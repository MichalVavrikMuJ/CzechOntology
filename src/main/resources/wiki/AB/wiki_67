{"id": "165085", "url": "https://cs.wikipedia.org/wiki?curid=165085", "title": "Česká středověká diplomatika", "text": "Česká středověká diplomatika\n\nČeská středověká diplomatika popisuje vývoj úředních písemností od období Velké Moravy po rok 1526.\n\nVe velkomoravském období jsou doloženy papežské listy Metodějovi a velkomoravským knížatům (zvl. Svatoplukovi), ty se však řadí do diplomatiky papežské.\nV počátcích českého státu bylo zřízeno pražské biskupství, a je nutno předpokládat korespondenci sv. Vojtěcha s papežem. Dalším počinem bylo založení břevnovského kláštera (993). Písemností na českém území přibývá, nešlo však ještě o listiny v plném slova smyslu, ale spíše o akty (pamětní zápisy). Skutečné listiny začaly vznikat až od panování českého knížete a prvního českého krále Vratislava II. (1061–1092) – on sám byl jejich hlavním vydavatelem (zejména pro nižší duchovní feudály). Druhým významným vydavatelem listin byl olomoucký biskup Jindřich Zdík (1083–1150). V tomto období se v Praze začíná rodit královská kancelář, jejímž jádrem je kaple – tj. okruh duchovních osob, které se (zde na královském) dvoře staraly o církevní obřady – v Praze to byli duchovní dvou kostelů – pražského a vyšehradského. Od doby Vladislava II. je pak listinná produkce kontinuální – dochovaly se listiny od všech následujících panovníků.\n\nV tomto období začal objem diplomatické látky narůstat – jednak listy, mandáty, objevují se však i první úřední knihy. Vydavatelem byl většinou panovnický rod, úřední písemnosti však vznikají i jinde.\n\nV Praze se rozvíjela královská kancelář, její organizace však stále byla ještě jednoduchá. Z boje mezi pražským a vyšehradským kostelem o moc v této kanceláři vyšel vítězně kostel vyšehradský. Významnou osobou byl protonotář Jindřich, který studoval v Itálii, kde byla listinná tradice mnohem rozvinutější. Od té doby se počíná vytvářet určitá jednota slohu písemností. Krom královské kanceláře existovala také kancelář královny a kancelář moravského markraběte.\n\nCo se týče biskupů, ve vydávání úředních písemností bylo biskupství olomoucké (biskup Bruno ze Schauenburku) aktivnější než pražské.\n\nV průběhu 12. století rostla nezávislost nižších světských feudálů na panovníkovi, v mnohém se snažili panovníka napodobit (užívání vlastních pečetí). V této době jsou zakládány cúdy (šlechtické soudní instituce), ve kterých pak vznikají jednotnější styly. Později byla pražská cúda přeměněna v český zemský soud, ze kterého krom úředních knih vzešly pro české dějiny významné desky zemské.\n\nMěsta byla v tomto období teprve v počátcích, listiny pojednávaly většinou jen o právních činech jednotlivých občanů, ne o právech města jako celku. Často se objevují chirografy. Přesto však již takto vznikají zárodky městských knih.\n\nKancelář se po příchodu Lucemburků vyvíjela v návaznosti na předchozí vývoj. Kancléřem se stal vyšehradský probošt – tato funkce byla však spíše jen nominální. V kanceláři se během vlády Jana Lucemburského začala zavádět registra. Kancelář však obvykle Jana doprovázela na jeho častých a dlouhých zahraničních cestách, a ztrácela tak kontakt s českým prostředím. Ke konci Janovy vlády byli součástí kanceláře i francouzští úředníci. Zároveň se již objevují i kancelářské poznámky a formulářové sbírky. Avšak rozmachu se královská kancelář dočkala za vlády Karla IV., protože byla spojena s kanceláří moravskou (které sloužila již předtím Karlovi jakožto markraběti moravskému) a říšskou. Vláda Václava IV. znamenala pro kancelář úpadek – Václav IV. byl sesazen z říšského trůnu (1400), čímž se zmenšily kompetence kanceláře. Václav byl navíc v letech (1402–1403) v zajetí, což znamenalo konec kanceláře. Po jeho propuštění byla sice kancelář obnovena, ne však nadlouho, protože vypukla husitská revoluce a Čechy se ocitly bez ústřední kanceláře – významnou kanceláří se tak stala kancelář Starého Města pražského. Zikmund Lucemburský pak měl svou vlastní říšskou kancelář. Ani během vlády Albrechta II. Habsburského se kancelář nevzpamatovala.\n\nV tomto období stále ještě neexistovaly kancelářské řády, kterými by se kancelářská agenda řídila, velkou roli v tvorbě úředních písemností tedy hrála osobní iniciativa. Téměř všechny diplomy, mandáty či listy vznikly v kanceláři. Jazykem listin byla vedle latiny také němčina a francouzština. Dalším novým prvkem bylo pronikání papíru. Celkově se začíná stavba listiny zjednodušovat.\n\nKancelář vznikla znovu za vlády Ladislava Pohrobka a Jiří z Poděbrad tuto kancelář pak převzal – to už v ní převládali čeští laici. Když se pak Vladislav Jagellonský stal uherským králem, přesídlil spolu s částí kanceláře do Budína, což pro českou kancelář znamenalo úpadek a vzestup jiných (zejména šlechtických) kanceláří – tato tendence pokračovala ještě ve větší míře za vlády Ludvíka Jagellonského.\n\nV tomto období vzrostl význam méně honosných písemností, vedle pečeti se začínal objevovat podpis. Jako psací látka převládal papír. Zároveň se hojněji používala čeština.\n\nPočátky desk zemských spadají do let 1260-1278, kdy vznikly při zemském soudu jako královská instituce, teprve po vymření Přemyslovců se desky dvorské přešly do režie stavů. Počáteční forma je nám neznámá, protože zůstalo zachováno jen několik kvaternů z let 1316, 1320 a 1324. Tyto kvaterny jsou rozděleny na několik částí:\n\n\nDesky byly v době předhusitské psány latinsky, od roku 1495 pak výhradně česky.\n\nPůvodní desky jsou nedochovány, protože v roce 1541 desky shořely při požáru Malé Strany a Hradu. Aby se zabránilo právnímu chaosu a nejistotě, bylo rozhodnuto o obnově desk – zápisy se vyhotovovaly podle vydaných listin, které předložili jejich adresáti, podle svědectví svědků, či podle rozhodnutí soudu, pokud bylo některé právo sporné. Desky se nadále měly vést ve dvou vyhotoveních (jedno mělo být uchováváno v Praze, druhé na Karlštejně), pro velkou nákladnost se od toho však záhy upustilo.\nObnovené zřízení zemské (1627) znamenalo změnu i pro desky zemské – zápisy již nebyly prováděny z pověření stavu, nýbrž z pověření krále. Desky byly taky rozděleny do dvou skupin na větší (desky trhové a větší zápisné) a menší (ostatní desky). Navíc čím dál více zápisů bylo psáno německy. Reforma Josefa II. (1785) pak přenesla soudní pravomoc z deskového úřadu na nový zemský soud, knihy byly přeměněny de facto v pozemkové knihy šlechty. Když byly proto zavedeny katastrální knihy, zemské desky ztratily svůj význam.\n\nDesky zemské dalších zemí koruny české – krom desk zemských v Praze byly od roku 1348 vedeny i \"desky zemské moravské\", a to hned nad dvou místech – v Brně a Olomouci. Od roku 1642 pak již jen v Brně. Jelikož je nepostila podobná pohroma jako české desky, jsou dochovány od počátku. Byly vedeny dvojí desky – půhonné a trhové. Později (v 15. století) byly založeny ještě \"desky zemské krnovské\" a jen o málo později \"desky zemské opavské\".\n\nDesky dvorské se týkaly na rozdíl od desk zemských osob v lenní závislosti. Jejich stavba byla podobná, avšak krom \"desk půhonných, trhových a zápisných\" obsahovaly ještě \"desky dvorské provolací\" (libri proclamationum), které souvisely s královským právem odúmrtí (v případě úmrtí poddaného, který neměl dědice, připadl majetek na krále). 1497 se však král tohoto práva vzdal a desky provolací tak ztratily smysl. Ostatní knihy byly pak vedeny do 1. poloviny 19. století.\n\nV období 1310–1343 spravoval celé pražské biskupství biskup Jan IV. z Dražic (1301–1343), některými záležitostmi však pověřoval jiné osoby. To znamenalo počátek biskupských úředníků (biskupský oficiál a generální vikář). S tím souvisí i vznik biskupské kanceláře. Písemnosti z ní vycházející však byly prostší a jednodušší (bez velkých slavnostních formulí) než písemnosti panovnické kanceláře. Kanceláře vznikly nejen při pražském biskupství, ale také při biskupství olomouckém a biskupství litomyšlském.\n\nObdobí pražského arcibiskupství (1344–1421) znamenalo velkou změnu. První arcibiskup Arnošt z Pardubic (1344–1364) zřídil úřad generálních vikářů. Od nové arcidiecéze se současně oddělilo nové litomyšlské biskupství, jehož organizace se řídila pražským vzorem. S touto reorganizací začaly vznikat i nové druhy knih:\nKláštery stály do jisté míry mimo diecézní (biskupskou) správu, protože byly podřízeny zejména svým řádovým představeným (jejich sídla byla většinou mimo české země). Mezi jednotlivými kláštery panovala poměrně čilá korespondence. V klášterech bylo soustředěno velké množství písařských sil. Z hlediska diplomatiky jsou pak důležité zejména \"řeholní stanovy\", podle kterých se život v řádu řídil, různé listiny o volbě opata aj.\n\nHusitská revoluce, znamenala pro litomyšlské biskupství po krátké existenci zánik a pro pražské arcibiskupství období sedisvakance (od 1421) – pražské arcibiskupství bylo celých 140 let neobsazeno a jejími administrátory byli nejdříve olomoučtí biskupové (1421–1434), poté administrátora volila pražská kapitula, nebo byli jmenováni papežskou stolicí. To pro církevní kanceláře samozřejmě znamenalo úpadek – tím spíše, že kališníci žádnou takovou jednotnou instituci nevytvořili. Zlepšení přišlo až ke konci 15. století. Na Moravě, kterou revoluce zasáhla v menší míře, byly bez větších změn zachovány původní struktury.\n\nMěstské právo v českých zemích vznikalo na těchto třech základech: Schwabenspiegel (\"„Švábské zrcadlo“\" – jihoněmecké právo), Sachsenspiegel (\"„Saské zrcadlo“\" – severoněmecké právo) a římské právo. Správa byla do jisté míry dvoukolejná – o samotnou správu se starala městská rada, zatímco o soudnictví (a výkon trestu) se staral královský rychtář, který byl zároveň prostředníkem mezi městskou radou a panovníkem.\n\nV městských kancelářích pracovali zejména rektoři městských škol, popř. profesionální písaři, pro něž byla tato práce do jisté míry příležitostná, zabývali se tedy i psaním soukromých písemností (listy měšťanů aj.). Jen ve velkých městech byli písaři stálými zaměstnanci vedenými mistrem. Změna nastala na přelomu 14. a 15. století, kdy vznikla instituce městských notářů, kteří byli k této práci vzděláváni – znali skladbu listiny, formulářové příručky aj. V tomto období navíc začal splývat městský soud s radou. Výraznou \"odlišností od panovnické a církevní kanceláře\" je to, že v městské kanceláři byla listina až druhořadá a na prvním místě stály městské knihy.\n\nMěstské knihy vznikly původně jako \"pamětní knihy\" – zápis do nich byl dobrovolný a měšťané tak činili zejména proto, aby pojistili svá práva. Později knihy začaly nahrazovat vydávání listin. Městské knihy můžeme rozdělit takto:\n\nVrchnostenská správa ve 13. století prošla procesem decentralizace – kompetence dosud náležející státu byly přenášeny na ekonomické jednotky (města, statky vrchnosti). Centrální panovnická správa se tak starala de facto jen o zahraniční politiku, regální práva a práva ohledně panovnického majetku.\n\nPanské kanceláře začaly vznikat oproti ostatním kancelářím dosti pozdě. Nejdříve byli notáři šlechty duchovní osoby, pro které byla tato práce jen příležitostným zaměstnáním. V 15. století však vzrostla potřeba evidence poddanských povinností, začaly proto vznikat kanceláře, které měly zprvu spíše soukromý charakter (o soukromou korespondenci se starali sekretáři).\n\nPísemnosti vycházející z panských kanceláří byly několikerého druhu:\n\nInstitut notáře se vyvinul v Itálii. Veřejný notář byl osobou, která měla právo sestavovat veřejně platné zápisy o právních pořízeních a jednáních před nimi proběhlých. V českých zemích se ve velké míře začali objevovat ve 14. století a jejich jmenování bylo svěřeno pražskému arcibiskupství. Husitství znamenalo počátek úpadku veřejného notariátu. Renesance se však dočkali v 19. století, kdy se notáři stali pomocným soudním orgánem, kterým jsou dodnes. Písemnosti veřejných notářů nesly notářská znamení \"sigla\" a vlastnoruční podpis, pečeť nebyla uplatňována. Notář vedl \"imbreviatury\", do kterých zaznamenával podstatné údaje z jednotlivých právních aktů.\n\n\n"}
{"id": "165087", "url": "https://cs.wikipedia.org/wiki?curid=165087", "title": "Bell 47", "text": "Bell 47\n\nBell 47 (vojenská verze je H-13 Sioux) byl první vrtulník certifikovaný dne 8. března 1946 pro civilní použití. Převážně navržený Arthurem M. Youngem, který působil v Bell Helicopter od roku 1941. Do roku 1974 bylo vyrobeno více než 5600 kusů, z toho 1200 kusů v licenci v Itálii, 239 kusů v Japonsku a 239 kusů ve Velké Británii.\n\nPrvní modely Bell 47 měly otevřenou nebo plechovou kabinu. Pro nejběžnější model 47G, představený v roce 1953, je typický „bublinový“ kryt kabiny, nekrytý svařovaný ocasní nosník a sedlové palivové nádrže. Pozdější modely, 47H a 47J Ranger, již měly řádně krytou kabinu a samonosný ocasní nosník. Pro pohon se používaly motory s protiběžnými písty značky Franklin nebo Lycoming o výkonu 150 až 230 kW. Ve vrtulníku byly dvě až čtyři sedadla. Vojenská verze H-13 Sioux byla často vybavena evakuačními nosiči umístěnými na každé ližině. Tyto nosiče byly ještě vybaveny kryty z plexiskla, aby chránily pacienty před větrem.\n\nPrvní vrtulník společnosti Bell využívající turbohřídelový motor byl právě upravený model 47G (označený jako XH-13F nebo také Model 201), který poprvé vzlétl v říjnu roku 1954.\n\nNASA měla během programu Apollo množství vrtulníků Bell 47, které astronauté využívali jako cvičné pro lunární modul. Před letem Apolla 17 na měsíc měl astronaut Eugene Cernan nehodu s jedním tímto vrtulníkem.\n\nVrtulník Bell 47G si také „zahrál“ v televizním seriálu Whirlybirds a později ve filmu a seriálu M*A*S*H. V roce 1984 byl přidán do stálé sbírky v Museum of Modern Art v New Yorku.\n\n\n\n\n"}
{"id": "165089", "url": "https://cs.wikipedia.org/wiki?curid=165089", "title": "Stirling", "text": "Stirling\n\nHistorické město Stirling, v minulosti hlavní město Skotska, se nachází severozápadně od města Edinburgh a severovýchodně od města Glasgow na řece Forth. Ze skotských měst, které mají postavení samostatné správní oblasti, je nejmenší. Město je známo svými historicko-turistickými atrakcemi a lehkým průmyslem.\n\nV roce 2016 byl předložen ambiciózní plán dalšího rozvoje města, který m. j. zahrnuje vybudování moderního přístaviště na břehu řeky Forth.\n\n\n"}
{"id": "165090", "url": "https://cs.wikipedia.org/wiki?curid=165090", "title": "Hovno", "text": "Hovno\n\nHovno (v severoslezských oblastech guvno, v jihočeských a východočeských dialektech houno, Jungmann uvádí též hůvno) je český (a v různých variantách všeslovanský) vulgarismus praslovanského původu a různého významu (základní význam je exkrement, velmi rozšířený je druhotný význam \"nic\", vycházející z toho, že lejno je věc bezcenná a nepoužitelná, slovo je také užíváno v různých ustálených frazeologismech, je možné ho použít také jako samostatné citoslovce ve významu velmi intenzivního záporu). Slovo je odvozeno od praslovanského kořene \"*gov-\", což znamená dobytek, původně slovo označovalo pouze lejno hovězího dobytka, na výkaly obecně se význam rozšířil až později. Ve slušnější řeči se slovo někdy nahrazuje slovem \"houby\" ve funkci eufemismu nebo zdrobnělinou \"hovínko\", která není míněna natolik vulgárně. \n\nSlovo má obdoby ve všech slovanských jazycích (například rusky a bulharsky \"говно\", polsky \"gówno\", srbochorvatsky \"govno\", česky a slovensky \"hovno\"). Ve slovanských jazycích se vyvinul z praslovanského \"*govьno\" (hvězdička znamená, že jde o hypotetický, v praxi nedoložený tvar), což je původně adjektivní odvozenina patrně od základu \"*gov\"- ve významu dobytek, zejména skot (srovnej česká slova \"hovězí\", \"hovado\"). Termín tedy původně označoval výlučně lejno hovězího dobytka, později se význam přenesl na exkrementy dalších zvířat i lidí. Starší etymologie operují s původem v sanskrtském termínu \"gúvati\" („cacat“) či \"góhanna\" / \"gúvana\" (tj. zvířecí hnůj, Jungmannův slovník česko-německý).\n\nSlovo hovno má základní, prvotní význam výkal, \"exkrement\", jejich vulgární ekvivalent. Některé slovníky zdůrazňují, že jak výkal lidský (ten ovšem zejména) tak i zvířecí.\nZ prvotního je odvozen druhotný význam, totiž vyjádření velmi intenzivního a vulgárního záporu, synonymum k \"ne\" nebo \"nic\". A to jako\nTakové přenesené užití má obdobu v řadě dalších jazyků. \n\nTento význam (nic) může být dále zdůrazněn a stupňován některými spojeními (např. \"velký hovno\", \"těžký hovno\", \"kulový hovno\"), v nichž se zčásti odráží původní význam slova. Zvláště „kulový“ pak bývá používáno samostatně jako eufemistiská náhrada, s menší intenzitou vulgarity, např. „Víš (velký) kulový.“ \n\nU jiných stupňování je tento původní význam naopak zastřen a s výrazem hovno se po vzoru slova \"nic\" pracuje jako se zájmenem, které nemůže být doplněno adjektivem, ale adverbiem (\"lautr hovno\"). \n\nVýraz hovno může být použit jako samostatný větný zápor, tedy jako ekvivalent samostatné větné odpovědi „Ne!“ Užívá se tedy jako výraz silného odmítnutí výzvy. Toto použití má svůj ekvivalent i v jiných jazycích, např. ve francouzštině. (Srovnej příběh o bitvě u Waterloo, podle kterého na výzvu kteréhosi anglického generála, aby se jeho jednotka vzdala, odpověděl francouzský důstojník Pierre Cambronne: „Merde!“ – „Hovno!“, načež se jeho vojáci vrhli do boje. Victor Hugo při popisu této epizody v románu Bídníci napsal, že jde o „nejkrásnější slovo, jaké kdy Francouz řekl“. Ve francouzštině se podle této historky začal užívat eufemismus pro slovo merde \"\"mot de Cambronne\"\" – Cambronnovo slovo a sloveso \"„cambronniser“\" – cambronnovat, tj. říkat \"hovno\".)\n\nDále může výraz \"hovno\" i \"houby\" fungovat v platnosti přídavného jména ve významu „\"žádný\"“ či „\"k ničemu\"“ (\"Slovník nespisovné češtiny\" uvádí příklady z Oty Pavla: „\"Proti Jardovi seš houby řidič\"“ a „\"Já jsem ti hovno přítel.\"“) a rovněž jako citoslovce překvapení.\nNěkteré frazeologismy se ovšem vymykají i těmto významům\nNadměrné, nepřiměřené užívání vulgarizmů je podle řeckého ekvivalentu \"kopros\" nazývá koprolálie. Stejného původu je i rčení \"jít do kopru\", jež má i jadrnou podobu „jít do hoven“ (jen mn. č.), tj. úplně (se, věc) pokazit, zkazit.\n\nSbírka Lidová rčení (první vydání 1947), sestavená významným překladatelem Jaroslavem Zaorálkem, uvádí následující úsloví, v nichž výraz figuruje: \"mít / dostat hovno (\"tj. nic), \" zaplatit to i s hovnama\" (zaplatit vše, do haléře),\" mazat se s hovnem\" (zabývat se něčím nepříjemným), \"nemá něco, ani co by hovno osolili\" (má něčeho velice málo), \"má v sobě ještě civilní hovno\" (o nováčkovi na vojně),\" musí vidět každé hovno\" (je příliš zvědavý), \"podávali jsme si hovno přes plot\" (jsme vzdálení příbuzní), \"jedno oko má rybí a druhým hovno vidí\" (je krátkozraký), \"myší hovno za pepř udávat\" (klamně vydávat něco špatného za něco dobrého), \"bere každé hovno dvakrát na vidličku\" (je puntičkářský), \"hovno by po sobě sežral\" (je lakomec), \"plést z hovna bič\" (dělat něco marného), \"vzduch namazaný od hovna\" (vzduch páchnoucí větry). S názvem byliny \"čertovo hovno\" dále operuje frazeologismus \"toho nevykouříš ani čertovým hovnem\" (o neodbytném člověku).\n\nSlovník české idiomatiky a frazeologie z roku 1983 editovaný Františkem Čermákem uvádí přirovnání: \"být zmrzlý jako hovno\", \"držet se někoho / někoho jako hovno košile\" (popř. \"lepit se na někoho jako hovno na košili\", tj. být nesamostatný, případně vtíravý), \"maže se to jako hovno\" (o mazlavé hmotě), \"nese se jako hovno na lopatě / v oleji\" (o nafoukaném člověku), \"smrdět jako hovno\", \"mít peněz jako hoven\" (ev. \"jako sraček\"), \"mazat se s něčím jako s hovnem / s malovaným hovnem\" (chovat se s přehnanou uctivostí), výraz \"šlápnout do hovna\" (dostat se do problémů) a větné výrazy „\"Z hovna bič neupleteš\"“, „\"Hovno mu líže košili\"“ (o někom, kdo náhle pocítil tělesnou potřebu), „\"Je mu to hovno / prd platný\"“, „\"Všechno je na hovno, akorát včely na med, a ten je taky na hovno\"“, „\"Do toho je mu hovno\"“, „\"Kdo dlouho líhá, hovno mívá\"“, „\"Čím víc se s hovnem mažeš, tím víc smrdí\"“, „\"Do hovna se nemá šlapat\"“, „\"hovno by pod sebou sežral\"“, „\"Víš co znamená myslet? Hovno vědět\"“, „\"Až pokvetou hovna\"“.\n\nŠmírbuch jazyka českého Patrika Ouředníka (první, exilové vydání 1988) uvádí následující výrazy a obraty: \"mít štyry voči a hovno vidět\" (nosit brýle), \"bejt chytrej jak hovno, jak Šalamounovo hovno, myslí si, že jeho hovno nesmrdí, nýst se jak hovno ve voleji, jak hovno na lopatě\" (b. domýšlivý), \"tlustý hovno\" (doutník), \"posílat hovno poštou, srát se s tim jak s hovnem\" (b. puntičkářský), \"čumět jak zmrzlý hovno\" (nevlídně, nevraživě hledět), \"čumět jak hovno u patníku, jak hovno do fotobuňky\" (hledět hloupě, vyjeveně), \"bejt blbej jak hovno, mít místo mozku hovno\" (b. hloupý), \"bejt tlustej jak z hovna bič\" (b. hubený), \"srát\" (na koho) \"jak hovno pod Petřínem\" (ignorovat, přehlížet), \"táhnout se jak hovno po silnici\" (jít pomalu), \"hovno mu líže trencle\" (mít puzení), \"hovno jak bič, cep, kábel, svorník, větrník\" (\"druhy\" výkalu), \"žrát vlastní hovna\" (b. lakomý), \"hodit, klopit na to hovno\" (ztratit, nemít zájem), \"bejt\" (komu) \"hovno na vidličce\" (lhostejné), \"tahat se vo Leninovo hovno\" (přít se o malichernost), \"\"poser se a budeš mít hovno\"\" (marné, zbytečné), \"bejt na hovno, k hovnu, hovnový, bejt platný jak myší hovno v kroupách, jak nahýmu hovno v kapse\" (k ničemu), \"mít hovno u prdele, bejt zelenej jak spařený hovno\" (b. mladý, nezkušený), \"dělat z prdu velký hovno, plíst z hovna bič\" (zveličovat), \"bejt nenápadnej jak třímetrový, pětimetrový hovno na silnici, hovno na dálnici\" (b. nápadný), \"dostat hovnem mezi voči\" (nepochodit, b. odmítnut), \"bejt příjemný jak hovno na hlavě\" (b. nepříjemné), \"rozumět tomu jak hovno vejcím\" (nerozumět), \"bejt po kolena v hovnech\" (b. v nesnázích), \"bejt zelenej jak zpuchřelý hovno\" (b. nemocný), \"bejt jak syrový hovno\" (b. nevýrazné), \"\"v prdeli byl, hovno zažil\"\" (nezkušený), \"kulový, velký, těžký, lautr hovno, ani hovno, hovno celá, nula desetina\" (nic), \"lepit se jak mokrý hovno, držet se jak hovno košile, trenclí\" (obtěžovat, dotírat), \"\"zalez do boudy a sežer hovno\"\" (odbýt, odmítnout), \"šlápnout do hovna\" (dopustit se přehmatu), \"motat se jak na zmrzlým hovně\" (b. opilý), \"mít hovno v botě\" (b. nemajetný), \"rozvalit se jak hovno po koberci\" (pohodlně se posadit), \"nechodit vokolo hoven, kolem horkýho hovna\" (nebrat si ubrousky), \"dát si hovno se smetanou\" (praktikovat koitus analis), \"uhánět jak s teplým hovnem, letět jak hovno za stíhačkou\" (spěchat), \"fík jako hovno\" (stejné, shodné), \"klepat se jak hovno v rosolu, jak hovno na vidličce\" (mít strach), \"nevysrat eště civilní hovno\" (b. krátce na vojně), \"vodeslat hovno potrubní poštou\" (vykálet se), \"smrad jako dyž se hovna pečou, smrdět jak hovno v troubě\" (o zápachu), \"umět šlapat v hovnech\" (b. zkušený, protřelý), \"bejt zmrzlej jak hovno za polárním kruhem\" (chvět se zimou).\n\nExistuje také celá řada odvozenin od tohoto výrazu ve formě různých slovních druhů.\n\nJiž Jungmannův slovník uvádí krom základního tvaru též varianty \"hovniště\" (= hnojiště), \"hovnivý\" (\"kde hovna jsou\"), \"hovnivec\" (ve Slovníku přeloženo pouze latinským \"merdifex\" – „tvůrce hoven“) a \"hovnový\" („hovna se týkající“, např. zápach). Uvádí také regionální variantu \"hůvno\" a eufemizující \"\"ono neb enono\"\".\n\nObrátil uvádí odvozeniny \"hovnajs\" (dle Obrátila zmírněný výraz), \"hovnivál\" (také ve variantách \"hovnál\", \"hovnoval\", \"hovnivár\"), \"hovník\" (zadnice, řiť – v jiném významu také botanický termín), \"hovnisko\" (velké lejno), \"hovniti se\" (mazlit se s někým, snad souvisí spíše se slovem \"hovět\"), \"hovnocuc\" (krom \"přístroje na vysávání kalu\" uvádí také frázi \"\"doktor Hovnocuc\"\" ve smyslu střevní specialista), \"hovnostář\" (ironická zkomolenina od \"hodnostář\") a \"hovnovozič\" (\"kdo vozí na trakaři hnůj na pole\"). Dále uvádí onomatopoickou variantu \"hovíno\" a středověké osobní jméno \"Hovnojedek\".\n\n\"Slovník nespisovné češtiny\" uvádí odvozeniny \"hovňous\", \"hovňousek\" (zbabělec, bezvýznamný, směšný člověk), \"hovnosběrka\", \"hovnolapka\" (bota se vzorkem traktorové pneumatiky), \"hovnivál\" (chrobák, hloupý muž) a \"hovnocuc\" (fekální vůz).\n\n\"Šmírbuch jazyka českého\" Patrika Ouředníka uvádí: \"hovnajs\" (používáno jako zaklení, jde o překlad francouzského neologismu \"merdre\" z divadelní hry Alfreda Jarryho \"Král Ubu\"), \"hovňajs\", \"hovnáles\", \"hovnink\", \"hoviš\" (nic), \"hovník\", \"hovnovod\" (řiť), \"hovnochcap\", \"hovnivál\" (zbabělec), \"hovnonosky\", \"hovnošlapky\" (boty), \"hovnový\" (zbytečný, marný), \"balada hovnová\" (nuda), \"hnát\" (koho) \"hovnovou holí\" (vykázat, vyhnat někoho odněkud), \"zhovnit\" (změšťáčtět), \"zhovnit\", \"pohovnit\" (zkazit, pokazit).\n\nVe slušnější řeči je namísto termínu samotného užíván aliterující eufemismus \"houby\" (\"houbičky\", \"houbičko\", \"houbec\", \"houbelec\", \"houbeles\" a podobně), a to především ve smyslu vyjádření záporu (tj. nikoli pro exkrement). Tento druh formulace se z češtiny přenesl i do sudetské němčiny, kde se bezvýznamná věc označovala jako \"Schwamm\", tedy (mycí) houba. V kontextu vulgarismů jde o obvyklý jev, v češtině existuje ještě např. náhrada \"kurňa\", \"kurník\" za \"kurva\". Tento jev nahrazování jazykových tabu podobně znějícími slovy je běžný i v jiných jazycích. \n\nNěkteré z výrazů odvozených od výrazu \"hovno\", které se používají pro označení různých skutečností různých oborů, už nemají expresivní funkci nebo jen velmi mírnou: \n\nSlovo hovno je používáno v kultuře, zejména v literatuře a filmu, většinou v přímé řeči jako prostředek jazykové charakterizace postavy či prostředí, prostředek k šokování veřejnosti, prostředek pro zvětšení drsnosti či realističnosti textu. Někdy mají též vulgarismy čistě komickou funkci. (Všechny tyto možnosti použití v sobě spojují např. Haškovy Osudy dobrého vojáka Švejka).\n\nTermín hovno je doložen už ve středověku (například v nejstarším českém dramatu Mastičkář – „\"o svém pánu i hovna netbáš\"“). původně bylo slovo hovno pociťováno bezpříznakově (Jan Hus jej dokonce užívá v kázáních a parafrázích bible v čistě náboženském kontextu: „\"Proto váží sobě Buoh kněžské svátky za hovno, že opúštějí nábožnů modlitbu.\"“), vulgární vnímání se vyvinulo až později (stejně tak slovo \"kurva\" bylo ve středověké češtině zcela bezpříznakovým označením prostitutky). V renesanční literatuře je možné termín najít v \"Prostopravdě\" Mikuláše Dačického z Heslova (v básni Marná sláva a paní Pejcha tohoto světa je dvojverší: „\"Nemůžť nijakž jabku hovno / ve všem všudy býti rovno\"“), v období barokním u Jana Amose Komenského (Dvéře jazyků odevřené, 268: „\"Neb žilky mlíčné zažitost vysávají a ji (zbytků hustších skrze střeva a řit ven vybývajíc, jenž lejna a hovna slovou) donášejí k játrám: kdež se znovu děje oddělení.\"“), v té době je již doloženo především ve folklorní slovesnosti a jejích záznamech, například u Jana Jeníka z Bratřic, což může svědčit o jisté tabuizaci, je ale doloženo i u barokních kazatelů. \n\nJungmannův Slovník sice slovo uvádí, ale označuje ho již za „břidké“ a uvádí k němu již některé dnes již zapomenuté eufemismy, doklady z literatury ale existují, např. ve \"Křtu svatého Vladimíra\" Karla Havlíčka Borovského či v „neoficiálních“ dílech Jaroslava Vrchlického). \n\nVýraz je také používán poměrně často v české literatuře 20. století, z poesie např. u Egona Bondyho, který v rozsáhlé básni \"Pražský život\" zlehčuje realitu ČSSR: \"\"...Avšak všechno si to bude stejně rovno. / Na Hradčanech přesto stojí psáno: Hovno / Hovno vláda hovno demokracie a hovno svoboda / hovno skvělá hospodářská prosperita národa...\"\", ve vážnějším kontextu v závěru básně Vladimíra Holana Nepřátelům: \"Být není lehké... Lehká jsou jen hovna...\" Věta \"„Hovno je vždycky jenom hovno.“\" je také posledním zápisem v denících básníka a disidenta Jana Zábrany.\n\nPrvním použitím v názvu knihy (nepočítáme-li samostatný bibliofilský tisk Vrchlického již zmiňované básně z roku 1932 byla sbírka povídek Hovno hoří Petra Šabacha z roku 1994, na jejíž motivy později vznikl film Pelíšky (název knihy je odvozen z prologu, v němž autor popisuje zcela vážnou diskusi dvou mladíků, zda hovno hoří, či nikoli).\n\n"}
{"id": "165094", "url": "https://cs.wikipedia.org/wiki?curid=165094", "title": "Červená hora (Javoří hory)", "text": "Červená hora (Javoří hory)\n\nČervená hora, ( ) je hora v hraničním hřebeni Javořích hor, východně od osady Janovičky. Vrchol hory se nachází na území ČR v katastu obce Šonov), asi 150 m od hranice mezi ČR a Polskem. Do Polska patří jen část svahů. Severně od hory se nachází tzv. Třípanský kámen, který historicky označoval průsečík hranic mezi Čechami, Kladskem a Slezskem.\n\nHora náleží do povodí Odry. Vody odvádějí přítoky Stěnavy, např. Benešovský potok nebo Rožmitálský potok, východní polské svahy odvodňují přítoky potoka Otłuczyna, což je přítok řeky Bystrzyca a další přítoky řeky Bysztrzyca.\n\nHora je převážně zalesněná, jen místy najdeme menší paseky. Často se jedná o smrkové monokultury, ale dochovaly se i plochy lesů smíšených nebo listnatých. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého. Na strmých svazích rostou suťové lesy.\n\nČeská část hory leží v CHKO Broumovsko\n"}
{"id": "165095", "url": "https://cs.wikipedia.org/wiki?curid=165095", "title": "Bobří vrch", "text": "Bobří vrch\n\nBobří vrch, (německy \"Bieberstein\") je hora v Javořích horách, jihovýchodně od osady Janovičky. Celá hora se nachází v České republice; katastrálně přísluší k Rožmitálu (součásti města Broumova).\n\nHora náleží do povodí Odry. Vody odvádějí přítoky Stěnavy, např. Benešovský potok nebo Rožmitálský potok.\n\nHora je převážně zalesněná, jen místy najdeme menší paseky. místy najdeme smrkové monokultury, ale dochovaly se i rozsáhlé plochy lesů smíšených nebo listnatých. Jedná se o bučiny, na melafyru jsou to květnaté bučiny svazu \"Fagion\".\n\nHora leží v CHKO Broumovsko. Vrcholová partie, pokrytá bukoklenovým pralesem je navržena už více let na vyhlášení jako Přírodní rezervace Bobří vrch.\n"}
{"id": "165099", "url": "https://cs.wikipedia.org/wiki?curid=165099", "title": "Sogdianos", "text": "Sogdianos\n\nSogdianos (staropersky \"Sogdyána\" [  ]) byl perský velkokrál z rodu Achaimenovců vládnoucí v roce 423 př. n. l. Jeho otcem byl král Artaxerxés I., matkou konkubína Alogyné.\n\nSogdianos se na trůn dostal tím, že zosnoval vraždu legitimního krále a svého nevlastního bratra Xerxa II. (patrně v lednu 423). U moci se za podpory dvorské kamarily udržel jen krátký čas, než byl přinucen dalším ze svých nevlastních bratrů – Óchem – k rezignaci. Navzdory garancím ho dal Óchos (užívající jako král jména Dareios II.) později zavraždit.\n\n\n"}
{"id": "165100", "url": "https://cs.wikipedia.org/wiki?curid=165100", "title": "Karl Ferdinand Braun", "text": "Karl Ferdinand Braun\n\nKarl Ferdinand Braun (6. června 1850, Fulda, Německo – 20. dubna 1918, New York, USA) byl německý fyzik a nositel Nobelovy ceny.\n\nBraun studoval na univerzitě v Marburgu a v Berlíně, kde získal titul v roce 1872; Dále se stal ředitelem Fyzikálního ústavu a profesorem fyziky ve Štrasburku (1895). \n\nJeho výzkumy se týkaly oscilace strun a elastických lan, dále vedení elektrického proudu v elektrolytech a mezi jinými i mechanické teorie tepla. Dalšími jeho příspěvky do fondu vědy bylo vypracování teoretických základů Le Chatelierova principu pohyblivé chemické rovnováhy, objev usměrňovacího účinku polovodičů (1874), konstrukce Braunovy trubice a oscilografu na principu katodových paprsků (1897). V následujících letech se věnoval bezdrátové telegrafii, což mu v roce 1909 přineslo Nobelovu cenu – druhou polovinu získal Guglielmo Marconi.\n\n\n"}
{"id": "165101", "url": "https://cs.wikipedia.org/wiki?curid=165101", "title": "Růžek", "text": "Růžek\n\nRůžek má více významů:\n\n\n\n\n"}
{"id": "165103", "url": "https://cs.wikipedia.org/wiki?curid=165103", "title": "Gastroezofageální reflux", "text": "Gastroezofageální reflux\n\nGastroezofageální reflux je zpětný tok žaludečních šťáv ze žaludku do jícnu. Zde dochází k dráždění sliznice jícnu.\n\n\nMezi základní vyšetřovací metody patří 24h pH-metrie a terapeutický test s inhibitory protonové pumpy. Při pátrání po refluxní ezofagitidě či dalších komplikacích je nutné endoskopické (gastroskopie) vyšetření.\n\nNeléčená choroba může zhoršovat stav jícnu a tak vést k jeho zánětům, ke krvácení, případně až k jeho zúžení (stenozi) a zvýšeným rizikem vzniku zhoubného bujení. Při neléčené chorobě se může objevit i kašel, chraptění, průduškové a plicní komplikace. Působením žaludečních šťáv na sliznici jícnu může dojít k jejímu poškození, ke vzniku nejrůznějších zánětlivých onemocnění jícnu až k jejímu nevratnému poškození vyžadujícímu operativní zásah.\n\nKonzervativní: vyžaduje restriktivní dietu, žádná tučná jídla, koření, cibuli, česnek, čerstvé pečivo. Nutná je i lepší životospráva, vzpřímená poloha po jídle, spaní v polosedě, omezení zvedání těžkých břemen a poloh, při kterých se může samospádem obsah žaludku vracet do jícnu. Léčí se léky z indikační skupinou kinetika (podporují peristaltiku střev a posun potravy ze žaludku) a léky na snižování agresivity žaludečních šťáv (v současnosti se jedná o inhibitory protonové pumpy, jako je omeprazol, lansoprazol, pantoprazol a esomeprazol). Léky neobnovují antirefluxní mechanismy mezi jícnem a žaludkem, mají zpravidla za cíl snížit tvorbu žaludečních kyselin a posílit peristaltický pohyb trávicího traktu v žádaném směru pasáže. Léčbu řídí gastroenterolog - endoskopista.\n\nChirurgická: v celkové narkóze je vhodná jenom pro menší část pacientů, u kterých není konzervativní léčbou dosaženo dostatečného efektu. Hlavním principem operace je vytvoření manžety (tj. řasy na žaludku, která je přišita kolem jícnu a funguje jako jednosměrný ventil). Cílem operace je odstranění samotné příčiny regurgitací (tj. obnovení antirefluxního mechanismu mezi jícnem a žaludkem). Podle přístupu do břišní dutiny lze rozlišovat operaci:\n\nOperace má rizika, která přináší celková anestezie při délce výkonu asi 2 hodiny, dále riziko krvácení, či proděravění dutého orgánu trávicího traktu. Laparoskopickou operaci lze dle potřeby kdykoliv v jejím průběhu převést na klasický, otevřený přístup. Pooperačně může přetrvávat krvácení, vzniknout krevní sraženina v cévním systému (trombóza) s rizikem jejího vmetení do plic (plicní embolie), nebo může dojít k infekci v ráně, či jiné tělní soustavě. Mohou se také objevit pooperační komplikace jako např. bolesti, nadýmání, nemožnost si říhnout nebo zvracet.\n\n\n"}
{"id": "165106", "url": "https://cs.wikipedia.org/wiki?curid=165106", "title": "Charles Glover Barkla", "text": "Charles Glover Barkla\n\nCharles Glover Barkla (7. června 1877 – 23. října 1944) byl britský fyzik, profesor přírodní filosofie v Edinburghu od roku 1913. Dostal Nobelovu cenu za fyziku v roce 1917 za svůj příspěvek ke studiu rentgenova záření, zejména za objev charakteristických čar ve spektrech prvků. \n\nJe po něm pojmenován měsíční kráter.\n\n"}
{"id": "165108", "url": "https://cs.wikipedia.org/wiki?curid=165108", "title": "Zuklín", "text": "Zuklín\n\nZuklín (Zuklin, Cuklin) je místní část obce Strašín v okrese Klatovy. Nachází se na severním svahu hory Javorník (1066 m) v nadmořské výšce 868–884 m n. m. V roce 2011 zde trvale žilo deset obyvatel. Otevírá se odtud působivý rozhled do Plzeňského kraje. K Zuklínu náleží samota Podzuklín.\n\nPrvní písemná zmínka o vesnici pochází z roku 1631. Zuklín byl součástí panství Žichovice. V období romantismu zde byl postaven lovecký zámeček. V Podzuklíně (v hlubokém údolí Zuklínského potoka) byly dva mlýny a pivovar (roční výstav kolem 100 hl, zrušen asi roku 1900). V roce 1910 žilo v Zuklíně 164 obyvatel (všichni české národnosti) ve 25 domech. V té době náležel k panství Střela.\n\nV současnosti zde žije 6 trvale bydlících obyvatel. Většina domů slouží k rekreačním účelům. Rekreační objekt zde vlastní i Petr Hájek, bývalý mluvčí prezidenta Václava Klause.\n\n"}
{"id": "165110", "url": "https://cs.wikipedia.org/wiki?curid=165110", "title": "Radix", "text": "Radix\n\nRadix je:\n\n\n\n"}
{"id": "165119", "url": "https://cs.wikipedia.org/wiki?curid=165119", "title": "Konvertibilita měny", "text": "Konvertibilita měny\n\nKonvertibilita měny (též směnitelnost měny) je způsobilost měny ke směně s ostatními měnami v určitém kurzu.\n\nTen je buď tržní, tj. stanoven nabídkou a poptávkou po měně v mezinárodním prostředí, či pevně fixovaný na měnu jinou. Existuje konvertibilita úplná, vnitřní (směnitelnost pro domácí) nebo vnější (směnitelnost pro cizince); kromě toho též jsou i měny nekonvertibilní (tj. nesměnitelné; mezi takové patřila například v období po druhé světové válce až do 1. 1. 1991 i československá koruna). Plně konvertibilní měna je měna, která je směnitelná všude na světě - např. americký i australský dolar, euro, britská libra, japonský jen, švýcarský frank,\n\n"}
{"id": "165120", "url": "https://cs.wikipedia.org/wiki?curid=165120", "title": "Recese", "text": "Recese\n\nRecese (z latinského slova \"recessio\" = ústup) je v makroekonomii definována jako pokles reálného hrubého domácího produktu (HDP) po dvě nebo více následující čtvrtletí v roce (analogicky dvě po sobě jdoucí čtvrtletí s ekonomickým poklesem). Recese může zahrnovat souběžný pokles souvisejících měřítek celkové ekonomické aktivity jako jsou zaměstnanost, investice a zisky společností. Recese může být provázena klesajícími cenami (deflací) nebo naopak rychle stoupajícími cenami (inflací) procesem zvaným stagflace. Případy dlouhé recese označujeme jako ekonomickou depresi.\n\nTržně orientované ekonomiky jsou charakteristické ekonomickými cykly, které však vždy nevyúsťují ze skutečné recese (poklesy ekonomické aktivity). Vedou se mnohé debaty, zda vládní intervence vyhlazují cyklus (vizte keynesiánství), zvýrazňují jej (vizte teorie reálného hospodářského cyklu) nebo jej dokonce vytvářejí (vizte monetarismus). Rakouská škola dokonce nahlíží na recese jako na přímý důsledek nesprávné manipulace centrálních bank s úrokovou mírou, která je pro investory významným signalizátorem o spoření nebo spotřebě domácností.\n\n"}
{"id": "165125", "url": "https://cs.wikipedia.org/wiki?curid=165125", "title": "Seznam velmistrů křižovníků s červenou hvězdou", "text": "Seznam velmistrů křižovníků s červenou hvězdou\n\nTento seznam obsahuje mistry a velmistry Rytířského řádu křižovníků s červenou hvězdou.\n\n\n"}
{"id": "165127", "url": "https://cs.wikipedia.org/wiki?curid=165127", "title": "Uniform Resource Identifier", "text": "Uniform Resource Identifier\n\nURI (celým názvem Uniform Resource Identifier – „jednotný identifikátor zdroje“) je textový řetězec s definovanou strukturou, který slouží k přesné specifikaci zdroje informací (ve smyslu dokument nebo služba), hlavně za účelem jejich použití pomocí počítačové sítě, zejména Internetu.\n\nURI je nejobecnější z několika příbuzných typů identifikátorů. URI může popisovat zdroj jak čistě z hlediska jeho identity (a neurčovat, kde je možno zdroj získat), tak čistě z hlediska toho, jak je možno zdroj nalézt (a nepopisovat jeho identitu), tak i obojí současně – přesnou identitu zdroje i jak je možno ho dosáhnout.\n\nOproti URI popisuje URL primárně způsob, jakým se lze ke zdroji dostat, naopak URN specifikuje zdroj jako takový a nesnaží se o návod k jeho dosažení. Hranice mezi těmito typy je však mírně mlhavá a zejména místo \"URL\" se často uvádí obecnější termín \"URI\".\n\nJelikož je URI velmi obecný koncept, jeho základní formát je velmi volný: v principu se jedná o název takzvaného schématu, následovaný dvojtečkou a dále prakticky libovolným řetězcem, jehož význam a formátování už závisí právě na použitém schématu. Standard URI specifikuje pouze základní syntax, která popisuje, které znaky je dovoleno v URI použít apod. URI tedy má následující tvar:\npřičemž části codice_1 a codice_2 jsou nepovinné.\n\n\n\n\n"}
{"id": "165131", "url": "https://cs.wikipedia.org/wiki?curid=165131", "title": "Růžek (Javoří hory)", "text": "Růžek (Javoří hory)\n\nRůžek, nebo také Rožec ( ) je hora v Javořích horách, jižně až jihovýchodně od osady Janovičky. Celá hora se nachází v ČR; katastrálně přísluší k Benešovu (součást města Broumova).\n\nHora náleží do povodí Odry. Vody odvádějí přítoky Stěnavy, např. Svinský potok.\n\nHora je převážně zalesněná, jen místy najdeme menší paseky. Časté jsou smrkové monokultury, ale dochovaly se i fragmenty lesů smíšených nebo listnatých. Jedná se o bučiny, na melafyru jsou to květnaté bučiny svazu \"Fagion\".\n\nČeská část hory leží v CHKO Broumovsko.\n"}
{"id": "165133", "url": "https://cs.wikipedia.org/wiki?curid=165133", "title": "TJ", "text": "TJ\n\nSpojení písmen T a J může mít různé významy:\n\n\n"}
{"id": "165134", "url": "https://cs.wikipedia.org/wiki?curid=165134", "title": "Zlatý medvěd", "text": "Zlatý medvěd\n\nZlatý medvěd (německy: Goldener Bär) je filmová cena, která je každoročně udělována na mezinárodním filmovém festivalu Berlinale v německém Berlíně. Kromě hlavní ceny, udělované nejlepšímu celovečernímu filmu, je udělován i Zlatý medvěd za nejlepší krátkometrážní film a vybraná osobnost získává také čestného Zlatého medvěda za celoživotní dílo.\n\nTato cena se uděluje od roku 1955. Čeští/českoslovenští tvůrci si jí odnesli celkem sedmkrát:\n\n"}
{"id": "165135", "url": "https://cs.wikipedia.org/wiki?curid=165135", "title": "Albert II.", "text": "Albert II.\n\nAlbert II. je jméno několika současných a historických panovníků.\n\n\n"}
{"id": "165138", "url": "https://cs.wikipedia.org/wiki?curid=165138", "title": "Filippo Inzaghi", "text": "Filippo Inzaghi\n\nFilippo „Pippo“ Inzaghi (* 9. srpna 1973 Piacenza, Itálie) je bývalý italský fotbalový útočník a reprezentant Itálie. V současnosti (2019/20 trénuje klub Benevento Calcio ve druhé lize.\nJe vítězem MS 2006 a vice mistr ME 2000 s reprezentací Itálie. Na klubové úrovni má dvě vítězství v LM (2002/03 a 2006/07) a Mistrovství světa klubů (2007). Také má tři tituly v lize (1997/98, 2003/04, 2010/11.\n\nDo začátku LM 2019/20 byl čtvrtým nejlepším střelcem v klubových soutěžích UEFA se 70 góly. Jako Ital je nejlepším střelcem v LM s 50 vstřelenými góly.\n\nPo skončení aktivní hráčské kariéry se stal trenérem..\n\nVyrostl ve městě Piacenza a zde také začal svou profesionální kariéru ve fotbale. Premiéru měl 28. srpna 1991 ve věku 18 let v italském poháru 1. kola proti Modeně (1:1) . Svůj první zápas v ve druhé lize odehrál 1. prosince 1991 proti Casertaně .\n\nV následující sezoně hrál ve třetí lize za SC Leffe kde byl zapůjčen. Svoji první branku v profi kariéře vstřelil 20. prosince 1992 proti Sieně a na konci sezóny měl na svém kontě za 21 zápasů 13 branek.\n\nSezonu 1993/94 odehrává opět na hostování v klubu Hellas Verona FC ve druhé lize, kde jej fanoušci přejmenovali na \"Superpippo\" . V sezoně vstřelí 13 branek.\n\nZa svůj rodný klub nastupuje již v sezoně 1994/95 a pomáhá klubu se svými 15 brankami vyhrát druhou ligu a zajišťuje tak postup do nejvyšší ligy .\n\nV létě roku 1995 byl prodán do klubu Parma. Trenér Nevio Scala mu dává důvěru a figuruje v základní sestavě. Debut v novém dresu odehrává 27. srpna 1995 proti Atalantě (1:1). První branku vstřelil 29. října 1995 proti svému rodnému klubu Piacenze (3:2). O několik měsíců později, utrpěl zranění levé nohy a fotbal nehrál tři měsíce.\n\nV létě roku 1996 je koupen klubem Atalanta BC. I díky němu klub končí na 10. místě v tabulce ligy. Vstřelí totiž 24 branek a stává se nejlepším střelcem sezony 1996/97. V sezoně vstřelí i svůj první hattrick a to 9. března proti Sampdorii (4:0) .\n\nJako nejlepší střelec ligy sezony 1996/97 byl 4. června 1997 koupen slavným klubem Juventusem. Kde měl vytvořit útočnou dvojku s Del Pierem. První sezona vyšla skvěle. S klubem vyhrává ligu a italský superpohár. V lize mistrů dojde až do finále ale v něm prohrává 0:1 s Realem. Za sezonu vstřelil celkem 27 branek. Del Piero jich vstřelil 32.\n\nVe své druhé sezoně u \"Bianconeri\" vstřelí celkem 20 branek. V lize mistrů končí s klubem v semifinále a v lize končí na 7. místě tabulky.\n\nSezóna 1999/00 začíná vítězstvím Intertoto i díky sedmi jeho brankám a zajištění účasti v poháru UEFA. V lize vstřelil 15 branek. I tak s klubem skončil na 2. místě tabulky.\n\nSvou poslední sezonu za \"Bianconeri\" odehrává 2000/01. V lize odehrává 28 zápasů a vstřelí 11 branek. Klub opět končí na 2. místě tabulky.\n\nVelký přestup pro \"Rossoneri\" se uskutečnil 28. června 2001 . Místo něj do Juventusu poslali peníze a také fotbalistu Zenoniho. Svůj debut si odbyl 26. srpna 2001 proti Brescii (2:2) a první branku vstřelil proti Fiorentině 9. září 2001 (5:2). V první sezóně vstřelil celkem 16 branek a kdyby nebylo zranění kolene mohlo byt branek více.\n\nMnohem lépe se vedlo v následující sezoně 2002/03. V lize vstřelil 17 branek a to stačilo na 3. místo jak pro klub v tabulce, tak i pro něj do tabulky střelců. Velký brankový příspěvek zaznamenal v LM 2002/03, kde vstřelil 12 branek a táhl tak svůj klub k vítězství ročníku LM 2002/03. V domácím poháru dal jednu branku a pomohl k vítězství v domácím poháru. Celkem za sezonu vstřelil 30 branek.\n\nV sezonách 2003/04 a 2004/05 měl problémy se zraněním (záda, koleno, loket, ale především kotník), musí podstoupit dvě chirurgické operace. Celkem za dvě sezony vstřelí 8 branek za 43 zápasů. \n\nV sezóně 2005/06, je již zdraví a vstřelí celkem 17 branek. Přesvědčivé výkony v lize a v LM jej vynesli na soupisku reprezentace na MS 2006 kterou vyhráli.\n\nSezóna 2006/07 je pro \"Pippa\" zvláštní. V lize se mu nedaří střílet branky a za sezonu jich dá jen dvě. Za to v LM vstřelí 6 branek. Dokráčí s klubem do finále a v něm se stává muž zápasu . Vstřelí totiž obě branky svého týmu. Po zápase si podepsal svůj dres a vydraží jej za 17 335 Euro a věnuje jej milánské nadaci.\n\nDíky vítězství LM 2006/07 hráje klub Evropský superpohár proti Sevilla FC. Utkání končí vítězstvím 3:1 a s jednou vstřelenou brankou pro \"Pippa\". Velký milník pro hráče nastane 4. prosince 2007. Vstřelí totiž branku v LM a překonává tak Müllera v počtu branek v evropských pohárech UEFA . \"Pippo\" vstřelí dvě branky ve finále MS klubů 2007 a získává tak s klubem vítězství nad klubem Boca Juniors (4:2) další trofej .\n\nDalším skvělým milníkem jeho kariéry zaznamenal 15. března 2009, když proti Sieně zaznamenal svou 300 branku (272 za klub a 28 za reprezentaci) . \n\nV sezóně 2009/10 se hráč nedostává na hřiště pravidelně. Nastupuje na poslední minuty utkání a svoji první branku vstřelil až 21. března 2010, celkem jich vstřelí dvě. Ale i tak s klubem prodlužuje smlouvu.\n\nCelkem za poslední dvě sezony (2010/11 a 2011/12) své kariéry nastoupí k 18 zápasů a vstřelí v nich 5 branek. Hlavně branka kterou vstřelil 3. listopadu 2010 byla dalším milníkem jeho kariéry. V zápase LM proti Realu skóroval již 70x v evropských pohárech UEFA. Zároveň překonal van Bastena v tabulce střelců klubu AC Milán a stal se také nejstarším hráčem, který vstřelil branku v LM ve 37 letech a 85 letech. dny. Později ho předběhl Ryan Giggs .\n\nPoslední trofej s klubem získává v sezoně 2010/11 když vyhrává titul. Poslední zápas ve své kariéře odehraje 13. května 2012 doma proti Novaře, byl to 300 zápas v dresu \"Rossoneri\". V posledním utkání vstřelil i branku a byla to jeho poslední a celkem 156 branka v lize .\n\nPrvní zápas v národním dresu Itálie U21 odehrál při přátelském zápase proti Izraeli (0:0) v roce 1993. V následujícího roku se zúčastnil ME U21 1994 kde získal zlatou medaili za vítězství ve finále proti Portugalsku 1:0. Na další ME U21 1996 nejede kvůli zranění kotníku. Celkem odehrál 14 zápasů a vstřelil 3 góly.\n\nDne 8. června 1997 debutoval v seniorském Itálském týmu pod trenérem Maldinim v přátelském zápase mezi proti Brazílii (3:3) na turnaji Tournoi de France 1997. \n\nZúčastnil se MS 1998, kde asistoval na branku kterou vstřelil Roberto Baggio za druhý modrý gól proti Rakousku (2-1). Na šampionátu odehrál dva zápasy, oba z lavičky.\n\nDne 18. listopadu 1998 vstřelil první branku v přátelském zápase proti Španělsku . Na ME 2000 patří do základní sestavy. V prvním zápase proti Turecku vstřelí vítěznou branku na 2:1 . Druhou branku na šampionátu vstřelí do sítě Rumunska na konečných 2:0 ve čtvrtfinále. V semifinále se neprosadí a nakonec do prohraného finále nenastoupí .\n\nKvalifikaci na MS 2002 zvládá na výbornou a stává se nejlepším italským střelcem (7 branek). Na MS 2002 odehraje celkem 2 zápasy (1 v základní sestavě) a bez vstřelené branky. \n\nTéž v kvalifikaci na ME 2004 je nejlepším italským střelcem (6 branek). Ale trenér Giovanni Trapattoni ho nepovolá do závěrečné fáze kvůli klubové sezóně ve které hrál málo zápasů za AC Milán.\n\nNový trenér Marcello Lippi jej vezme na MS 2006. Nastoupí až ve třetím zápase proti Česku v 60. minutě a 87. minutě dává na konečných 2:0 branku . I když už pak na šampionátu nenastoupí stává se 9. července 2006, ve věku téměř 33 let mistrem světa.\n\nPět zápasů odehraje v kvalifikaci na ME 2008. Vstřelí v nich 3 branky, ale trenér Roberto Donadoni jej na ME 2008 nepovolá. Jeho poslední zápas v Itálském dresu byl 8. září 2007 proti Francii v Miláně (0-0) .\n\nCelkem za Itálii odehrál 57 zápasů a vstřelil 25 branek . Je na šestém místě v žebříčku střelců v Itálské reprezentace .\n\n\n\n\n\n Řád zásluh o Italskou republiku (12.7. 2000) z podnětu Prezidenta Itálie \n\n"}
{"id": "165143", "url": "https://cs.wikipedia.org/wiki?curid=165143", "title": "Rudný", "text": "Rudný\n\nRudný, nebo také Rudný vrch (německy \"Hopprich\") je hora v Javořích horách dosahující nadmořské výšky 654 m, nacházející sevýchodně od horního konce vesnice Šonov. Německy se hora jmenuje \"Hopprich\". Nezaměňovat však se 2 dalšími blízkými kopci stejného jména. Jeden je u obce Náchod a jmenuje se i česky Hoprich. Další je v blízkém Polsku, dnes hora Gardzień v pohoří Wzgórza Ścinawskie. Hora Rudný leží už spíše v podhůří Javořích hor, mimo hlavní hraniční hřeben. Celá hora se nachází v ČR.\n\nHora náleží do povodí Odry. Vody odvádějí přítoky Stěnavy, např. Šonovský potok.\n\nVrchol hory je zalesněný, ale jinak je většina hory pokryta kosenými loukami (as. \"Trifolio-Festucetum rubrae\") a pastvinami (sv. \"Cynourion\"), popř. přechody mezi těmito společenstvy. V minulosti byla hora zalesněna daleko méně, část luk byla osázena lesem, dnes jsou z toho často smrkové mlaziny.\n\nCelá hora leží v CHKO Broumovsko.\n"}
{"id": "165144", "url": "https://cs.wikipedia.org/wiki?curid=165144", "title": "Perná (rozcestník)", "text": "Perná (rozcestník)\n\nNázev Perná má více sídel:\n"}
{"id": "165148", "url": "https://cs.wikipedia.org/wiki?curid=165148", "title": "Homole (Javoří hory, 649 m)", "text": "Homole (Javoří hory, 649 m)\n\nHomole, nebo někdy také Sopka (německy \"Gold Koppe\") je hora v Javořích horách, východně od vesnice Šonov. Celá hora se nachází v ČR. Na vrcholku hory je ventarola s únikem teplého vzduchu, jedná se o asi 4 m hlubokou skalnatou jámu.\n\nHora náleží do povodí Odry. Vody odvádějí přítoky Stěnavy, hlavně Šonovský potok a jeho přítoky.\n\nHora je převážně zalesněná, jen místy najdeme menší paseky. Časté jsou smrkové monokultury, ale dochovaly se i fragmenty lesů smíšených nebo listnatých. Jedná se o bučiny, na melafyru jsou to květnaté bučiny svazu \"Fagion\".\n\nČeská část hory leží v CHKO Broumovsko.\n\n"}
{"id": "165149", "url": "https://cs.wikipedia.org/wiki?curid=165149", "title": "House music", "text": "House music\n\nHouse Music (často jen \"House\") je styl, který řadíme do žánru taneční hudba.\n\nStyl je založený na monotónním 4/4 taktu v rychlosti mezi 115 až 135 BPM. Základ skladby typicky vytváří bicí automat (nejčastěji Roland TR-808, Roland TR-909) se zvýrazněným basovým bubnem (slangově „kopák“, velký buben) na každé době (celá nota) v taktu. Toto zvukové schéma vytvořili DJs (zejména afrického a hispánského původu) začátkem 80. let 20. st. ve městech New York, Detroit a Chicago upravováním disco, soulových a funkových skladeb podkreslováním dynamickým a úderným zvukem typickým pro bicí automaty. Mezi zakladateli byli mj. Marshall Jefferson, Frankie Knuckles, DJ Pierre, Larry Levan aj.\n\nVlna House Music od svého vzniku během následujících dvaceti let zasáhla hudební průmysl po celé zeměkouli a dala tím vzniknout různým mutacím. Nejprve američtí DJs začali svou hudbu (resp. Garage a Acid House) hrát na Britských ostrovech, odkud se styl rychle rozšířil přes Nizozemí a Belgii i na evropský kontinent. Ve Velké Británii tak vznikly žánry jako Rave a Speed Garage, v Itálii Italo House, v Belgii New Beat a částečně i Electronic Body Music (EBM), v Německu tzv. Dance a Trance a ke konci století se vlna dostala do latinskoamerických zemí, odkud se šíří Latin House.\n\nNázev \"House Music\" dostal styl podle dnes již neexistujícího chicagského klubu zvaného Warehouse; často se uvádí, že název vznikl tak, že se hrál na domácích večírcích (\"House party\"), kde se poprvé začaly míchat vinyly a také, že se dá skladba vytvořit „doma“ a to i bez hudebníků či hudebního vzdělání. Tyto faktory způsobily masové šíření bez závislosti na drahé studiové technice a nákladů na hudební vydavatelství. Toto si samozřejmě uvědomili také producenti od velkých nahrávacích společností (tzv. \"major labels\") a začali vykrádat komerčně nejatraktivnější nápady a tím následně ovlivnili pop kulturu jako takovou. Vývoj \"House Music\" probíhal simultánně s vývojem Techno kultury (často \"Techno House\") a nelze tyto dvě kultury od sebe oddělit, i zvukově se často prolínají.\n\nScéna se po roce 2000 dále liberalizuje a to hlavně příchodem výkonného PC software, který často poskytuje i kvalitnější zvuk než analogové syntezátory a bicí automaty (např. firmy Roland) a to za zlomek nákladů. Rovněž rozvoj internetu a P2P sítí v praxi omezuje vliv velkých gramofonových společností na scénu \"House Music\". Zvukový charakter je přesto stále stejný, pouze více konsolidovaný a více repetativní. Díky oproštění se od všech „ostrých“ zvuků se také začal častěji používat termín Deep House rep. Soulful House a to ve snaze odlišit tento směr od příbuzného stylu Electro.\nPo roce 2007 s příchodem Swedish House Mafia a David Guetta, house music zažívá obrovský zájem médií a později se znovu stává hlavním proudem taneční hudby. Díky větší kombinovanosti s prvky trance music, nebo RNB oslovuje nové posluchače, zároveň se ale od původní myšlenky a námětu liší natolik,že je nazýván Electro house a s původní House music už má málo společného. Vedle komerční vlny house se stále produkuje undergroundový, klasický house, který se zejména v posledních letech těší velké oblibě v tanečních klubech po celém světe se jmény jako např. Seth Troxler, Jamie Jones. Mezi největší propagátory se řadí labely Local Talk, Strictly Rhythm nebo Nervous Records. Mezi české zástupce house music patří Loutka, Tráva, Pavel Bidlo, Michael Burian, Chris Sadler, Orbith, Jack Fuller a další.\n\n\n\n\n"}
{"id": "165152", "url": "https://cs.wikipedia.org/wiki?curid=165152", "title": "Největší přehradní nádrže v Rusku", "text": "Největší přehradní nádrže v Rusku\n\nPřehled přehradních nádrží ( ) v Rusku, seřazen podle rozlohy vodní plochy nádrže vytvořené přehradní hrází. Využívají se k zisku vodní energie, k vodní dopravě, zavlažování, zavodňování krajiny a zásobování vodou. Některé řeky (Volha, Angara) jsou prakticky přeměněny v kaskádu přehrad.\n\nRuská jezera a limany\n"}
{"id": "165154", "url": "https://cs.wikipedia.org/wiki?curid=165154", "title": "Vysoká (Javoří hory)", "text": "Vysoká (Javoří hory)\n\nVysoká ( , ) je hora v hraničním hřebeni Javořích hor, východně až severovýchodně od vesnice Šonov. Vrchol hory se nachází na území Polska, ale těsně za hranicí s Českou republikou, dosahuje nadmořské výšky 750 m, někdy se udává 749 m. Údaj 715 m na českých mapách není absolutní výškou vrcholu, je to údaj z české strany hory.\n\nHora náleží do povodí Odry. Vody odvádějí přítoky Stěnavy, např. Šonovský potok a jeho přítoky, v Polsku to je také přítok Stěnavy.\n\nHora je převážně zalesněná, jen místy najdeme menší paseky. Pod vrcholem hory na české straně jsou rozsáhlejší porosty přirozeného (místy až pralesovitého) charakteru. Jedná se o komplex květnatých bučin, acidofilních bučin a suťových lesů. Zatímco svahy na české straně jsou zalesněny, na polské straně zasahují louky hodně vysoko, skoro až k vrcholu.\n\nČeská část hory leží v CHKO Broumovsko\n"}
{"id": "165157", "url": "https://cs.wikipedia.org/wiki?curid=165157", "title": "Paris (mytologie)", "text": "Paris (mytologie)\n\nParis (řecky: Πάρις) je postava z řecké mytologie, syn Priama, krále Tróje a jeho manželky Hekabé. Podle starořeckého hrdinského eposu Íliady je klíčovou postavou vypuknutí trójské války.\n\nJeště před Paridovým narozením měla jeho matka sen o tom, že porodila hořící pochodeň, která zapálila Tróju a jeho sestra, věštkyně Kassandra předpověděla, že očekávané dítě bude příčinou záhuby Tróje. Radila, ať dítě hned po narození zabijí a tím zachrání kvetoucí a bohaté trojské království před zkázou. Její věštba i rada však nebyly vyslyšeny.\n\nNovorozeného syna Parida nicméně nechali na králův rozkaz pohodit v lese na svazích hory Ídy, on však přežil díky medvědici, která ho odkojila a nymfě Oinóné a pastýři Ageláovi, kteří se o něj postarali a vychovali ho.\n\nK události, jež se stala příčinou trójské války, došlo při příležitosti svatby bohyně Thetis s člověkem - fthíjským králem Péleem. Důvod toho byl, že o Thetis věštba pravila, že její syn předčí otce, a tak žádný bůh, přestože byla velmi krásná, o ni neusiloval.\n\nNa tuto svatbu byli pozváni všichni bohové až na bohyni sváru Eris. Ta se velmi urazila a způsobem sobě vlastním se za to pomstila. Utrhla zlaté jablko ze zahrady Hesperidek a s nápisem \"\"Té nejkrásnější”\" jej vhodila mezi bohyně Athénu, Héru a Afrodítu. Každá z nich jej okamžitě chtěla pro sebe, protože samozřejmě za nejkrásnější považovala sebe. Nakonec bylo na nejvyšším bohu Diovi, aby celou věc rozhodl. Ten považoval za moudré zbavit se odpovědnosti, dal tedy zlaté jablko Hermovi a poslal ho na horu Ídu u Tróje za mladíkem, který ještě nepoznal ženu, aby tento spor rozsoudil.\n\nTímto mladíkem nebyl nikdo jiný než Paris. Když se před Paridem znenadání objevil bůh Hermés a tři krásné bohyně a on byl vyzván, aby jablko dal „Té nejkrásnější“, chtěl mladík ze samých rozpaků nejprve utéci.\n\nBohyně, které poznaly jeho nerozhodnost, se ho snažily o svých přednostech přesvědčit sliby:\n\nParidovi se nejvíc zamlouvala třetí nabídka, a tak podal jablko Afrodítě. Přislíbenou nejkrásnější ženou na světě byla podle všeobecného názoru Helena, dcera nejvyššího boha Dia a manželky spartského krále Tyndarea Lédy. Problém byl, že Helena již byla provdána za Tyndareova nástupce na spartském trůnu Meneláa. Avšak tuto překážku nebylo pro bohyni lásky těžké překonat.\n\nNejdříve se měl Paris dozvědět o svém původu, k čemuž došlo na slavnostních hrách v Tróji. Ty byly uspořádány na počest a památku ztraceného syna, protože královna Hekabé nepřestávala pro svého syna truchlit. Vítěz měl získat nejlepšího býka z královských stád. Toho shodou okolností pásl právě Paris a bylo to jeho nejoblíbenější zvíře. Proto se ho rozhodl doprovodit do Tróje a podívat se na jeho budoucího majitele. V Tróji se pak rozhodl o něj zápasit, protože v případě vítězství by ho dostal zpět a navíc mu soupeři nepřipadali tolik zdatní, aby je nepřemohl.\n\nPřihlásil se tedy také a díky své síle a obratnosti porazil dokonce i nejstaršího Priamova syna Hektora a zvítězil. Priamovi synové ale porážku od neznámého pastýře považovali za pohanu, vyvolali hádku a chtěli ho zabít. Paris hledal bezpečí u Diova oltáře, kde ho poznala Priamova dcera, věštkyně Kassandra. Radost rodičů z nalezení syna byla tak veliká, že nevěnovali pozornost Kassandřiným věštbám, že Paris Tróju zahubí. (To byl ostatně její úděl a trest, že nikdo nebude věřit jejím věštbám, neboť odmítla boha Apollóna, který se do ní kdysi zamiloval.)\n\nPoté Afrodíta vnukla Paridovi touhu po ženě a myšlenku odplout do Sparty vyhlášené krásou tamních žen. Marné bylo rozmlouvání věštce Helena i varování Kassandřino. Paris se na cestu vydal a i přes bouři a nepříznivý vítr tam brzy dorazil. Spolu se svým druhem Aineiem se stal hostem spartského krále Meneláa. Meneláos musel ovšem brzo po jejich návštěvě odjet a nařídil své manželce, aby hostům ve všem vyhověla. Paris se mezitím do ní hluboce zamiloval a Afrodíté zařídila, aby Helena jeho svodům neodolala. Vydala se s ním tedy k Tróji; kromě Heleny si prý Paris ovšem odvezl ještě Meneláovu pokladnici.\n\nKdyž se to Meneláos po svém návratu dozvěděl, pochopitelně se velmi rozlítil, neboť Paris nejenže pošlapal všechny zákony pohostinství, ale urazil Meneláa jak jako vladaře, tak především i jako muže. Meneláos se proto rozhodl svolat všechny vládce Řecka a vypravit se na trestnou výpravu. Nejprve se vypravil do Mykén k bratru Agamemnónovi. Ten radil nejprve s ithackým králem Odysseem plout do Tróje a o vydání Heleny zpět manželovi vyjednávat. Nebude-li jednání úspěšné, pak teprve pohrozit válkou.\n\nParis byl ochoten vrátit jenom pokladnici, o Heleně neměla být ani řeč. Král Priamos poté oznámil, že Helena zůstane v Tróji. Reakcí Agamemnónovou pak bylo už jenom vyhlášení války.\n\nToto vyhlášení již byla vůle všech achajských armád, jejichž vrchním velitelem se Agamemnón stal. Válečné loďstvo sestávalo z 1186 lodí a sto tisíců mužů, kteří vypluli z přístavu Aulida, vylodili se na trojském pobřeží a hned zaútočili na město. Trójané se však pod velením nejstaršího královského syna Hektora za hradbami ubránili. Agamemnón tedy přistoupil k obléhání Tróje. To vydrželo celých deset let.\n\nParis se války zúčastnil, nebyl však ctěným válečníkem. Byl vynikajícím lučištníkem, zabil nebo zranil řadu významných achájců. Většinu času však trávil s manželkou a do bojů se příliš nehrnul. Jeho bratr Hektór ho příliš v lásce neměl a stejně tak vojáci. Odpustili by mu to, že zavdal příčinu k válce, ne však jeho nečinnost.\n\nOdvahu projevil v desátém roce války, kdy vojska obou stran už byla vyčerpaná a otrávená dlouhými roky obléhání, takže se začal šířit názor, ať si vládcové sami mezi sebou vyřídí problémy, které spolu mají. Když se armády přiblížily na dostřel šípu, vystoupil Paris a vyzval proti sobě achajského vůdce. Postavil se mu spartský král Meneláos. Bylo dohodnuto, že tento souboj rozhodne válku. V případě vítězství Parida mu zůstane Helena a Achajci odplují. Zvítězí-li Meneláos, Helena půjde zpět k němu a Trójané zůstanou ve svém městě a zavládne klid zbraní.\n\nParis si byl vědom své odpovědnosti a odvážně se postavil soupeři. Jakmile však Meneláos pozvedl kopí, Paris zbaběle utekl do zadních řad. Hektór ho k boji přinutil, ale Paris Meneláovi podlehl. Kdyby mu nepomohla bohyně Afrodíta, zůstal by ležet na bojišti mrtvý. Ona ho však obestřela mrakem a přímo z bojiště ho odnesla do komnaty k Heleně. Přesto, že Paris jasně souboj prohrál, Helenu odmítl vydat. Nevydal ji ani poté, co bylo slavnostně dohodnuto příměří a válka vedená Trójany byla proti právu i smlouvě. To nemohlo skončit dobře. Paris se tak stal nejen příčinou války, ale také záhuby Tróje.\n\nParis sám ve válce zahynul, stejně tak jeho rodiče a všichni jeho bratři. Přesto však ještě dosáhl velké slávy, když svým šípem zabil Achilla, největšího řeckého reka. Mělo to však i druhou stránku: šíp vystřelil z bezpečí vysoké městské hradby, na přímý rozkaz boha Apollóna, který se potřeboval pomstít Achillovi za jeho urážku. Bůh usměrnil šíp přímo k nechráněné hrdinově patě.\n\nParis byl zasažen šípem krátce nato. Zranil ho lučištník Filoktétés otrávenou střelou, která mu způsobila nezhojitelnou ránu. Paris v bolestech utekl do míst, kde byl v mládí jako pastýř v životě nejšťastnější. Tam zemřel, všemi opuštěn. Jeho druhové mu uspořádali skromný pohřeb. Helena tam nepřišla, utěšovala v ložnici jeho mladšího bratra Déifoba. Za Paridem však přišla nymfa Oinóné, jeho první láska, a ze žalu se vrhla na hořící hranici a odešla společně s Paridem.\n\nPodoba Paridova se zachovala především na vázových malbách, mezi nejznámější patří\n\n\n"}
{"id": "165158", "url": "https://cs.wikipedia.org/wiki?curid=165158", "title": "Ptačí vrch (Broumovská vrchovina)", "text": "Ptačí vrch (Broumovská vrchovina)\n\nPtačí vrch ( , ) je kopec v hraničním hřebeni Javořích hor, východně od vesnice Šonov. Vrchol hory se nachází na území České republiky, těsně u hranic s Polskem. Kopec dosahuje výšky jen 539 m a je na jihovýchodním konci české části hřebene Javořích hor. Hřeben v podobně snížené podobě pokračuje dále do Polska až k řece Stěnavě.\n\nHora náleží do povodí Odry. Vody odvádějí přítoky Stěnavy, např. Šonovský potok a jeho přítoky, v Polsku to je také přítok Stěnavy.\n\nHora je převážně zalesněná, jen místy najdeme menší paseky, okolí hory je i menší louka, na polské straně zasahují louky dosti vysoko k vrcholu. Místy najdeme smrkové monokultury, ale dochoval se i komplex bučiny.\n\nČeská část hory leží v CHKO Broumovsko\n"}
{"id": "165162", "url": "https://cs.wikipedia.org/wiki?curid=165162", "title": "Eurojust", "text": "Eurojust\n\nEurojust (někdy psáno EUROJUST; málo používaný formální název: \"Jednotka Evropské unie pro justiční spolupráci\" – angl. \"The European Union’s Judicial Cooperation Unit\") je justiční orgán Evropské unie zřízený ve III. pilíři za účelem zvýšení efektivity mezinárodní justiční spolupráce v trestních věcech mezi členskými státy Evropské unie, zejména v oblasti vyšetřování a stíhání závažné přeshraniční kriminality a organizovaného zločinu. Sídlí v nizozemském Haag.\n\nNa svém zasedání ve finském Tampere (15. až 10. října 1999) Evropská rada rozhodla, že k posílení boje proti závažné kriminalitě má být zřízena jednotka justiční spolupráce složená ze státních zástupců, soudců či policejních důstojníků členských států Evropské unie. Na základě tohoto rozhodnutí pak Rada Evropské unie dne 14. prosince 2000 přijala \"rozhodnutí o vytvoření Prozatímní jednotky justiční spolupráce\" (2000/799/SVV; v Úř. věst. publikováno dne 21. 12. 2000 pod č. L 324). Tento tzv. Pro-Eurojust působil v Bruselu od 1. března 2001 a jeho posláním bylo zdokonalovat justiční spolupráci v trestních věcech mezi orgány členských států Evropské unie a poskytovat odborné zázemí pro přípravu instrumentu zřizujícího samotný Eurojust.\n\nNásledně pak bylo přijato \"rozhodnutí Rady Evropské unie ze dne 28. února 2002 o založení jednotky Eurojust za účelem posílení boje proti závažné trestné činnosti\" (2002/187/SVV; v Úř. věst. publikováno dne 6. 3. 2002 pod č. L 63), kterým byl zřízen Eurojust jako instituce Evropské unie se sídlem v Haagu. Smlouvou z Nice byla úloha Eurojustu doplněna i do primárního práva Evropské unie (čl. 31 Smlouvy o Evropské unii).\n\nEurojust se skládá především z národních členů, tj. státních zástupců, soudců či policejních úředníků s obdobnými pravomocemi přidělených k Eurojustu členskými státy Evropské unie (každý členský stát může jmenovat jen jednoho národního člena). Každý národní člen může mít asistenta, který je oprávněn národního člena plně zastupovat.\n\nStruktura Eurojustu se skládá z:\n\nEurojust může být činný v konkrétních případech (týkajících se dvou či více členských států Evropské unie) buď z vlastní iniciativy, jde-li o:\nanebo pokud byl o pomoc požádán příslušným orgánem dotčeného členského státu Evropské unie a je to v souladu s cíli Eurojustu.\n\nÚkolem Eurojustu v konkrétních případech je:\nv mezích své působnosti je oprávněn příslušné orgány dotčených členských států může požádat či je vyzvat, aby zvážily:\n\nEurojust je v konkrétních případech činný formou:\n\nNárodní členové také zprostředkovávají výměnu informací mezi příslušnými orgány členských států o vyšetřováních a trestních řízeních, pokud mají dopad na evropské úrovni (ať již celounijní, anebo dopad na několik členských států).\n\nEurojust nicméně není evropským prokurátorem, tj. nemůže sám nahradit procesní úkony příslušných vnitrostátních orgánů členských států.\n\nEurojust má rovněž pravidelně informovat Evropskou komisi o obecných problémech, které brzdí mezinárodní justiční spolupráci v trestních věcech mezi členskými státy Evropské unie, aby mohla Komise vytvářet a předkládat návrhy a iniciativy evropských předpisů Radě Evropské unie ke zlepšení této spolupráce.\n\nNezanedbatelný význam má rovněž školicí činnost Eurojustu (pořádání seminářů).\n\n\n\n"}
{"id": "165163", "url": "https://cs.wikipedia.org/wiki?curid=165163", "title": "Dvounažka", "text": "Dvounažka\n\nDvounažka (\"diachenium\") patří mezi pravé suché poltivé vícesemenné plody vzniklé z cenokarpického gynecea. Je to dvouplodolistový plod, který se skládá ze dvou jednosemenných merikarpií (plůdků) spojených karpoforem (plodonošem) a obalených blanitým oplodím. Po dozrání oplodí praskne a plod se rozdělí na merikarpia, která zůstanou obalena osemením až do doby klíčení.\n\nDvounažky se podle místa vzniku a tvaru oplodí rozdělují na:\n\nJsou to typické plody rostlin z čeledi miříkovitých (\"Apiaceae\"), např. anýz (\"Pimpinella\"), fenykl (\"Foeniculum\"), kmín (\"Carum\"), kopr (\"Anethum\"), koriandr (\"Coriandrum\"), mrkev (\"Daucus\"), petržel (\"Petroselinum\") atd. Obě merikarpia jsou obalena společným nevýrazným oplodím, které je nápomocno při rozšiřování semene větrem. Po uzrání se oplodí otevře a vypadnou z něho merikarpia. Ta mohou být kulovitá, oválná, obloukovitě zakřivená, hladká nebo podélně rýhovaná. Tyto dvounažky se vyvinuly ve spodním semeníku květu.\n\nNěkdy jsou také nazývány visícími dvounažkami. Obě merikarpia mohou být srostlá pod tupým i ostrým úhlem. Tyto plody má např. javor (\"Acer\"). Křídlatá dvounažka je opatřena poměrně velkým, obvykle symetrickým oplodím jazykovitého tvaru (křidélkem), které napomáhá ještě ne zcela zralému semeni při rozšiřování větrem. Po dozrání se obě merikarpia oddělí. Křídlaté dvounažky se vyvinuly v horním semeníku.\n"}
{"id": "165164", "url": "https://cs.wikipedia.org/wiki?curid=165164", "title": "Obyvatelstvo Chicaga", "text": "Obyvatelstvo Chicaga\n\nObyvatelé amerického města Chicago jsou anglicky nazýváni .\n\nPodle sčítání z roku 2000 zde žilo 2 896 016 lidí, 1 061 928 domácností a 632 909 rodin žijících přímo v Chicagu. Tento počet tvoří asi jednu pětinu populace státu Illinois a 1 % populace Spojených států. Hustota osídlení byla 4 923 obyvatel na km². \n\nRasové složení bylo 42 % běloši, 36,8 % černoši, 0,4 % Američtí indiáni, 4,3 % Asiaté, 0,1 % Pacifičtí ostrované, 13,6 % ostatní rasy a 2,9 % dvě nebo více ras. Obyvatelé hispánského původu, bez ohledu na rasu, tvořili 26 % populace.\n\nChicago a okolí tvoří unikátní tavicí kotel různých kultur. Hlavní etnické skupiny jsou Irové, Němci, Italové, Poláci, Číňané a Mexičané. Chicago má velkou populaci Irských Američanů na jihu a jihozápadě města, i když se množství přestěhovalo na předměstí v polovině 20. století. Spoustu městských politiků vzešlo právě z tého velké Irské populace, včetně současného starosty Richarda M. Daleyho. \n\nNa počátku 20. století bylo Chicago město s třetí největší populací Čechů na světě (první byla Praha a druhá Vídeň). V průběhu 20. století ale česká populace ve městě výrazně klesla (Češi se \"přetavili\" v Američany).\n\nV Chicagu žije největší polská populace mimo Varšavu, hlavní město Polska. Chicago se zároveň považuje za druhé největší srbské a lotyšské město na světě a zároveň jako třetí největší řecké město na světě. Město má i velkou arabskou (185 tisíc) a rumunskou (přes 100 tisíc) populaci. V Chicagu žije druhá největší populace mexických Američanů v USA, největší je v Los Angeles.\n\nMetropolitní oblast Chicaga je důležité centrum pro Indo-Američany a pro Jižní Asiaty. Chicago má třetí největší jihoasijskou populaci v USA, po New Yorku a San Franciscu.\n"}
{"id": "165165", "url": "https://cs.wikipedia.org/wiki?curid=165165", "title": "Měděné jezero", "text": "Měděné jezero\n\nMěděné jezero ( nebo ) je přehradní nádrž v Leningradské oblasti v Rusku. Nachází se na Karelské šíji. Je 2 km dlouhé a 0,7 km široké.\n\nZ jezera odtéká malá řeka Čjornaja rečka do Sestroreckého Razlivu.\n\nNádrž vznikla za hrází, která byla vybudována v 18. století, pro potřeby závodu na výrobu mědi. Na ostrovech a na jejich březích se nacházejí obranná místa Mannerheimovy linie.\n\n Mannerheimova linie\n"}
{"id": "165166", "url": "https://cs.wikipedia.org/wiki?curid=165166", "title": "Oxid rtuťnatý", "text": "Oxid rtuťnatý\n\nOxid rtuťnatý (HgO), archaicky rtutilka je anorganická sloučenina vyskytující se ve dvou formách: červené a žluté. Žlutý oxid rtuťnatý se připravuje smíšením roztoku chloridu rtuťnatého a hydroxidu sodného (vzniká oxid rtuťnatý, chlorid sodný a voda). Červená forma vzniká přípravou na tzv. suché cestě - termickým rozkladem anorganických nebo organických solí. Vyskytuje se v přírodě v podobě minerálu montroyditu, který krystaluje ve stejné mřížce jako červená modifikace.\n\nNěkdy se využívá pro přípravu rtuti, protože se snadno rozkládá. Slouží jako materiál anod ve rtuťových bateriích. Používá se jako antiseptická přísada do očních přípravků.\n"}
{"id": "165168", "url": "https://cs.wikipedia.org/wiki?curid=165168", "title": "Speed Garage", "text": "Speed Garage\n\nSpeed Garage je britská mutace tanečního stylu Garage.\n\nSpeed Garage vznikl v druhé polovině 90. let 20. století jako odezva na dění v hudebním průmyslu. Je konjunkcí stylů Garage a Jungle. Charakteristické jsou: silná reggae basa (z Jungle), monotónní rytmus House Music prokládaný (zrychlenými) breakbeaty a zvukovými technikami a efekty z Jungle / Drum'n'Bass (pitchshifting, gappering, filtering). To vše může být doplněno soulovými nebo disco vokály.\n\nVlna Speed Garage výrazněji ovlivnila pouze dění na britských ostrovech a přibližně po roce 2000 byla vytlačena komerčnější odnoží 2Step. Po roce 2005 existuje již pouze jako minoritní retro/revival vlna Bassline House.\n\n"}
{"id": "165169", "url": "https://cs.wikipedia.org/wiki?curid=165169", "title": "Otakar Griese", "text": "Otakar Griese\n\nOtakar Griese, někdy též uváděn jako \"Otokar\", (19. října 1881 Přerov – 2. října 1932 Přerov) byl český hermetik, astrolog, martinista, nakladatel, spisovatel a publicista.\n\nVystudoval gymnázium a hospodářskou školu v Přerově. Po maturitě (1899) byl zaměstnán na velkostatku a později jako soudní praktikant a poštovní úředník. V roce 1905 se profesionálně začal zabývat hermetismem. Založil Ústřední okultní nakladatelství a Svobodné učení nauk hermetických a vydával časopis \"Isis\". Studoval tzv. vysokou školu hermetických věd (\"Université libre des Hautes études\") v Paříži, kde se roku 1910 stal čestným doktorem a později i čestným profesorem.\n\nV době 1. světové války sloužil v zásobování armády. Po válce obnovil svou publikační činnost. Publikoval v okultně zaměřených časopisech a překládal hermetická díla do češtiny (mj. i první díl Okultní filosofie středověkého okultisty Heinricha Cornelia Agrippy z Nettesheimu). Jeho kniha \"Astrologie - mathematický systém moderní horoskopické astrologie\" (1913), je považována za první moderní českou astrologickou publikaci.\n\nV roce 1927 se z finančních důvodů přestal věnovat studiu okultních nauk a do své smrti 2. října 1932 se živil sestavováním radiopřijímačů.\n\n\n"}
{"id": "165170", "url": "https://cs.wikipedia.org/wiki?curid=165170", "title": "Jmeniny v Česku", "text": "Jmeniny v Česku\n\nJmeniny v Česku určovaly do roku 1989 tradičně Obchodní tiskárny, národní podnik, v Kolíně za odborné účasti kalendářní komise, která při vydavatelství pracuje (resp. na pracovních schůzkách, které tiskárny svolávaly), kde byli kromě představitelů tiskárny jako poradci též zástupci ministerstva vnitra (civilněsprávního úseku), ministerstva kultury, jazykovědci – onomastikové (Miloslava Knappová) a další odborní spolupracovníci. Komise usilovala o stabilitu kalendáře, měnilo se zhruba 3 až 5 jmen ročně, málo užívaná jména byla odstraňována a doplňovány byly zejména přechýlené varianty jmen, oblíbená cizí jména nebo formální hypokoristika. Po roce 1989 neexistují pro vydávání kalendářů žádné předpisy a různí vydavatelé mohou při dosazování jmen postupovat podle svých vlastních záměrů. Většina vydavatelů používá civilní občanský kalendář z počátku 90. let, který případně doplňuje podle své úvahy na některé datum dalším jménem, například dle kalendářů starších, církevních apod. Vydávané kalendáře z hlediska obsahu nepodléhají žádnému posuzování, schvalování ani jiné právní regulaci. Poslední pracovní schůzka v Obchodních tiskárnách Kolín, které se zástupci Ministerstva vnitra zúčastnili, se konala v roce 1996, tento výrobce však v roce 2010 kalendáře už vůbec nevyráběl. Pokud tedy nedojde k nějaké zákonné úpravě, budou se občanské kalendáře co do jmen čím dál více lišit přinejmenším od výrobce k výrobci, příčemž výrobců kalendářů jsou dnes stovky. Obecně závazným právním předpisem (zákon č. 245/2000 Sb., jsou stanoveny pouze státní svátky, ostatní svátky (čímž se rozumí Nový rok, Velký pátek, Velikonoční pondělí, Svátek práce, Štědrý den, 1. a 2. svátek vánoční), významné dny a dny pracovního klidu.\n\nSeznamy jmenin (svátků) v České republice:\n\n"}
{"id": "165173", "url": "https://cs.wikipedia.org/wiki?curid=165173", "title": "Muž se zlatou zbraní", "text": "Muž se zlatou zbraní\n\nMuž se zlatou zbraní je v pořadí devátý film ze série o Jamesi Bondovi z roku 1974, adaptace třináctého románu spisovatele Iana Fleminga o této postavě z roku 1965. Byl to poslední film, který spolu produkovali Albert R. Broccoli a Harry Saltzman, po jeho premiéře se rozešli. Problémy s legislativou pozdržely produkci další bondovky, Špion, který mě miloval, o tři roky, což byla nejdelší přestávka až do šestileté mezery mezi Povolením zabíjet (1989) a Zlatým okem (1995).\n\nFrancisco Scaramanga je známý jako „muž se zlatou zbraní“, protože své oběti střílí kulkami ze zlata. James Bond obdrží zprávu, kterou snad poslal sám Scaramanga a která 007 označuje za jeho další cíl. M se proto rozhodne uvolnit Bonda ze služby, dokud nebezpečí nepomine. 007 se přesto rozhodne Scaramangu vypátrat. Stopy vedou do Bejrútu a Macaa. Bondovou pomocnicí je tentokrát agentka Mary Goodnightová.\n\n\nMuž se zlatou zbraní je první ze tří bondovek, kde se objevila Maud Adamsová. V roce 1983 si zahrála titulní Chobotničku a měla také cameo ve Vyhlídce na vraždu. Je to také druhý film, ve kterém si Clifton James zahrál šerifa J. W. Peppera.\nV tomto díle James Bond provádí největší triky s automobilem AMC Hornet patřící šerifu Pepperovi. Honička vyvrcholí v okamžiku, kdy Scaramangovo auto je za řekou a v okolí není žádný most. Bond se rozjede a řeku s autem přeskočí. Vylosovaný kaskadér byl při tomto triku položen uprostřed vozu tváří k zemi podél podélné osy, aby vůz byl co nejlépe vyvážený.\n\nÚvodní píseň nazpívala zpěvačka jménem Lulu, texty k písni napsal Don Black a k hudbě se vrátil John Barry. Původně však měla být úvodní píseň od Alice Coopera.\n\n"}
{"id": "165176", "url": "https://cs.wikipedia.org/wiki?curid=165176", "title": "Maser", "text": "Maser\n\nMaser (akronym z anglického \"Microwave Amplification by Stimulated Emission of Radiation\", tj. zesilování mikrovln pomocí stimulované emise záření) je zařízení zesilující a generující (mikrovlnné) koherentní elektromagnetické záření na základě stimulované emise, tedy na stejném principu jako laser. Maser je často označován za předchůdce laseru. Uplatnění nachází mimo jiné jako bezšumový zesilovač signálu v radioteleskopech či druh atomových hodin.\n\nPrincip je v zásadě totožný s principem funkce laseru. Příchozí záření (v případě maseru v oblasti frekvencí 10 - 10Hz) stimuluje excitovanou kvantovou soustavu k přechodu do nižšího energetického (případně základního) stavu za současné emise záření stejných vlastností jako má záření příchozí. Výše zmíněným frekvencím odpovídají přechody mezi energetickými hladinami jemné struktury atomů. Po umístění takovéto soustavy do vhodného rezonátoru, jehož rezonanční frekvence odpovídá frekvenci emitovaného záření při kvantových přechodech, dochází k zesílení záření. Je-li v rezonátoru dostatečné množství atomů v excitovaném stavu, může soustava pracovat nejen jako zesilovač daného záření, nýbrž také jako mikrovlnný oscilátor (za kterýmžto účelem byl první maser sestrojen).\n\nDruhy maserů se dělí podle skupenství a látky samotné, jejíž atomy či molekuly tvoří aktivní prostředí, v němž dochází ke stimulované emisi. Běžnými typy maserů jsou:\n\n\n\nDnes asi nejvýznamnějším maserem je maser vodíkový, který se používá coby atomové hodiny dosahující odchylky 1ns za den. Své uplatnění nalézají krom mnoha jiných systémů například v družicích GIOVE-B evropského navigačního systému Galileo či družici Gravity Probe B, která má experimentálně ověřit Einsteinovu obecnou teorii relativity.\n\nVodíkové masery produkují záření o frekvenci 1,42 GHz, což je frekvence, na které \"vysílá\" také atomární vodík přítomný v celém vesmíru. Tato frekvence odpovídá rozdílu energetických hladin asi 10eV, jedná se tedy o velmi malý rozdíl energií mezi hladinami jemné struktury atomu vodíku. Je to de facto rozdíl energií elektronu s daným spinem a se spinem opačným. V radioastronomii je přechod mezi těmito stavy u vodíku znám jako 21cm čára, neboť generované záření má vlnovou délku 21 cm.\n\nFunkce vodíkového maseru je následující (viz Obr.1): nejprve jsou v první komoře, kde je udržován stálý tlak, rozštěpeny molekuly plynného vodíku na jednotlivé atomy. Tyto atomy poté unikají z komory štěrbinou ven a tvoří svazek vodíkových atomů, které následně prolétávají nehomogenním magnetickým polem, což má za důsledek selekci atomů podle jejich energetického stavu (potřebujeme atomy s vyšší energií, aby vytvořily aktivní prostředí nezbytné pro stimulovanou emisi). Podobně jako ve Stern-Gerlachově experimentu se atomy s nižší energií rozptýlí v nehomogenním magnetickém poli jiným směrem, než atomy s vyšší energií. Atomy s vyšší energií směřují do komory uvnitř rezonátoru. Komora je obvykle vyrobena z křemene a vnitřek je pokryt teflonem, který zpomaluje slučování jednotlivých atomů vodíku v molekuly. Vnější rezonátor je zpravidla měděný válec s výše zmíněnou rezonanční frekvencí 1,42GHz. Uvnitř komory dochází ke stimulované emisi a k zesílení záření. Část z tohoto záření je odvedena koaxiálním kabelem do koherentního přijímače za účelem signál zesílit (neboť signál je velmi slabý, řádově pW) a změnit jeho frekvenci (frekvence původního signálu je velmi stabilní, ale pevně daná přechody elektronu ve vodíku).\n\nVodíkové masery se dělí na aktivní a pasivní. Hlavní rozdíl spočívá v tom, že aktivní vodíkový maser kmitá sám o sobě, zatímco pasivní je třeba budit vnějším zářením o frekvenci 1,42 GHz. Aktivní masery vyžadují větší hustotu atomů vodíku v rezonanční dutině, jsou frekvenčně přesnější, ale náročnější na výrobu a tedy i dražší než masery pasivní.\n\nVelkému vývoji se v současnosti těší tzv. Rydberg-masery, které namísto vodíkových atomů využívají vodíkupodobné atomy, tedy atomy obsahující jeden elektron. Kromě neutrálního vodíku jsou to kladné ionty, např. He, Li, Be. Zkoumá se, zda by nemohly být tyto masery použity k sestavení kvantových počítačů.\n\nAstrofyzikální masery jsou přírodní (přirozené) masery vyskytující se ve vesmíru. Mikrovlnné záření příslušných vlastností vzniká v molekulárních oblacích, v okolí komet, v atmosférách planet a hvězd a obecně v mezihvězdném prostoru. Přestože chybí rezonátor, dochází v daném místě k zesilování stimulované emise, tzv. superzářivé emisi. Frekvence záření závisí na místě a mediu, kde ke stimulované emisi dochází. Například ve zbytcích supernovy reagujících s molekulárním oblakem září molekuly OH na frekvenci 1720 MHz, zatímco v jiných místech byla pozorována záření molekul OH na různých frekvencích od 1612 MHz do 13441 MHz. Molekuly vody mohou zářit např. na frekvencích 22 GHz nebo 96 GHz. Mezi další známé látky tvořící astrofyzikální masery patří metanol (CHOH), formaldehyd (CHO), oxid křemíku (SiO) či sulfid křemíku (SiS). Studiem astrofyzikálních maserů můžeme získat informace o podmínkách (jako je teplota, hustota, rychlost, magnetické pole) na různých zajímavých místech vesmíru zahrnujících i místa vzniku a zániku hvězd, jádra galaxií či černé díry.\n\nPůvodně byl maser akronymem vzniklým ze slov Microwave Amplification by Stimulated Emission of Radiation. Později - po vynálezu laseru - navrhl sám C. H. Townes změnit tuto sadu slov na Molecular Amplification by Stimulated Emission of Radiation vyjadřující použití maseru nejen pro generaci a zesilování mikrovlnného záření, nýbrž i elektromagnetického záření jiných vlnových délek. Townes a jeho spolupracovníci nazývali zařízení využívající stimulované emise k zesílení záření z oblasti viditelného světla \"optickým maserem\", ovšem obecně se ujal název \"laser\", jenž zavedl jejich konkurent Gordon Gould. Ten navrhoval pro každou část spektra zavést zvláštní názvy zařízení emitujících dané záření: \"graser\" emitující gama záření, \"xaser\" pro rentgenové záření, \"uvaser\" pro ultrafialové záření, \"laser\" pro viditelné záření, \"iraser\" pro infračervené záření, \"maser\" pro mikrovlnné záření a \"raser\" pro radiofrekvenční záření.\nDnes se běžně používají pouze dva z těchto názvů, a to maser pro záření mikrovlnných a delších vlnových délek a laser pro oblast od infračerveného po rentgenové záření. Obdobné zařízení generující záření terahertzové frekvence se nazývá \"taser\" (vzniklo nahrazením slova „light“ (světlo) ve zkratce LASER a slova „microwave“ (mikrovlna) ve zkratce MASER, slovem „terahertz“.\n\nV roce 1952 Nikolaj Basov a Alexander Prochorov popisují princip maseru, zařízení fungujícího na základě stimulované emise. Nezávisle na nich sestavují následujícího roku Charles H. Townes a jeho studenti James P. Gordon a Herbert J. Zeiger první funkční maser (čpavkový). Basov s Prokhorovem následně vyřešili problém kontinuálního režimu maseru (předtím bylo možné používat maser pouze v pulsním režimu) použitím více než dvou energetických hladin, čímž dosáhli udržení inverzní populace po celou dobu chodu maseru. Roku 1956 sestavil Nicolaas Bloembergen vysoce účinný třístupňový krystalový maser schopný pracovat v kontinuálním režimu.\n\nRoku 1958 publikovali Ch. Townes a Arthur L. Schawlow v časopise Physical Review článek, v němž navrhli konstrukci infračerveného a optického maseru (čili laseru). Ve stejném roce zkoumal Gordon Gould v rámci své doktorské práce excitované atomy thalia a navrhl vlastní koncept laseru a oficiálně je považován za jeho vynálezce, když po třiceti letech soudních sporů získal několik patentů týkajících se základní techniky laserů. Funkční laser poprvé předvedl Theodore Maiman roku 1960.\n\nV roce 1960 sestavil Norman F. Ramsey vodíkový maser, jehož konstrukce je totožná s konstrukcemi dnes používaných vodíkových maserů.\n\nV roce 1964 získali Ch. Townes, N. Basov a A. Prochorov Nobelovu cenu za výzkum v oblasti kvantové elektroniky.\n\n\n"}
{"id": "165177", "url": "https://cs.wikipedia.org/wiki?curid=165177", "title": "Efekt přihlížejícího", "text": "Efekt přihlížejícího\n\nEfekt přihlížejícího (též efekt apatického/nezúčastněného diváka; angl. bystander effect/bystander apathy) je sociálně psychologický jev, kdy lidé nenabídnou ve stavu nouze pomoc, jsou-li přítomny jiné osoby. Při mimořádné situaci tedy zmírňuje přítomnost ostatních svědků motivaci pomoci.\n\nEfektem přihlížejícího se poprvé začali dopodrobna zabývat američtí psychologové Bibb Latané a John Darley v šedesátých letech 20. století. V roce 1968 provedli několik experimentů, při kterých uměle navozovali stav mimořádné situace a pozorovali chování jedinců. V jednom z pokusů například vyplňovali studenti dotazník, přičemž začal do místnosti vnikat kouř. Pokud byl jedinec v místnosti sám, okamžitě přivolal pomoc. Když ale bylo v místnosti více osob, které nereagovaly a dále vyplňovaly dotazník, jedinec sice kouř zaregistroval, avšak když viděl, že ostatní nereagují, zůstal také v klidu sedět v místnosti. Při jiném experimentu skupina lidí zaslechla osobu prožívající epileptický záchvat. Pomoc přivolalo 85 % dvoučlenných, ale pouze 31 % šestičlenných skupin. V neposlední řadě provedl Bibb Latané, tentokráte ve spolupráci s americkou filantropkou Judith Rodinovou, pokus, při kterém vyplňovali studenti dotazník, když z vedlejší místnosti zaslechli křik dívky, která si zlomila nohu. Na situaci zareagovalo 70 % studentů, kteří byli v místnosti sami, a 40 % studentů, kteří byli v místnosti po dvojicích.\n\nMimořádné situace, zkoumané Lataném a Darleym, charakterizuje pět základních znaků: \n\nNečinnost svědka jako taková je často vysvětlována popisem člověka jako egoisticky motivovaného tvora, jehož činnosti (včetně pomoci druhým) jsou vždy motivovány především vlastním prospěchem. Aby člověk opravdu pomohl, musí mu v hlavě proběhnout několik procesů: všimne si události > uvědomí si, že se jedná o situaci nouze > vezme na sebe odpovědnost > ví co dělat > jedná. Pokud, byť jen jedna, z těchto „fází“ neproběhne, svědek zůstává nečinný.\n\nPsychologové John Darley a Bibb Latané na základě svého výzkumu z roku 1968, také pojmenovali dvě hlavní příčiny ovlivňující chování nezúčastněného svědka. \nNa zásah svědka má vliv počet přihlížejících osob. Přítomnost jiných lidí tlumí v krizové situaci motivaci pomoci. Ocitne-li se člověk v nové situaci, má sklon odpozorovávat vhodné chování od druhých. Ve skupině je však méně pravděpodobné, že bude jednotlivec jednat, přestože situaci jako stav nouze vyhodnotí. Důvodem může být obava, že se ostatním ukáže v situaci, v níž se ocitá poprvé, tudíž nebude vypadat zcela jistě a profesionálně.\nPřítomnost nereagujících přihlížejících ovlivňuje první dvě fáze procesu rozhodování. I ve třetí fázi – převzetí zodpovědnosti, hraje (ne)přítomnost druhých roli: pokud je člověk jediným svědkem mimořádné situace, leží na něm veškerá odpovědnost za počínání, případně i vina kvůli nečinnosti, naopak u jednotlivců ve větší skupině dochází u k oslabení smyslu pro povinnost. Odpovědnost je rozptýlena na celou skupinu a jedinec pak snadno dojde k závěru, že \"někdo přeci musí něco udělat\".\nOsmadvacetiletá barmanka Kitty Genovese se vracela 13. března 1964 v brzkých ranních hodinách domů do čtvrti Kew Gardens v newyorském Queensu, když byla sexuálně napadena a několikrát pobodána před svým bytem. The New York Times zveřejnilo dva týdny po vraždě článek, v kterém bylo uvedeno, že útok vidělo nebo slyšelo 38 svědků, ale nikdo z nich nezavolal policii ani nepřišel na pomoc, dokud Genovese svým raněním na místě nepodlehla.\nNedostatečná reakce svědků, kteří viděli, či slyšeli výkřiky Genovese, vedla k výzkumu odpovědnosti a efektu přihlížejícího. Případ Kitty Genovese se tak stal učebnicovým příkladem sociální psychologie.\n\nV článku od The New York Times byly odhaleny velké nepřesnosti o vraždě. V roce 1964 několik reportérů objevilo, že článek je v rozporu se skutečností, ale nechtěli v té době zpochybnit redaktory The New York Times. V americkém deníku American Psychologist vyšel v roce 2007 článek, v kterém se psalo, že se nenašel žádný důkaz o přítomnosti 38 svědků, policie byla tu noc přivolána okamžitě a Kitty Genovese byla ještě naživu, když policie dorazila na místo činu. O devět let později The New York Times označil svůj původní příběh za lehce zveličený, co se týče počtu svědků a jejich vnímání.\n\nDevětadvacetiletý Američan Winston Moseley, byl zatčen během vloupání šest dní po vraždě a později se doznal k vraždě Kitty Genovese. Byl shledán vinným a odsouzen k trestu smrti na elektrickém křesle. Avšak v roce 1967, tedy dva roky poté co stát New York zrušil většinu trestů smrti, získal odvolání vůči rozsudku, a tak byl jeho trest změněn na doživotí. Winston Moseley zemřel ve vězení 28. března 2016 ve věku 81 let.\n\nOpilý devětadvacetiletý počítačový programátor Larry Froistad v roce 1995 zapálil svůj dům v Severní Dakotě, zatímco uvnitř spala jeho pětiletá dcera Amanda Froistad. Poté zavolal policii a předstíral, že je rozrušený smrtí své dcery. Policie, která se osobě znala s Froistadem, se ho rozhodla nevyšetřovat jako možného pachatele.\n\nLarry Froistad se v roce 1998 přiznal ke spáchání vraždy své dcery internetové skupině alkoholiků. Dostalo se mu spoustu odpovědí, někteří říkali, že to bylo už dávno a jiní že si vymýšlí. Pouze 3 z asi 200 členů, kteří email obdrželi ho ohlásili. Tento incident byl popsán jako online verze efektu přihlížejícího.\n\nV neposlední řadě v říjnu 2009 došlo k hromadnému znásilnění patnáctileté studentky v Kalifornii. Studentka byla opakovaně znásilněna skupinou mladých mužů na nádvoří školy, mezitím co se konal školní ples. Útoku, který trval dvě a půl hodiny, bylo svědkem kolem 20 osob, přičemž několik z nich si jej natáčelo, smálo se, a dokonce ostatní povzbuzovalo.\n\n"}
{"id": "165180", "url": "https://cs.wikipedia.org/wiki?curid=165180", "title": "SJ", "text": "SJ\n\nSpojení písmen S a J může mít různé významy:\n\n\n"}
{"id": "165184", "url": "https://cs.wikipedia.org/wiki?curid=165184", "title": "187 Lockdown", "text": "187 Lockdown\n\n187 Lockdown jsou dva britští producenti & remixéři stylu UK Garage (Speed Garage, 2Step). Členy tohoto uskupení jsou Danny Harrison a Julian Jonah. Za svou kariéru vyprodukovali pouze jedno eponymní album a několik singlů. Vystupují pod pseudonymy \"Nu-Birth\" a \"C-Ken\".\n\n\n"}
{"id": "165189", "url": "https://cs.wikipedia.org/wiki?curid=165189", "title": "Druhý ostrov Johna Bulla", "text": "Druhý ostrov Johna Bulla\n\nDruhý ostrov Johna Bulla \"(1904, John Bull's Other Island)\" je komedie anglického dramatika irského původu Georga Bernarda Shawa, nositele Nobelovy ceny za literaturu za rok 1925. Je to zároveň jediná jeho hra, kde se většina děje odehrává v Irsku.\n\nKe hře, založené na hře paradoxů, inspiroval Shawa jeho návrat do rodného Irska téměř po třicet letech. Název hry odkazuje na politickou satiru skotského prozaika Johna Arbuthnota (1667-1735) \"Příběh Johna Bulla\" (1712, \"The History of John Bull\"), ve které Arbuthnot vytvořil typ Angličana jako poctivého, rázného, ale i náladového člověka, milujícího jak svou nezávislost, tak i láhev pořádného pití. Jméno John Bull se dodnes používá jako zobecňující přezdívka pro Angličana. Název Shawovy divadelní hry zdůrazňuje anglickou nadvládu nad Irskem.\n\nVe hře se ukáže, že domnělá irská citovost a poetičnost má střízlivé jádro, zatímco anglická rozumovost a praktičnost se může lehce změnit v nebezpečnou sentimentálnost. Hrdinou hry je Angličan, který přes svou pošetilost získá v Irsku půdu, dívku i místo v irském parlamentu. Jeho úspěch je však možný jen díky britské moci a vykořisťování zakrývanému sentimentální filantropií. Přes ironii vůči Britům měla Shawova hra pro svůj humor značný ohlas v Anglii i v zahraničí. Anglický král Eduard VII. se prý při představení tak smál, že pod ním prasklo křeslo.\n\n"}
{"id": "165190", "url": "https://cs.wikipedia.org/wiki?curid=165190", "title": "Ozubené kolo", "text": "Ozubené kolo\n\nOzubené kolo je disk, který má po obvodu tvarově definované ozubení, které zapadá do jiného ozubeného kola s odpovídajícím ozubením a přenáší tak mechanickou energii mezi hřídelemi nebo otočnými součástkami stroje. Takto zabírající kola nazýváme ozubeným soukolím. Ozubené kolo je základní konstrukční součástí převodovek a dalších strojů.\n\nOzubená kola jsou strojní součásti, jimiž se převádí točivý pohyb a přenáší mechanická energie z jednoho hřídele na druhý. Používají se především pro převody se stálým poměrem a s malou osovou vzdáleností hřídelů.\n\nVyrábějí se především z oceli, ale i z dalších materiálů. Pro lehké převody je možno ozubená kola vyrábět z plastů (např. hračky). S rozvojem nanotechnologií došlo i k miniaturizaci ozubených kol na rozměr, kdy zub kola má sílu několika atomů.\n\nOzubená kola se vyrábějí několika způsoby, viz Výroba ozubených kol.\n\n\n\nJednoduchý převod se skládá z dvojice kol, zpravidla z malého (pastorek) a velkého ozubeného kola. Dvě vzájemně zabírající kola se také nazývají jednoduché soukolí.\n\nSložený převod je převod, kdy je v záběru více dvojic ozubených kol. Je-li v záběru několik dvojic kol, nazýváme toto soukolím složeným. Hřídel uvnitř složeného převodu bez vnějšího výstupu se nazývá předloha.\n\n\n\nPoznámka:\n\n\nPři rovnoměrném otáčení hnacího kola se musí i hnané kolo otáčet rovnoměrně.\n\nZtráty vznikající mechanickým třením musí být co nejmenší.\n\nTyto požadavky mají vliv na volbu profilu boku zubu. Nejrozšířenějším profilem boku zubu je s evolventními boky zubů, v některých případech s cykloidními boky zubů. Rozšířené je i použití Novikových kruhových boků zubů.\n\nPožadavku stálosti převodového poměru vyhovuje evolventa a cykloida, požadavku k vyloučení odchylky vypočítané vzdálenosti (teoretické) os, splňuje jen evolventa.\nZ hlediska mechanických ztrát při pohybu je výhodnější cykloida.\nVýrobní nástroj pro evolventu je jednodušší, rozdíly účinnosti při použití evolventy a cykloidy nejsou velké a nedostatky evolventních boků zubů je možno kompenzovat korekcemi.\n\n\nBěžná geometrie (běžné ozubení) je ozubení, při němž libovolné ozubené kolo daného modulu může zabírat s jiným libovolným kolem stejného modulu při normální vzdálenosti os. Roztečné kružnice obou kol se dotýkají a zuby obou kol jsou na roztečných kružnicích stejně tlusté.\n\nKorigovaná geometrie je změna tvaru ozubení, používaná např. k zesílení paty, zmenšení skluzu, k dosažení potřebné vzdálenosti os a dalších úprav. Korigované ozubené kolo může pracovat v záběru s korigovaným ozubeným kolem opačné korekce.\n\nNa obrázku je zobrazen průběh přenosu síly přes boky zubů podle úhlu natočení.\n\nNa animovaném obrázku je znázorněn příklad pro evolventní ozubení, kdy kolo na levé straně je hnací, kolo na pravé straně je hnané.\nPodle úhlu natočení se mění bod na boku ozubení, přes který se přenáší síla.\nAčkoliv vzniká dojem, že dochází k pohybu (skluzu) přenášené síly, směr přenosu síly je stále po stejné přímce.\n\nČelní kola s přímými zuby jsou nejčastěji používaná ozubená kola. Přímé zuby jsou učeny pro rovnoběžné osy hřídelů. Profily zubů jsou odvozené od výše uvedeného, ale u skutečných kol je nutno provést prostorové úpravy (kola mají určitou šířku, místem dotyku ozubení není bod ale přímka).\n\nPři konstrukci soukolí je požadován určitý převodový poměr i = n/n. Poměr je možno měnit pouze v celých číslech na straně ozubených kol (vždy celý počet zubů na obvodu kola) i = z/z.\n\nČelní kola s šikmými zuby mají tu výhodu, že mají plynulejší a delší záběr, tišší chod a menší mezní počet zubů. Nevýhodou je vznik axiální síly. Zuby tvoří šroubovici, která má u spoluzabírajících kol opačný smysl.\n\nČelní kola se šípovitými zuby mají stejnou výhodu jako kola s šikmými zuby, ale nevznikají zde axiální síly, neboť je eliminuje symetrická konstrukce sešikmení ozubení.\n\nČelní kola s šikmým Novikovým ozubením, tedy ozubení s kruhovými boky určené pro převody velkých výkonů, má velkou účinnost a mnoho dalších předností. Principiálně toto ozubení s kruhovým profilem nevyhovuje základním požadavkům ozubení jako evolventní nebo cykloidní.\n\nPro konstrukci tohoto ozubení je možno použít jen šikmých zubů z hlediska geometrie přenosu záběru.\n\nČelní kola s vnitřním ozubením se konstruují jako věnec, na jehož vnitřní straně je ozubení, do kterého zapadá pastorek. Na rozdíl od jiných ozubení je směr otáčení obou ozubených kol shodný.\n\nKuželová kola se šikmými zuby mají příznivější provozní charakteristiky podobně jako u čelního ozubení a lépe se přizpůsobují deformacím hřídelů za provozu. Tento typ ozubení není příliš používán, pouze v případech, kdy jsou rozměry kol větší, než dovoluje geometrie strojů pro výrobu zakřiveného ozubení.\n\nKuželová kola se zakřivenými zuby se také nazývají se spirálními zuby a mají příznivější provozní charakteristiky podobně jako u čelního ozubení a lépe se přizpůsobují deformacím hřídelů za provozu. Provedení ozubení kola se člení následovně:\n\nŠroubové soukolí je ozubené soukolí pro mimoběžné osy hřídelů, protože při otáčení vzniká posun, tj. šroubový pohyb. Takovéto soukolí je možno vytvořit pouze, jsou-li kola částmi rotačních hyperboloidů. Pokud v přenosu kroutícího momentu nastává situace, kdy je jedno kolo střídavě hnací i hnané, volí se úhel vyklopení pro obě kola stejný (β = β = 45°) nebo alespoň velmi blízký 45°.\n\n\"Přiblížení: šroub může při otáčení přenášet na matici posun, obráceně matice při posunu a při nevhodném úhlu nemůže vyvodit otáčivý pohyb šroubu, neboť dojde k samosevření převodu.\"'\n\nŠneková soukolí jsou určena pro převody mezi mimoběžnými hřídeli s úhlem 90°. Umožňují dosáhnout velkých převodových poměrů. Nevýhodou je nižší účinnost oproti čelním nebo kuželovým soukolím. Šneková soukolí se člení na dvě skupiny:\n\nŠnek soukolí může být různého provedení:\n\nKolo soukolí je protikusem šneku, do kterého zapadá ozubením (podobné kolu se šikmými zuby)\n\n\nModul je poměr průměru roztečné kružnice a počtu zubů. Je to základní katalogový údaj u ozubených kol. Modulem se určuje \"hrubost\" (nebo \"jemnost\") ozubení, a tedy hlavně velikost ozubeného kola.\n\nOzubená kola v určitém převodu musí mít stejný modul\n\nModul se vybírá podle výkonu, který musí dané kolo přenášet. Protože modul určuje velikost nástroje na výrobu ozubení, jsou velikosti modulu stanoveny normou.\n\nModul \"m\" se vypočítá:\n\nformula_1\n\nkde:\n\nKaždý zub má dvě části:\n\"Hlavová vůle\" může být od 10% do 50%, ale nejčastěji 25% modulu.\n\n\"Boční vůle\" (\"vůle v zubech\") se volí větší u větších otáček, snižuje však přesnost u změny směru otáčení (\"mrtvý chod\", převod chvíli nereaguje).\n\nVzdálenost os dvou ozubených kol \"D\" se vypočítá:\n\nformula_2\n\nkde:\n\nV roce 2013 byl mechanismus ozubeného soukolí objeven u nymf drobného druhu hmyzu \"Issus coleoptratus\" zvaného svítilka nebo křísa a sice v kloubech jejích nohou.\n\n\n\n\n"}
{"id": "165192", "url": "https://cs.wikipedia.org/wiki?curid=165192", "title": "Vánoční cukroví", "text": "Vánoční cukroví\n\nVánoční cukroví jsou druhy cukroví typicky připravované v období Vánoc a patří k nejrozšířenějším tradicím Vánoc v mnoha zemích.\n\nHistorie vánočního cukroví by měla sahat přibližně do 16. století, kdy první cukroví nemělo mít dnešní podobu. Dřívější podobou cukroví byly figurky z ovoce, které děti po tom, co si s nimi pohrají, měly sníst. Cukroví v historii mělo i ochranářskou funkci, kdy mělo chránit rodinu a celé hospodářství před temnými silami. Typickým příkladem je cukroví v podobě vykrajovaných zvířat, kdy to mělo chránit živá zvířata v hospodářství, cukroví ve tvaru kruhu bylo symbolem slunce a věšelo se na domy či ovocné stromy. Cukroví se mělo dle tradice péct pouze z mouky z vlastní úrody, to symbolizovalo to, aby v příštím roce přišla také vysoká úroda. Těsto se z rukou mělo otírat o stromy a zbylá voda z těsta se lila do krmení hovězího dobytka, aby nadále dobře dojil.\n\nCukroví v současné podobě se objevilo během 19. století, patřilo však pouze do bohatých domů. Součástí tehdejšího cukroví byla vzácná koření. Chudší lidé následně pekli spíše z toho, co bylo k dispozici - např. i z pepře či česneku. Uvádí se také to, že nejoblíbenějším cukrovím v 19. století byly karamely, kdy ty byly součástí štědrovečerního stolu nebo vánočního stromečku. Cukroví také bylo pečeno z vánočkového těsta, to bylo připravováno přibližně do druhé světové války, později se objevuje v Polsku. Jednou z častých přísad do cukroví 19. století byl med, ve městech se objevovaly tzv. \"medáky\" ze směsi medu, cukru, vajec, másla, mléka a hladké mouky, často se tato směs upravila do podoby placek a následně se upekla a natírala se čokoládovou polevou. Historicky se objevovalo i škvarkové cukroví, kdy to se objevilo dříve na vesnicích a až kolem poloviny 19. století ve městech. Od druhé poloviny 19. století se pekly i tzv. \"zázvorky\" z polohrubé mouky, strouhaného zázvoru, cukru a vajec.\n\nPo druhé světové válce se cukroví začalo připravovat i z dalších a dražších surovin, následně se dalo zakoupit i v cukrárnách. Nejoblíbenějšími druhy v Česku jsou vanilkové rohlíčky, linecké koláčky, kokosové kuličky či plněné košíčky.\n\nVětšina z vánočních cukroví se v Česku připravuje pečením ze směsi mouky, cukru, vajec a másla, k tomuto základu se pak podle druhu cukroví přidává kakao, čokoláda, vlašské a lískové ořechy, strouhaný kokos a kandované ovoce. Mezi typické patří cukroví z lineckého těsta nebo vanilkové rohlíčky. Typickými vůněmi jsou vanilka, rum, skořice. K pečeným cukrovím se v Česku dělají i nepečené druhy.\n\nRomové tradičně pekli o Vánocích namísto vánočního cukroví zákusek zvaný šinga.\n\nV Belgii, Nizozemsku, Porýní a Vestfálsku se na Vánoce peče spekulatius, pečivo z křehkého těsta.\n\n"}
{"id": "165193", "url": "https://cs.wikipedia.org/wiki?curid=165193", "title": "Candida (divadelní hra)", "text": "Candida (divadelní hra)\n\nCandida (1895) je komedie anglického dramatika irského původu Georga Bernarda Shawa, nositele Nobelovy ceny za literaturu za rok 1925. Hra byla ve své době velice úspěšná, prvně byla hrána roku 1897, tiskem vyšla roku 1898 ve sbírce \"Hry utěšené a neutěšené (Play Pleasant and Unpleasant)\" a stala se hitem newyorské divadelní sezóny 1903-1904.\n\nV této druhé z tzv. \"Utěšených her\" si zralá třiatřicetiletá žena jménem Candida vybirá mezi energickým, přízemním a sobeckým manželem, knězem, který je křesťanským socialistou, a osmnáctiletým zbožňovatelem, jenž jí slibuje ideální lásku. Těžiště konfliktu je otázka, co tvoří vnitřní hodnotu muže a ženy. V závěru hry se Candida rozhodne pro svého manžela, o němž se paradoxně přesvědčí, že je nejslabší. Její ctitel, mladý básník, odchází rozčarován do samoty, v níž však najde zmoudření a duševní svobodu.\n\nVe hře, která je satirou na romantické pojetí lásky, se plně projevuje výstavba Shawových dramatických postav, jejichž nespojitý charakter je tvořen průsečíkem nesčetných individuálních a společenských sil.\n\n"}
{"id": "165194", "url": "https://cs.wikipedia.org/wiki?curid=165194", "title": "Vodní právo", "text": "Vodní právo\n\nVodní právo je soubor právních norem, které regulují ochranu vod a vodních ekosystémů, stanovují podmínky jejich hospodářského využití, předepisují zajištění bezpečnosti vodních děl a vytváření podmínek pro snižování nepříznivých účinků povodní a sucha. Vodní právo je součástí správního práva a práva životního prostředí.\n\nZákladním předpisem vodního práva v České republice je zákon č. 254/2001 Sb., o vodách a o změně některých zákonů (vodní zákon), ve znění pozdějších předpisů, který upravuje mj. výkon státní správy na úseku vodního hospodářství. Tu realizují především vodoprávní úřady. Státní správu na úseku vodovodů a kanalizací upravuje zákon č. 274/2001 Sb., o vodovodech a kanalizacích pro veřejnou potřebu a o změně některých zákonů, ve znění pozdějších předpisů. Vodního práva v Česku se týká i několik směrnic EU, zejména směrnice Evropského parlamentu a Rady 2000/60/ES ze dne 23. října 2000 ustavující rámec pro činnost Společenství v oblasti vodní politiky (Rámcová směrnice o vodách).\n\nPro historický vývoj vodního práva je v posledních desetiletích charakteristickým jevem publicizace – tj. vstupování veřejnoprávních prvků do soukromoprávní úpravy, která vyúsťuje ve změnu vodního práva jakožto soukromoprávního odvětví na odvětví veřejnoprávní.\n\nZa první souhrnnou úpravu vodního práva se všeobecně považují zemské zákony z roku 1870, které byly podle jednotné osnovy říšského zákona č. 93/1869, s menšími odchylkami přijaty v zemích České, Moravské a Slezské (č. 71/1870 čes. z. z., č. 65/1870 mor. z. z., č. 51/1870 slez. z. z.). Platnost českého zemského vodního zákona byla rozšířena na celé území Čech, Moravy a Slezska v roce 1942 vládním nařízením č. 305/1942 Sb. Další platnou souhrnnou úpravu českého vodního práva proto představuje až zákon č. 11/1955 Sb., o vodním hospodářství. Tento zákon byl pak nahrazen federálním zákonem č. 138/1973 Sb., o vodách (vodním zákonem).\n\nVoda v přírodním  prostředí  není podle vodního zákona v ČR předmětem vlastnického práva. Vody v přírodním prostředí se tedy považují za věc bez vlastníka. „Jakožto věci neovladatelné nemohou být povrchové ani podzemní vody ani předmětem státního vlastnictví. Stát však rozhoduje o nakládání s vodami prostřednictvím vodoprávních úřadů.\" (Krecht, 2002., s.12). „Práva k povrchovým a podzemním vodám mohou vyplývat jen z vodního zákona nebo z platných povolení příslušných vodoprávních úřadů podle vodního zákona nebo předchozích právních předpisů (§ 3 odst. 1 vodního zákona). Nelze je tedy získat např. koupí nebo jinak soukromoprávně (např. na základě smlouvy).“ (Strnad a kol., 2013, str. 39).\n\nVoda odebraná z přírodního prostředí je předmětem vlastnictví.\n\nVlastnický charakter vod se může změnit jejich odběrem z přírodního prostředí (vody se stanou předmětem vlastnictví) nebo navrácením do přírodního prostředí (vody přestanou být předmětem vlastnictví). Jiné způsoby nakládání s vodami, jako je např. akumulace v nádržích a vzdouvání, vlastnický charakter vod nemění.\n\nPovrchová a podzemní voda nejsou součástí nebo příslušenstvím pozemku, tudíž vlastnické právo k pozemku nezakládá vlastnické právo k vodám na pozemku, nad pozemkem nebo v podzemí.\n\nVodní tok je za přírodní jev v podobě vodního útvaru tvořeného tekoucí povrchovou vodou a ohraničeného korytem na pozemku. Pozemky koryta jako nemovitosti jsou předmětem vlastnictví a zapisují se do katastru nemovitostí. Vlastnící pozemků tvořících koryto mají ze zákona povinnost vodní tok strpět. Koryto vodního toku není chápáno jako součást vodního toku. Vodní tok není považován za nemovitost, kterou někdo vlastní. Vodní toky se proto nezapisují do katastru nemovitostí. Vodní tok není vodním dílem ve smyslu vodního zákona. Derivační vodní dílo není vodním tokem.\n\nVodní nádrž je antropogenní vodní útvar tvořený akumulovanou stojatou povrchovou vodou a ohraničený hrází a dnem na pozemku. Pozemky dna a hráze jako nemovitosti jsou předmětem vlastnictví a zapisují se do katastru nemovitostí. Angropogenní vodní nádrž je předmětem vlastnictví a zapisuje se do katastru nemovitostí. Voda akumulovaná v nádrži není příslušenstvím nádrže, není předmětem vlastnictví, vlastník nádrže není vlastníkem vody v nádrži. Vodní nádrž je vodním dílem ve smyslu vodního zákona. Přírodní jezero není vodním dílem ve smyslu vodního zákona.\n\n\n"}
{"id": "165196", "url": "https://cs.wikipedia.org/wiki?curid=165196", "title": "Nádraží v centru", "text": "Nádraží v centru\n\nObčanská koalice Nádraží v centru byla koalice několika občanských sdružení, politických, lidskoprávních i ekologických subjektů, která měla za cíl prosadit zachování a modernizaci brněnského hlavního nádraží v současné poloze, tj. na okraji historického centra města při ulici Nádražní.\n\nObčanská koalice Nádraží v centru byla založena na přelomu let 2003–2004 jako široká platforma občanského odporu proti připravovanému záměru vymístění osobního vlakového nádraží z polohy v centru do polohy cca 900 metrů jižně od centra.\n\nV březnu 2003 koalice zveřejnila záměr vyvolat v Brně referendum (dle zákona o místním referendu) o poloze vlakového nádraží. Postupně se k petici za referendum přidalo do konce června 2003 cca 25 000 brněnských občanů. Magistrát města Brna poté dle zákona referendum musel vyhlásit. \n\nReferendum se uskutečnilo v sobotu 9. října 2004 od 8 do 16 hodin o otázce „\"Souhlasíte s tím, aby město Brno v samostatné působnosti podniklo všechny kroky k modernizaci železniční stanice Brno-hlavní nádraží ve stávající poloze podél ulice Nádražní?\"“ Při účasti 24,9 % oprávněných voličů se 86 % z nich vyslovilo pro modernizaci a zachování nádraží v centru. Protože zákon o obecním referendu v té době požadoval pro platnost referenda účast 50 % voličů (později sníženo na 35%), nebyly výsledky referenda právně platné a brněnská komunální koalice (ODS, KDU-ČSL) neuznala ani v politické rovině výsledky referenda za relevantní. Naopak brněnská radnice (ODS, KDU-ČSL) vyzývala zastánce odsunu nádraží k neúčasti při referendu – aby výsledky referenda nebyly právně závazné.\n\nV komunálních volbách 2006 dosáhly strany podporující zachování nádraží v centru (SZ a Brno 2006, Tým Jiřího Zlatušky) dohromady 20,83 % a utvořily spolu s KDU-ČSL a ČSSD koalici. Město si nechalo v roce 2007 vypracovat multikriteriální analýzu porovnávající obě varianty nádraží, z níž z hlediska cestujících a urbanismu vyšla lépe varianta občanské koalice Nádraží v Centru.\n\nRozsudek Krajského soudu z prosince 2008 zrušil územní rozhodnutí pro přestavbu nádraží v odsunuté poloze. Město i v roce 2009 pokračovalo v přípravách projektu odsunu nádraží.\n\nV průběhu roku 2013 inspirovaly změny zákona o místním referendu občanské aktivisty v čele s Jakubem Patočkou k tomu, aby pod hlavičkou aliance \"Referendum 2014\" (později \"Referendum 2016\") zahájili kroky k vypsání nového referenda. Iniciátoři přitom vycházeli z přesvědčení, že odpor občanů k výrazné změně polohy nezeslábl a možná naopak i posílil. Snížení povinného kvóra z 50 na 35 procent podle nich značně zvýšilo naději na úspěch. Dalším podnětem byl předcházející úspěch místního referenda ve věci výstavby obchodního centra v Plzni. Občanská koalice nejprve vyzvala ještě po polovině roku 2013 primátora Onderku a vedení města, aby sami vyhlásili nové referendum a ověřili skutečnou vůli občanů. Když jim město vstříc nevyšlo, zahájili sběr podpisů potřebných pro iniciaci referenda z vůle obyvatel.\n\nDne 31. července bylo ohlášeno shromáždění potřebného počtu podpisů a následující den, 1. srpna 2013, odevzdali iniciátoři v podatelně brněnského magistrátu 21 083 podpisů s výzvou zastupitelstvu města, aby vyhlásilo referendum v termínu komunálních voleb, jejichž datum již tehdy bylo stanoveno na dny 10. a 11. října 2014. Upozornili také, že opakovaná judikatura Nejvyššího správního soudu zavazuje samosprávy k tomu, aby referenda vyhlašovaly spolu s termínem voleb, je-li to technicky možné.\n\nOproti jedné otázce z prvního referenda přibyla v novém návrhu ještě druhá otázka v podobě návrhu zavázat vedení města, aby hledalo nejlepší řešení cestou návrhové (dopravně-urbanistické a dopravně-architektonické) soutěže, jako to bývá v podobných případech častou praxí v zahraničí. Obě otázky nového referenda tak zněly:\n\n\nPo časových průtazích spojených se zpochybňováním platnosti některých sesbíraných podpisů a po několika zásazích Krajského soudu v Brně bylo nakonec toto druhé referendum na základě vůle obyvatel s konečnou platností vyhlášeno a jako doba konání byly stanoveny dny 7. a 8. října 2016, kdy proběhlo společně s volbami do krajských zastupitelstev a jedné třetiny senátu. Ani toto referendum však nedosáhlo potřebné minimální účasti a není tedy platné.\n\n\n"}
{"id": "165197", "url": "https://cs.wikipedia.org/wiki?curid=165197", "title": "Gičin Funakoši", "text": "Gičin Funakoši\n\nGičin Funakoši 船越 義珍, \"Funakoši Gičin\"; (10. listopadu 1868 Okinawa - 26. dubna 1957 Okinawa) byl okinawský mistr bojového umění karate, které v roce 1921 formálně uvedl ve známost na hlavních japonských ostrovech.\n\nBývá nazýván zakladatelem moderního karate a o své cestě k mistrovství napsal knihu \"Karatedó - Má životní cesta\".\n\nGičin Funakoši začal svou kariéru karate pod vedením jednoho z největších mistrů své doby: Ankó Asato. \n\nJeho vášeň pro karate začala okolo 12 let, když si hrál s nejstarším Asatovým synem a viděl Asatu trénovat na zahradě. Tréninky byly vždy velmi těžké a tvrdé a často se konaly v noci při světle lucerny, protože v té době bylo na Okinawě karate zakázáno. Funakoši musel opakovat pořád dokola jedny a ty samé techniky a kata pro jejich zdokonalení.\n\nFunakoši se rozhodl jít studovat medicínu. Ve škole ho nutili si ostříhat cop, jinak by nemohl studovat. Funakoši se rozhodl raději odejít ze školy, než aby se ostříhal a začal pracovat jako pomocný učitel na Okinawě. Práci učitele vykonával dalších 30 let. Asato seznámil Funakošiho se svým přítelem Ankó Itosu, který byl rovněž mistrem v karate. Funakoši od té doby trénoval pod oběma mistry. V roce 1921 cestoval japonský císař do Evropy a rozhodl se na své cestě navštívit Okinawu. Zde se setkal s Funakošim, který mu předvedl ukázky technik karate, které císaře ohromily.\n\nNásledující rok probíhala v Kjótu výstava tělesné výchovy a bojových umění, na kterou byl Funakoši vyslán, aby reprezentoval ostrov.\nZde se setkal s Džigorem Kanem, který ho pozval aby demonstroval své karate v Tokiu. Kana Funakošiho karate natolik okouzlilo, že ho vyzval aby zůstal v Japonsku a šířil zde své bojové umění. Funakoši se rozhodl zůstat. Jeho první tělocvična, ve které vyučoval karate, se nacházela na studentské koleji, kde pracoval jako vrátný. Zpočátku měl velmi málo žáků, ale postupem let se jejich počet zvyšoval. Začalo vznikat mnoho klubů karate a to zejména na vysokých školách.\n\nPostupem času se Funakoši začal karate věnovat profesionálně. Z uspořených peněz v roce 1939 postavil své vůbec první dódžó (tělocvičnu, kde se učí karate). Jeho studenti toto dódžó pojmenovali Šótókan. Šótó byl Funakošiho pseudonym, kterým se podepisoval pod své básně. (Šótókan je v překladu dům vlnících se borovic. macu/šó-borovice, tó-vlny, kan-budova.) Toto dojo bylo v roce 1945 zničeno při americkém bombardování Japonska.\n\nFunakoši napsal za svůj život mnoho knih o filozofii karate. Po smrti své manželky se vrátil do Tokia, kde pokračoval v učení karate.\nFunakoši zemřel v dubnu 1957 ve věku 89 let. Na jeho hrob bylo napsáno: \"Karate nezná první útok\" (空手に先手無し [Karate ni sente naši])\n\n"}
{"id": "165200", "url": "https://cs.wikipedia.org/wiki?curid=165200", "title": "MJ Cole", "text": "MJ Cole\n\nMJ Cole (* 1973), vlastním jménem Matthew Coleman, je britský producent, DJ a remixér stylu UK Garage. Na scéně působí přibližně od poloviny 90. let 20. století a vydal řadu singlů, ale i remixů (mj. i pro popové celebrity) a tzv. bootleg tracků.\n\nPatří k nejznámějším interpretům UK Garage a stále k vyhledávaným remixérům.\n"}
{"id": "165248", "url": "https://cs.wikipedia.org/wiki?curid=165248", "title": "Ladislav Sirový", "text": "Ladislav Sirový\n\nJUDr. Ladislav Sirový O.Cr. (1918 – 12. února 1992) byl český katolický kněz a v letech 1988–1992 byl 46. velmistrem Rytířského řádu křižovníků s červenou hvězdou.\n\nByl dvojnásobným politickým vězněm dvou režimů: v letech 1944–1945 byl vězněn v nacistických koncentračních táborech v Terezíně a Dachau, a v letech 1949–1952 pak prošel komunistickými vězeními. Odsouzen byl za údajné pobuřování proti republice, rušení obecného míru a hanobení spojeneckého státu (například posledního se měl dopustit tím, že nedovolil vyvěsit na kostelní věž vlajku Sovětského svazu).\n\nVelmistrem řádu byl zvolen tajně v roce 1988 (30 let po smrti předchozího velmistra Josefa Vlasáka, dříve nebylo možno volbu z důvodu soustavného pronásledování církve vůbec provést); veřejně s tímto titulem začal vystupovat až po sametové revoluci. Tehdy se snažil obnovit činnost řádu, jejž v podstatě komunistický režim svojí násilnou ateizační politikou zlikvidoval. Též usiloval i o to, aby se řádu podařilo získat zpět majetek, jenž mu byl zkonfiskován po únoru 1948. Ladislav Sirový zemřel za nevyjasněných okolností na následky smrtelných zranění, která utrpěl při autonehodě. Bývá nazýván třetím zakladatelem řádu.\n\n"}
{"id": "165274", "url": "https://cs.wikipedia.org/wiki?curid=165274", "title": "UK Garage", "text": "UK Garage\n\nUK Garage (v Británii se vžil nesprávný pravopis \"UK Garridge\", zkratka UKG) je souhrnný termín:\n\nPůvodně zahrnoval výhradně styly Speed Garage a 2Step. UK Garage, zaměřený na mentalitu britských posluchačů, dosáhl sice celosvětového rozšíření, avšak pouze u minoritní skupiny posluchačů/fanoušků.\n\nStyl svého vrcholu dosáhl přibližně v roce 1998. Poté se rozdělil na 2Step, Grime, Dubstep a Bassline House, označení Speed Garage se po roce 2000 používá jen sporadicky.\n"}
{"id": "165294", "url": "https://cs.wikipedia.org/wiki?curid=165294", "title": "Sirový", "text": "Sirový\n\nPříjmení Sirový nosí více různých osobností:\n\n\n"}
{"id": "165296", "url": "https://cs.wikipedia.org/wiki?curid=165296", "title": "Režie (ekonomika)", "text": "Režie (ekonomika)\n\nRežie, přesněji režijní náklady představují v ekonomice společné náklady konkrétního podniku, které nelze vyjádřit jako jednicové, to jest přiřadit jednotlivým výrobkům či službám. Protože je nelze stanovit přímo na jednici, musí se rozvrhovat pomocí tzv. režijní přirážky. Příkladem mohou být náklady na údržbu, úklid, topení atd. Obecně se s režiemi počítá například v kalkulačním vzorci při výpočtu ceny výrobku. \n\nRežijní náklady vznikají ve všech fázích či složkách činnosti podniku a rozlišuje se například:\n\nZ jiného hlediska se rozlišuje režie variabilní, závisející na množství či objemu činnosti, a fixní, která na něm nezávisí. Podle předmětu se rozlišuje režie osobní (platy) a věcná. \n\n\n"}
{"id": "165299", "url": "https://cs.wikipedia.org/wiki?curid=165299", "title": "Zdenek Sirový", "text": "Zdenek Sirový\n\nZdenek Sirový (14. března 1932 Kladno – 24. května 1995 Praha) byl český režisér a scenárista. Studia režie na pražské FAMU absolvoval v roce 1960. Mezi nejznámější filmy, které režíroval, patří např. \"Černí baroni\" a \"Mistr Kampanus (1993)\". Je autorem námětů k filmům \"Paragraf 224\", \"Hrozba\", \"Finský nůž\" a \"Handlíři\". Působil též jako režisér v dabingovém studiu.\n\n\n"}
{"id": "165300", "url": "https://cs.wikipedia.org/wiki?curid=165300", "title": "Černí baroni", "text": "Černí baroni\n\nČerní baroni jsou satirický román Miloslava Švandrlíka, odehrávající se v prostředí Pomocných technických praporů. Dílo ovšem vychází z reality Technických praporů (TP), nikoliv Pomocných technických praporů (PTP), která byla odlišná. Podtitul \"Válčili jsme za Čepičky\" upomíná na tehdejšího ministra obrany Alexeje Čepičku. Kniha se stala námětem pro úspěšný stejnojmenný film (1992) a také pro seriál (2003).\n\nPrvní vydání vyšlo v roce 1969 v nakladatelství Vysočina (Havlíčkův Brod). V této podobě má román 17 kapitol a končí kapitolou, v níž se hlavní hrdina Kefalín, zoufalý z prodloužení služby o další rok, opije jablečným vínem. Druhé vydání bylo zabaveno, další vydání vycházela v zahraničí. V Československu se dílo šířilo samizdatově. Teprve vydání z roku 1990 (vyšlo v nákladu 300000 výtisků) má 29 kapitol. \n\nFaktem je, že Miloslav Švandrlík nikdy u Pomocných technických praporů nesloužil. Teprve roku 1953 narukoval do nástupnické organizace Technických praporů (TP). V těchto zařízeních již však byli přítomni i politicky spolehliví a celkové poměry byly snesitelnější. V PTP sloužili lidé z politických důvodů, nespolehliví, tedy za trest. V TP, kde sloužil Švandrlík, sloužili vojáci, kteří měli velmi sníženou zdravotní kvalifikaci, tedy ne za trest, ale proto, že je armáda nepřijala do bojových útvarů.Takže tito tzv. \"štáckriplové\" plnili hospodářské úkoly.\n\nKnížka se stala velmi populární a pomohla do povědomí veřejnosti dostat samotný fenomén PTP/TP. Na druhou stranu vytvořila falešnou představu o PTP jako „veselé“ vojně plné absurdních situací s pologramotnými nadřízenými, kde vojákům nehrozilo žádné reálné nebezpečí. Realitou PTP však byly špatné ubytovací i pracovní podmínky a mnoho pracovních úrazů včetně smrtelných.\n\nBývalí pétépáci tento falešný obraz Švandrlíkovi často vytýkali. Autor na to reagoval slovy:„Technické prapory byly logickým pokračováním ‚pétépáků‘. Když jsem ve třiapadesátém roce narukoval, jinak se jim neřeklo… režim byl velice podobný jako u PTP, jenže ne už asi tak krutý, jako byl po osmačtyřicátém.“\n\nNámětem blízké romány z tohoto období jsou například Škvoreckého \"Tankový prapor\" a Kunderův \"Žert\".\n"}
{"id": "165305", "url": "https://cs.wikipedia.org/wiki?curid=165305", "title": "Cítkov", "text": "Cítkov\n\nCítkov je chatová osada, část obce Vápenný Podol v okrese Chrudim. \n\nNa jedné z přilehlých luk je základna dětského tábora. Původně to byla rekreační základna Sokolů, kteří zde v roce 1929 postavili nejstarší z budov-stavba v kombinaci zděné a dřevěné konstrukce. Před druhou světovou válkou byla majitelem základny soukromá osoba, které byl majetek odebrán v rámci Benešových dekretů. V šedesátých letech byl majetek ve správě Chemického spolku Pardubice (dnešního Semtína) jako rekreační zařízení. Někdy kolem tohoto období byla vybudována druhá budova, tentokrát zděná. Zároveň bylo vybudováno i letní kino, ze kterého se zachovala pouze dřevěná promítárna. Pionýři začali tento prostor a budovy využívat pro pořádání letních táborů někdy kolem roku 1970.\n\nSoučástí tábora je betonové koupaliště (25x15 m) z první republiky ukryté v korytu říčky. Do 20 m od bazénu směrem proti proudu jsou v trávě ukryté zbytky betonových základů převlékárny. Bazén má zajímavě řešen dvojnásobný přítok vody z přilehlého potůčku. Základna je pro rekreaci dětí a mládeže využívána dodnes a to jako kombinovaná základna – stanová s možností ubytování malých dětí ve zděné budově.\n"}
{"id": "165306", "url": "https://cs.wikipedia.org/wiki?curid=165306", "title": "Emotional Technology", "text": "Emotional Technology\n\nEmotional Technology je čtvrté album od amerického producenta Briana Wayna Transeau, také známého jako BT. Bylo vydáno roku 2003 a je na něm 13 skladeb.\n\n\nJaponské vydání alba Emotional Technology mělo druhý disk 'rarities & remixes'. Mnoho z remixů se také nachází na The Technology EP. Bonusový disk obsahuje tyto skladby:\n\n\nNa albu je pouze jeden oficiální singl “Somnambulist (Simply Being Loved)\". Nicméně, The Technology EP je považováno za neoficiální singl pro \"Superfabulous\", \"The Force of Gravity\" a \"The Great Escape\".\n"}
{"id": "165308", "url": "https://cs.wikipedia.org/wiki?curid=165308", "title": "Katedrála srdce Ježíšova", "text": "Katedrála srdce Ježíšova\n\nKatedrála srdce Ježíšova ( ) se nachází v Sarajevu, v centru města, nedaleko od čtvrti Baščaršija. Známá je též pod názvem \"Sarajevská katedrála\" ( ).\n\nJedná se o největší stavbu svého typu v celé Bosně a Hercegovině. Je centrem Vrhbosenské arcidiecéze, sídlí tu arcibiskup (v roce 2006 jím byl monsignore Vinko Puljić).\n\nPotřebu výstavby katedrály definoval především nárůst katolického obyvatelstva v (nejen) v souvislosti s uvedením Rakousko-uherské správy v Bosně a Hercegovině po Berlínském kongresu v roce 1878. První plány na výstavbu katedrály byly v roce 1882 svěřeny rakouskému architektovi Heinrichu Ferstelovi. Měla se nacházet na břehu řeky Miljacky v prostorách dnešního domu armády. Výsledný plán však byl příliš velkolepý a pro radnici města příliš drahý, nakonec proto z jeho realizace sešlo.\n\nV roce 1883 byl vybrán pozemek pro výstavbu katedrály tam, kde byla nakonec postavena. Původní myšlenka, že se zde má nacházet městská tržnice, nakonec nepadla na úrodnou půdu. Za vznik svatostánku se zasloužil především tehdejší arcibiskup Josip Stadler. Architekti byli Josip Vancaš a Karel Pařík, kteří budovu vystavěli ve slohu pseudogotickém s prvky pseudorománskými. Jako model jim posloužila slavná katedrála Notre-Dame v Paříži. Vitráže kostela navrhl Josip Vancaš a zhotovila je rakouská firma z Innsbrucku.\n\nStavební práce začaly 25. srpna 1884. O rok později byl do základů vložen základní kámen. V březnu 1887 probíhaly stavební práce na západní věži. Výstavba byla dokončena dne 9. listopadu 1899 v termínu, který byl dohodnut s dodavatelem. Následně byl kostel vysvěcen. Při jejím otevření byl přítomen i dubrovnický arcibiskup.\n\nBěhem občanské války v Jugoslávii a v jejich nástupnických zemích v 90. letech byla budova značně poškozena, avšak nejtěžší dobu obléhání vydržela. Po válce tak následovala rekonstrukce; dnes se jedná o jednu z významných památek města. Její průčelí je též i stylizovaně zobrazené na vlajce Kantonu Sarajevo.\n\nV roce 1975 byla katedrála spolu s několika domy v okolí zapsána jako kulturní památka. Po vzniku nezávislé Bosny a Hercegoviny je evidována stavba samotná jako kulturní památka. V letech 1985 až 1989 se uskutečnila rozsáhlá rekonstrukce chrámu; v roce 1988 byly obnoveny vitráže.\n"}
{"id": "165312", "url": "https://cs.wikipedia.org/wiki?curid=165312", "title": "Breakbeat", "text": "Breakbeat\n\nVýraz breakbeat se používá:\n\n"}
{"id": "165315", "url": "https://cs.wikipedia.org/wiki?curid=165315", "title": "Breakbeat (hudební rytmus)", "text": "Breakbeat (hudební rytmus)\n\nTermín Breakbeat se v hudební terminologii používá zejména k popisu rytmiky skladby.\n\nExplicitně zdůrazňuje, že údery v taktu nejsou rozmístěny pravidelně v celých dobách (celá nota), avšak i v dobách půlových, čtvrtinových resp. osminových.\n"}
{"id": "165316", "url": "https://cs.wikipedia.org/wiki?curid=165316", "title": "Joachim Fest", "text": "Joachim Fest\n\nJoachim Clemens Fest (8. prosince 1926 Berlín – 11. září 2006 Kronberg im Taunus) byl německý historik a žurnalista.\n\nVystudoval historii, germanistiku, sociologii a dějiny umění v Freiburgu, Frankfurtu nad Mohanem a v Berlíně.\n\nJedná se o autora publikací z oblasti historie, které se věnují dějinám Třetí říše či německému protinacistickém odboji. Pracoval též v řadě médií, např. \"Norddeutscher Rundfunk\" či v letech 1973 až 1993 v \"Frankfurter Allgemeine Zeitung\".\n\nNa přelomu 80. a 90. let se zapojil do diskuse historiků ohledně postavení druhé světové války a holocaustu v dějinách, ve které podporoval názory německého historika Ernsta Nolteho. Krátce před svou smrtí kritizoval Güntera Grasse, který se přiznal k tomu, že sloužil jako dobrovolník u Waffen SS. Předmětem Festovy kritiky nebylo samotné Grassovo členství v jednotkách Waffen SS, ve kterých Fest také ke konci války bojoval, ale skutečnost, že Grass jiné za jejich nacistickou minulost kritizoval a snažil se vůči nim vystupovat jako morální autorita.\n\nSpolupracoval i na scénáři filmu \"Pád Třetí říše\"\n\n\n\n"}
{"id": "165318", "url": "https://cs.wikipedia.org/wiki?curid=165318", "title": "The Technology EP", "text": "The Technology EP\n\nThe Technology EP je EP od amerického producenta Briana Wayna Transeau, také známého jako BT. Bylo vydáno roku 2004. EP obsahuje 6 remixů skladeb z alba \"Emotional Technology\". Také je považováno za neoficiální vydání \"Superfabulous\", \"The Force of Gravity\" a \"The Great Escape\" jako singlů.\n\nJako přídavek k šesti skladbám jsou na disku obsazeny bonusy. Videoklip k Somnambulist (Simply Being Loved), singlu z \"Emotional Technology\", je na disku také zahrnut.\n\nAsi nejvíce unikátní bonus jsou samostatné díly tří skladeb, které jsou odděleny a uloženy na disku v AIFF formátu. Tak může každý posluchač použít program na editování hudby k vytvoření jeho vlastních remixů.\n\n"}
{"id": "165319", "url": "https://cs.wikipedia.org/wiki?curid=165319", "title": "Breakbeat (taneční hudba)", "text": "Breakbeat (taneční hudba)\n\nVýraz Breakbeat se začal v 90. letech 20. století používat také k popisu skladeb taneční hudby, které sice nemají monotónní rytmus House music, avšak nedají se zvukově zařadit ani do známých kategorií (jungle, 2Step, drum'n'Bass, rave, trip hop, hip hop, dub aj.).\n\nTermín Breakbeat (někdy dokonce \"Big Beat\") začali používat hlavně hudební publicisté, aby vystihli skladby konglomerátu výše uvedených stylů.\n\nV podstatě má breakbeat (hrající se na +/- 135 BPM) blíže spíše taneční hudbě typu techno, house apod., ale není tak masově rozšířen. Zařazení mezi styly drum and bass, rave a hip hop je dáno zejména touto komunitou lidí, kteří si breakbeat oblíbili.\n"}
{"id": "165322", "url": "https://cs.wikipedia.org/wiki?curid=165322", "title": "Tůň", "text": "Tůň\n\nTůň je sladkovodní ekosystém tvaru kruhu či oválu nacházející se v nivách řek či potoků. Je to deprese naplněná vodou, která není za normálního stavu vody spojená se samotným tokem nebo jiným akvatickým ekosystémem. Hloubka tůní bývá různá.\n\nEkosystém tůně skýtá velké množství rostlinných i živočišných druhů a mikroorganizmů. V okolí tůní roste specifická vegetace.\n\nTůň vzniká nejčastěji oddělením od mrtvých ramen toků nebo zatopením terénní deprese, vzniklé vodní erozí během zatopení nivy při povodních. Tůně jsou nejčastěji syceny průsakem z propustných vrstev, vodou při záplavách či velkých deštích. Charakteristikou tůní je jejich zastíněnost okolními stromy a značné množství spadaného listí na dně. To se zde postupně rozkládá a vytváří u dna značně anaerobní podmínky. Neustálý přísun biologického materiálu zejména z okolních dřevin a z rákosí způsobuje zmenšování vodní plochy tůní, snižuje postupně jejich hloubku a způsobuje jejich pozvolný zánik. Tento proces se nazývá zazemňování.\n\nV širším smyslu slova se může jednat i o malé přirozené nádržky stojatých vod (telmy), které mohou být stálé, epizodické, či periodické. Vznikají v přirozených prohlubních větví a kmenů stromů (dendrotelmy), listů rostlin (fytotelmy) nebo ve skalním podkladu (litotelmy).\n\nVe fluviální geomorfologii se jedná o hlubší místa v tekoucích vodách, které jsou střídány mělčinami.\n\nV mořské biologii jsou rozpoznávány přílivové tůně (), které vznikají při odlivu.\n\n"}
{"id": "165332", "url": "https://cs.wikipedia.org/wiki?curid=165332", "title": "Litografie", "text": "Litografie\n\nLitografie (z řeckého \"lithos\" – kámen, \"grafein\" – psát) nebo kamenotisk je nejstarší planografická technika (technika tisku z plochy), kterou objevil roku 1796 Alois Senefelder. Je založena na chemických vlastnostech jemnozrnného vápence, který v místech pokreslených mastnou barvou absorbuje tiskařskou barvu, zatímco nepokreslená místa zůstávají hydrofilní a barvu odpuzují.\n\nVynálezcem je právník, dramatik a herec Alois Senefelder, který se narodil v Praze během hostování jeho rodičů v Nosticově divadle. Školy absolvoval v Mnichově a Ingolstadtu a většinu života strávil v Bavorsku. Po náhodném objevu, že vápencová deska, kterou užíval k roztírání barev, nasaje a podrží stopu mastné tužky, využil litografii roku 1796 k vytištění notového záznamu mnichovského skladatele Franze Gleißnera. Gleißner ho podpořil finančně a roku 1799 spolu založili společnost \"Steindruckerey von Aloys Senefelder, Franz Gleißner & Comp. in München\", která od bavorského kurfiřta Maximiliana IV. Josepha obdržela na novou metodu tisku „Privilegium exclusivum“ na dobu 15 let. Od Senefeldera metodu odkoupila rodina vydavatelů hudebnin André v Offenbachu, s pobočkami v Lonýně a Paříži, která zároveň podnítila zájem grafiků o nový druh uměleckého tisku. První alba litografií (pod názvem polyautografie) vyšla roku 1802 v Mnichově, 1803 v Londýně a 1804 v Mnichově. Senefelder během příštích let propracoval techniku litografie pro praktické průmyslové využití, včetně sestrojení tiskařského lisu (1789).\n\nSenefelder si nechal svou metodu patentovat po celé Evropě. Roku 1809 byl jmenován ředitelem Litografického institutu (\"Lithographische Institut des Grundsteuerkatasters\", státní kamenotiskárna map) v Mnichově a založil kamenotiskárny v Berlíně, Paříži, Londýně a Vídni. Experimentováním s metodou litografie se zabýval celý život a zavedl postupně všechny dodnes používané postupy - rytinu do kamene, 1789, autografii a křídovou techniku, 1799, vícebarevný tisk, 1826. Roku 1818 vydal v Mnichově svou příručku \"Vollständiges Lehrbuch der Steindruckerei\", která pak byla přeložena do angličtiny (\"A Complete Course of Lithography\", 1819) a francouzštiny (L'art de la lithographie, 1819, Paříž) a tiskla se až do roku 1977.\n\nSenefelder je obecně uváděn jako objevitel litografie, ale metody leptání kamene pro tisk z výšky byly známy už od roku 1530 díky Michaelu Gerechtovi z Klosterneuburgu. Nezávisle na Senefelderovi používali metodu litografie roku 1800 také grafici Franz Anton Niedermayer (Regensburg) a Wilhelm Reuter (Berlín).\n\nLitografie byla asi pětkrát levnější než do té doby užívaný mědiryt a navíc umožňovala téměř neomezený počet tisků, protože kámen se během tisku neopotřebuje. Zpočátku byla převážně metodou průmyslové reprodukce hudebnin, map, plakátů, časopiseckých ilustrací a obrazových příloh knih. Tiskové formy se zhotovovaly ručně. Později, po objevení fotografie a světlocitlivých vrstev vhodných ke kopírování, vznikla fotolitografie. Ta umožnila vyrábět formy racionálněji fotomechanickou cestou. Tisk z kamene byl pomalý, manipulace s těžkými kamennými bloky byla namáhavá, pokus dát kamenům válcovou formu neuspěl, a proto kamenotisk postupně vymizel a byl nahrazen produktivnější technikou ofsetu.\n\nTaké v umění byla litografie zpočátku reprodukční technikou. Roku 1808 Senefelder vydal kresby Albrechta Dürera, které do litografie převedl mnichovský malíř Johann Nepomuk Strixner. Později vytiskl kresby Lucase Cranacha a roku 1815 celkem 432 kreseb starých mistrů. Jako samostatný obor volné grafické tvorby se litografie prosadila po roce 1815, zprvu ve Francii (Dominique Ingres, L’Odalisque (1825), Théodore Géricault, Eugène Delacroix). Renesance litografie nastala v období secese a na počátku 20. století, zejména v souvislosti s rozvojem tvorby barevného plakátu (Henri de Toulouse-Lautrec, Alfons Mucha). Litografií se ve 20. století zabývala celá řada významných malířů, počínaje impresionisty až po Picassa, Chagalla, Miró, Hartunga nebo Rauschenberga. Z českých grafiků se litografii soustavně věnuje např. Vladimír Suchánek, Adolf Born, Oldřich Kulhánek, Jiří Bouda, Michael Rittstein a další.\n\nJako litografický kámen se užívá jemnozrnný a porézní vápenec třetihorního původu. Desky jsou silné 5-15 cm, aby vydržely tlak lisu a mohou být slepeny ze dvou druhů kamene. Strojové desky velkých formátů byly velmi těžké (např. u formátu 80 x 120 vážily přes 150 kg). Litografické kameny se liší zabarvením od měkčích, světle žlutých, až po tvrdé zbarvené šedavě. Kvalitní vápence se těží v Porýní (Solnhofen), Sasku (Maxen), Francii (Verdun, Les Euzes u Dijonu), Švýcarsku (Solothurn), v Chorvatsku, Anglii a Nové Kaledonii. Před užitím je třeba desku za mokra dokonale vybrousit pomocí různě hrubého křemenného nebo karborundového písku a nakonec vyhladit pemzou. Pro kresbu litografickou křídou se ponechává povrch mírně ozrněný a nevyhlazuje se. Omytý kámen se nechá ve svislé poloze vyschnout.\n\nKresbu je možno načrtnout na kámen měkkým uhlem nebo překopírovat přes papír natřený na spodní straně nemastným pigmentem, např. rudkou. Samotná kresba se provádí mastnou litografickou tuší perem, štětcem, tamponem, případně stříkáním, autografickým inkoustem nebo mastnou litografickou křídou. Hotová kresba se jemně popráší mastkem a přetře roztokem arabské gumy. Potom se zaleptá slabým roztokem kyseliny dusičné v arabské gumě. Tmavší partie kresby je třeba leptat opakovaně. Preparace kamene kyselinou stabilizuje kresbu tím, že rozloží tuk a reakcí s arabskou gumou vytvoří ve vodě nerozpustnou sůl metaarabiňan vápenatý. Na nepokreslených místech reakcí s kyselinou dusičnou vzniká vrstva dusičnanu vápenatého, který je hygroskopický a nepřijímá mastnotu.\n\nProvést opravy a doplnit kresbu je v této fázi možno pouze po obnovení původních vlastností povrchu kamene. To lze provést roztokem kyseliny octové, citronové nebo kamence (síranu hlinitodraselného). Po opravě je nutno kámen znovu preparovat arabskou gumou s kyselinou dusičnou.\n\nPo naleptání se kámen omyje vodou, přetře arabskou gumou a ponechá do následujícího dne. Kresba se pak vymyje mastným ředidlem (terpentýn, syntetické ředidlo) až téměř zmizí, ale kámen v místě kresby zůstane mastný a po navlhčení odpuzuje vodu. Do kamene se poté vetře asfaltová tinktura připravená z asfaltu rozpuštěného v terpentýnu. Po setření zbytku tinktury se kámen navlhčí a navalí opakovaně suchou tiskovou barvou. Po usušení se kresba zatře práškovou kalafunou a může se mírně zatavit horkým vzduchem. Pak se kámen podruhé zaleptá. Před tiskem se barva s kalafunou odstraní syntetickým ředidlem, kámen se navlhčí a naválí tiskovou barvou.\n\nTiskne se v litografickém lisu, který má místo horního válce tříč, ovládaný pákou. Ta zajišťuje, že tlak vzniká na přední straně kamene a uvolní se před projetím kamene na jeho zadní straně. Během tisku je třeba před navalením barvy stále kámen vlhčit, aby nepřijal barvu v místech, která ji mají odpuzovat.\nPro jemnější kresbu se hodí středně tvrdý litografický kámen. Aby dobře přijímal mastnou litografickou tuš, je vhodné ho přetřít terpentýnovým olejem a vystavit účinku zředěné kyseliny octové. Kreslí se perem nebo štětcem a půltóny lze vytvořit tečkováním nebo u větších formátů i stříkáním přes drátěnou síťku pomocí kartáčku. Bílé plochy se vykrývají šablonou nebo roztokem arabské gumy. Při stříkání barvy nebo nanášení speciální barvy pomocí tampónu a postupném vykrývání lze vytvořit půltóny podobné akvatintě.\nNegativní bílá kresba na černém pozadí se vytvoří roztokem arabské gumy, okyseleným kyselinou dusičnou nebo fosforečnou, přibarveným sazemi. Poté se nechá kámen proschnout a potře litografickou tuší. Po vtáhnutí barvy do povrchu se kámen napráší mastkem a guma se smyje vodou.\nPoužívá se ozrněný kámen, který se předem přetře terpentýnovým olejem, aby dobře přijímal barvu. Kresba se provádí mastnou litografickou křídou. Široké škály valérů se dosahuje užitím kříd o různé tvrdosti - měkkých pro tmavé tóny a tvrdších pro světlé a vzdušné partie. Příliš tmavá místa lze zesvětlit vypichováním rycí jehlou nebo proškrabáváním. Nejlehčí průhledné tóny se vytvoří tzv. těrkovací technikou, při které se papírovou těrkou roztírá po kameni jemný prášek naškrábaný z litografické křídy.\nKámen se předem upraví za tepla emulzí připravenou z včelího vosku a krystalické sody ve vodě. Lavírovaná kresba se provádí štětcem a litografickou tuší ředěnou destilovanou vodou. V anglické literatuře byla metoda označovaná jako lithotint publikována roku 1841.\n\nDruhou možností, při které není potřebné kámen předem upravovat, je lavírování pomocí mýdlové vody, do které se namáčí štětec s litografickou tuší.\nTechnika je založena na proškrabávání kresby z tmavé plochy a dává podobný výsledek jako mezzotinta. Kámen se předem ozrní a přetře terpentýnovým olejem. Okraje se vykryjí arabskou gumou a pak se plocha pokryje asfaltovým krytem nebo litografickou tuší rozmíchanou v terpentýnovém oleji. Při druhém postupu je vhodné zaprášit kryt kalafunou a nahřát letovací lampou. Kresba se vytváří škrabkou, kterou se odstraní kryt včetně zrna z povrchu kamene. Větší plochy lze obnažit smirkovým papírem nebo ocelovým kartáčem. Výsledkem je bílá negativní kresba na tmavém pozadí.\nAutografie využívá možnost vytvořit kresbu předem na papíře v ateliéru a přenést ji na kámen dodatečně. Poskytuje výhodu provést kresbu přímo, bez nutnosti zrcadlového převracení. Možnost přetisku objevil již Alois Senefelder a sám ji považoval za nejdůležitější metodu. Na litografický kámen lze rovněž přímo přetisknout kresbu ze zinkového štočku.\n\nKresba mastnou litografickou křídou, tuší nebo autografickým inkoustem se provede na pauzovací papír, na papír napuštěný škrobem nebo na papír natřený temperovou bělobou. Preparace autografického papíru zaručuje, že kresba ulpí pouze na jeho povrchu a pak se bez větších ztrát přenese na litografický kámen. Papír se na rubové straně navlhčí a položí kresbou dolů na mírně nahřátý litografický kámen, překryje vlhkými a suchými vrstvami papíru a protáhne litografickým lisem. Kámen se pak otře řídkým roztokem arabské gumy a ponechá do dalšího dne. Pak se tiskne obvyklým způsobem.\n\nTzv. anastatický přetisk se používá pro tisk starších grafických listů, ke kterým se nezachovala tisková matrice. Grafika se předem preparuje v roztoku zředěné kyseliny solné, dusičné a arabské gumy, aby se oživila mastnota kresby. Ta se pak zatře přetiskovou barvou, která ulpí na kresbě a autografií přenese na litografický kámen.\nReprodukční technika, která využívá přenos obrazu na litografický kámen fotochemickým procesem jako v případě heliogravury. První experimenty s fotolitografií provedli v letech 1841–1842 Davis, Lewis a Zurcher. \"Grafický proces\" si dal patentovat roku 1855 Poitevin v Paříži. Princip, který objevil Joseph Nicéphore Niépce roku 1812, využívá známé vlastnosti syrského asfaltu, který osvětlením ztrácí rozpustnost v terpentýnovém oleji. Suchý a předem ozrněný litografický kámen se pokryje asfaltovou vrstvou, na kterou se exponuje převrácený fotografický negativ expozicí na slunečním světle nebo silnou lampou. Asfalt na neosvětlených místech se odstraní terpentýnovým olejem a kámen se zaleptá kyselinou dusičnou v roztoku arabské gumy.\n\nStejným způsobem lze použít proces známý ze světlotisku, s fotocitlivou vrstvou bílku s dvojchromanem sodným. Po expozici negativu se vrstva naválí přetiskovou barvou a usuší. Neexponovaná místa se rozpustí teplou vodou se čpavkem, kámen se opláchne a potře roztokem arabské gumy. Poté se ponechá do dalšího dne, aby se barva natáhla do kamene. Pak se obvyklým způsobem zaleptá a tiskne.\nMísto litografického kamene lze k tisku z plochy využít také levnější a snáze dostupné hliníkové nebo zinkové desky. Jsou mnohem lehčí než kámen a snáze se s nimi manipuluje, což umožňuje výtvarníkovi tisknout litografie ve vlastním ateliéru. Podrobně viz hesla Algrafie, Zinkografie. Planografický tisk z kovových matric vedl k vynálezu ofsetu.\nBarevná litografie až zhruba do roku 1930 sloužila jako hlavní technika pro průmyslový tisk kvalitních barevných ilustrací a reprodukcí. Zavedl ji roku 1826 objevitel litografie Alois Senefelder a v roce 1837 si ji pod názvem chromolitografie nechal patentovat Francouz Godefroy Engelmann (pro tisk barevných fotografií se vžil termín fotochrom). Používá se při ní soutisku barev z více desek. Již od počátku bylo známo, že k vytvoření všech barevných tónů postačí soutisk tří základních barev (červená, zelená a modrá), ale v praxi se dávala přednost tisknout přímé barvy a každý odstín zvlášť. K výslednému soutisku mohlo být užito někdy až 25 kamenů nebo kovových desek.\n\nPro volnou grafiku se používá rovněž několika kamenů, na které se nejprve překopírují kontury kresby. Jednotlivé barvy se kreslí přímo na kámen nebo se přenášejí za pomoci autografických papírů. Po obvyklé preparaci kamene se tiskne jako první nejtmavší barva. Před každým dalším tiskem se musí papíry nechat oschnout. K přesnému soutisku slouží znaménka v protilehlých rozích papíru, pasování pomocí jehel na dva body v kresbě nebo nakládací křížky na okraji papíru, které se nakonec odstřihnou.\n\nPro výtvarníka, který vytváří barevnou litografii přímo na kameni v litografické dílně je praktičtější použít jediný kámen, kterým se vytiskne nejprve celý náklad kresby základní barvou. Kámen se pak znovu obrousí a preparuje pro kresbu další barvou. Takto se postupně vytisknou všechny barvy.\nJe vzhledem blízká šerosvitovému dřevořezu. Provádí se stejně jako barevná litografie soutiskem několika odstínů téže barvy z více kamenů. Podtisk světel se provádí metodou škrábané litografie, další kameny tisknou lavírovanou kresbu a nakonec se provádí samotná kresba perem či štětcem. Obvykle je třeba až šest kamenů a tiskne se od nejsvětlejších tónů.\n\nJe-li třeba doplnit kresbu pouze podtiskem ve světlejším tónu, přenese se obrys obvodu kresby na jiný kámen a ten se pak stejnoměrně zatře litografickou tuší. Po preparaci kamene se povrch naválí černou barvou, vymyje terpentýnem a pak se teprve natře tiskovou barvou smíchanou s mísicí bělobou. Podtisková plocha bez preparace kamene se připraví také pokrytím povrchu tenkou vrstvou lihového nebo acetonového laku, na kterou lze rovnou naválet tiskovou barvu.\nProces adaptovaný z průmyslových provozů, který jako matrici používá ofsetové desky. Odpuzování mastnoty a vody v mokrém procesu nahrazuje vzájemným odpuzováním barvy a silikonu. Pokreslená deska se pokryje silikonovým tmelem rozpuštěným v syntetickém ředidle a fixuje zahřátím horkovzdušnou pistolí.\nGrafická technika kombinující tisk z plochy a z hloubky. Podrobněji viz heslo Litografická rytina.\nGrafická technika tisku z hloubky využívající jako matrici litografický kámen. Postup je stejný jako u litografické rytiny, ale místo krytu z arabské gumy se kámen pokrývá leptacím krytem (asfalt), do kterého se kreslí tupou jehlou. Kámen se leptá zředěnou kyselinou solnou nebo dusičnou najednou nebo lokálně hustším roztokem kyseliny v arabské gumě. Poté se kámen omyje vodou, oxidy odstraní roztokem kamence s kyselinou octovou, opláchne vodou a usuší. Vyleptané linie se zamastí tinkturou a litografickou tuší v terpentýnu. Po několika hodinách se kryt smyje terpentýnem a po navlhčení se na kámen nanese tisková barva tamponem. Tiskne se z hloubky jako lept.\n\n"}
{"id": "165342", "url": "https://cs.wikipedia.org/wiki?curid=165342", "title": "Pandemie", "text": "Pandemie\n\nPandemie je epidemie velkého rozsahu zasahující více kontinentů. Jedná se tedy o výskyt onemocnění s vysokou incidencí na velkém území (kontinenty) za určité časové období. V nedávné době média zpopularizovala hrozbu pandemie ptačí chřipky, která by mohla hrozit z Asie, naštěstí byly postiženy jen desítky lidí za specifických podmínek (těsný kontakt s nakaženou domácí drůbeží), přenos mezilidský prakticky nebyl. \n\nOpakují se však pandemie chřipky A, zejména po závažnější antigenní změně chřipkového viru (španělská chřipka aj.). Rovněž šíření SARS zvládnuté za značné náklady bylo vážnou hrozbou.\n\nV minulosti se jednalo i o další pandemie, kupř. moru, cholery, neštovic, záškrtu, černého kašle, chřipky, dětské obrny a dalších chorob.\n\n\n"}
{"id": "165349", "url": "https://cs.wikipedia.org/wiki?curid=165349", "title": "Kirkintilloch", "text": "Kirkintilloch\n\nKirkintilloch (\"Cathair Cheann Tulaich\" ve skotské gaelštině) je město ve Skotsku, ležící v centrálním pásu země, severnovýchodně od Glasgow. Městu se, díky vodním kanálům a množství příznivců lodní dopravy říká \"hlavní město vodních kanálů Skotska\". V místě je také velice oblíbený rybolov a cykloturistika, hlavně díky rovinaté krajině pod vrcholky Campsie Fells.\n\nMěsto bylo pravděpodobně založeno Římany, kteří zde asi v polovině 2. století založili pevnost, zhruba na území dnešního \"Peel Park\"u. Byla to nejsevernější država římského vojska a vedl tudy Antoninův val. Dlouho po Římanech zůstalo toto městské území takřka neosídleno, do doby než zde klan Cummingů vystavěl ve dvanáctém století hrad a kostel. V roce 1211 se Kirkintilloch stal městem s královskými právy. Další mezníkem historie města je rok 1773, kdy z něj výstavba Forth - Clyde kanálu udělala důležitý vnitrozemský přístav. Spolu se železničním spojem s Glasgow ve dvacátých letech 19. století se rozvíjel tkalcovský průmysl a výroba malých lodí, určených pro dopravu po vodních kanálech. V šedesátých letech 20. století byl Kirkintilloch předurčen k dosídlení v podobě obyvatel tehdy značně přelidněného Glasgow (stejně jako Livingston, East Kilbride,Cumbernauld a jiná města v okolí). Vláda zde nechala vystavět domy, byty a vytvořila nová pracovní místa. Velikost populace se zvýšila cca do dnešních počtů.\n\nDo roku 1975 bylo město pod správou zaniklého kraje \"Dunbartonshire\", po reorganizaci pod správou kraje Strathclyde a nyní od roku 1996 pod správou Východního Dunbartonshire.\n"}
{"id": "165353", "url": "https://cs.wikipedia.org/wiki?curid=165353", "title": "John Archibald Wheeler", "text": "John Archibald Wheeler\n\nJohn Archibald Wheeler (9. července 1911 Jacksonville, USA – 13. dubna 2008) byl americký fyzik, který se zabýval teorií relativity a relativistickou astrofyzikou.\n\nNarodil 9. července 1911 ve městě Jacksonville na Floridě. Jeho rodiče byli knihovníci, měl tři sourozence z nichž byl nejstarší. Brzy se rodina přestěhovala do Ohia. Střední školu ale dokončil v Baltimoru. Již ve věku 15 let nastoupil na univerzitu Johnse Hopkinse. První vědeckou práci napsal v roce 1930, o 3 roky později získal doktorský titul. Tématem jeho disertace byl rozptyl a absorpce helia. Do roku 1934 působil na New York University, poté rok u Nielse Bohra v Kodani. V roce 1934 také vydal první významnější vědeckou práci, s Gregory Braitem přišli na možnost transformace fotonů do hmoty ve formě elektron-pozitronových párů.\n\nRoku 1937 se stal Wheeler docentem na Severokarolínské univerzitě v Chapel Hill, odkud ovšem záhy odešel. Odmítl nabídku z univerzity Johnse Hopkinse na profesorské místo a odešel na Princetonskou univerzitu, kde získal post asistenta profesora. Na Princetonské univerzitě působil až do roku 1976. V práci \"matematický popis lehkých jader\" z roku 1937 představil S matice, které později rozvinul Werner Heisenberg. Ty se potom staly důležitou součástí částicové fyziky.\nWheeler dál zkoumal model kapalného atomového jádra, výsledky byly publikovány v roce 1938. Vzhledem k omezení modelu propásl možnost objevit jaderné štěpení. Později se ovšem Wheeler a Bohr pokoušeli uplatnit tento model na štěpení, protože experimentátoři dostávali nejasné výsledky. Ve spolupráci s George Placzkem původem z Česka (v Brně má pamětní desku) přišli na skutečnost, že štěpení při nižších energiích je způsobeno izotopen uranu 235, zatímco při vyšších izotopen uranu 238.\nV roce 1940 přišel na myšlenku vysvětlující nerozlišitelnost elementárních částic. Postuloval, že ve skutečnosti existuje pouze jediný elektron, který cestuje v čase tam a zpět. Když cestuje zpět, vidíme ho jako antičástici elektronu pozitron. Wheelerův tehdejší student Richard Feynman byl tímto nápadem zaujat a časovou reverzibilitu zabudoval do svého velkého objevu Feynmanových diagramů.\n\nPo napadení Pearl Harbor Japonskem a vstupu USA do války se Wheeler přidal k projektu Manhattan. V lednu 1942 se připojil ke skupině již vedl Eugene Paul Wigner v Chicagu, která se zabývala konstrukcí jaderných reaktorů. S Robertem Christym vypracovali metodu čištění plutonia, která byla dlouho tajná. V roce 1943 se začal podílet na části projektu zabývající se produkcí plutonia a konstrukcí jaderných reaktorů. Zde vyřešil problém s konstrukcí reaktorů, které produkovaly látky snižující jadernou reakci. V říjnu 1944 padl na frontě v Itálii jeho bratr Joseph.\n\nV roce 1945 se Wheeler vrátil do Princetonu. Nadále spolupracoval s Feynmanem na fyzice částic. Zkoumal například miony v kosmickém záření. V roce 1953 se stal prvním ředitelem laboratoře pro výzkum kosmického záření. V letech 1949 - 1950 pobýval v Paříži. Po odpálení první sovětské atomové bomby v roce 1949 byl Wheeler požádán o účast na práci na silnější vodíkové bombě. Nejprve odmítl, ale po poradě s Bohrem nakonec souhlasil. Přestěhoval se proto do Los Alamos. Stanisław Ulam prokázal, že design bomby navrhovaný Edwardem Tellerem nebude fungovat, poté Wheeler a Edward Teller navrhli konstrukci známou jako budík, nejednalo se ovšem o skutečnou termojadernou zbraň. Až v roce 1951 přišli Teller a Ulam s funkčním designem. Téhož roku se Wheeler vrátil na Princeton, kde založil novou laboratoř, ta měla dvě části, jedna se zabývala jadernými zbraněmi a vedl ji Wheeler sám a druhou, kde se zkoumalo civilní využití fúzní reakce vedl Lyman Spitzer. V roce 1953 došlo ke ztrátě tajné knihy, což mělo za následek udělení dutky Wheelerovi. Později téhož roku proběhl první termojaderný test. Wheelerova laboratoř existuje i na počátku 21. století jako Princeton Plasma Physics Laboratory.\n\nPozději se začal zabývat obecnou teorií relativity. Nejprve zkoumal gravitační vlny, později hypotetické tunely v prostoročasu dnes známé jako červí díry. Postuloval základní strukturu vesmíru známou jako kvantová pěna, tedy kvantové fluktuace hmoty, jejichž projevem byly podle jeho názoru právě i červí díry.\n\nRovněž se zabýval teorií gravitačního kolapsu, právě on v roce 1967 poprvé použil termín černá díra. S Brycem DeWittem podnikl první pokusy o kvantování gravitace.\n\nNapsal také několik učebnic obecné relativity. S Edwinem Taylorem sepsali publikaci Fyzika prostoročasu, která vyšla i ve slovenské verzi, další významnou učebnici Gravitation sepsal s Kipem Thornem a Charlesem Misnerem.\n\nV roce 1976 opustil Princeton a následujících 10 let strávil jako profesor na Texaské univerzitě v Austinu. Zde se zabýval výzkumem kvantové mechaniky, zejména vlivem pozorování na pozorované objekty. Známý je jeho experiment se zpožděnou volbou. Tento experiment má zodpovědět na otázku, zda světlo v Youngově dvouštěrbinovém experimentu nějak \"cítí\" experimentální zařízení a přizpůsobuje tomu své chování nebo zda zůstane v neurčitém stavu.\n\nV roce 1990 navrhl, že informace má zásadní význam na fyziku vesmíru. Podle této doktríny nazývané bytí z bitu jsou všechny fyzikální objekty informačně teoretického původu. Spekuloval, že realita je vytvořena pozorovateli ve vesmíru. Razil termín participativní antropický princip, což je verze silného antropického principu.\n\nProslavil se i neobvyklým počtem vedených disertačních prací, jen na Princetonu jich vedl 46, více než kterýkoli z ostatních profesorů v oboru fyziky. Studovali u něj mimo jiné Richard Feynman, Charles Misner, Kip Thorne, Hugh Everett nebo Ja'akov Bekenstein.\nZemřel 13. dubna 2008 ve věku 96 let na zápal plic.\n\nByl ženatý, s manželkou měli dvě dcery a syna.\n\nKromě vědy byl Wheeler i aktivní skeptikem, protestoval proti toleranci parapsychologie ze strany asociace pro rozvoj vědy, parapsychologii nazval pseudovědou. Jeho návrh byl ale v té době zamítnut.\n\nJeho nejvýznamnějším oceněním byla Wolfova cena kterou obdržel v roce 1997.\n\n\n"}
{"id": "165359", "url": "https://cs.wikipedia.org/wiki?curid=165359", "title": "Kloaka", "text": "Kloaka\n\nKloaka (z lat. \"cloaca\" – stoka) je orgán některých obratlovců – rozšířená část konečníku, do něhož je vyústěna trávicí, vylučovací a často i rozmnožovací soustava.\n\nTento orgán vzniká embryonálně u všech obratlovců, ale v dospělosti ho mají jen někteří – zejména obojživelníci, plazi, žraloci, dvojdyšní a ptáci. Kloaku mají také ptakořitní savci, krátkou kloaku najdeme i u vačnatců a výjimečně ji mají i někteří vyšší savci (např. zlatokrti, bodlíni nebo bobři). Chiméry, paprskoploutvé ryby, lalokoploutví a většina placentálních savců kloaku nemá.\n"}
{"id": "165360", "url": "https://cs.wikipedia.org/wiki?curid=165360", "title": "The Roominghouse Madrigals", "text": "The Roominghouse Madrigals\n\nThe Roominghouse Madrigals, v překladu znamená \"Madrigaly z činžáku\", je básnická sbírka amerického spisovatele Charlese Bukowského vydaná roku 1988 a obsahující básně z let 1946-1966.\n"}
{"id": "165365", "url": "https://cs.wikipedia.org/wiki?curid=165365", "title": "Poloha", "text": "Poloha\n\nPoloha označuje umístění, popř. orientaci určitého tělesa vzhledem k okolnímu prostoru. Dále může být:\n\n\n\n\n"}
{"id": "165371", "url": "https://cs.wikipedia.org/wiki?curid=165371", "title": "Zápal plic", "text": "Zápal plic\n\nZápal plic neboli pneumonie je zánětlivé onemocnění plic postihující zejména mikroskopické dutinky naplněné vzduchem, takzvané plicní sklípky. Obvykle je způsobeno infekcí bakteriemi nebo viry, méně často pak dalšími mikroorganismy, některými léky nebo jinými chorobami, jako je například autoimunitní onemocnění.\nK typickým symptomům patří kašel, bolest na prsou, horečka a obtíže při dýchání. Diagnóza bývá stanovena zejména prostřednictvím RTG snímkování a kultivačního vyšetření sputa. K dispozici jsou také vakcíny zabraňující vzniku některých druhů zápalu plic. Léčba závisí na původní příčině nemoci. Předpokládaný bakteriální zápal plic je léčen antibiotiky. Pokud má choroba závažný charakter, nemocný je obvykle převezen do nemocnice.\nRočně je pneumonií postiženo kolem 450 miliónů lidí, tedy sedm procent světové populace; na následky nemoci umírají přibližně 4 milióny z nich. Přestože William Osler označil zápal plic v 19. století za „kapitána pěšáků smrti“, díky nástupu antibiotik a vakcín ve století 20. se pravděpodobnost přežití podstatně zvýšila. V rozvojových zemích, mezi staršími, velmi mladými a chronicky nemocnými pacienty však zápal plic zůstává jednou z hlavních příčin úmrtí.\n\nLidé postižení infekčním zápalem plic často vykazují produktivní kašel, horečku doprovázenou zimnicí, dušnost, ostrou nebo bodavou bolest na prsou při hlubokém nádechu a zvýšenou dechovou frekvenci. U starších pacientů může být nejzřetelnějším příznakem zmatenost. Typické příznaky a symptomy u dětí mladších pěti let pak zahrnují horečku, kašel a zrychlené nebo obtížné dýchání.\n\nHorečka není pro tuto chorobu příliš specifická (vyskytuje se totiž u řady dalších běžných nemocí) a u osob, které trpí závažnou formou nemoci nebo podvýživou, může zcela chybět. Děti mladší 2 měsíců často navíc nevykazují ani kašel. K závažnějším příznakům a symptomům lze počítat promodralou kůži, snížený pocit žízně, křeče, přetrvávající zvracení, extrémně vysoké teploty nebo poruchy vědomí.\n\nJak bakteriální, tak virová pneumonie jsou obvykle provázeny podobnými příznaky. Některé z příčin souvisí s klasickými, avšak nespecifickými klinickými charakteristikami. Pneumonii způsobenou bakterií \"Legionella\" může doprovázet abdominální bolest, průjem či zmatenost, zatímco zápal plic vyvolaný streptokokem \"Streptococcus pneumoniae\" je spojen s vykašláváním rezavě zbarveného sputa; pneumonie vyvolaná bakterií \"Klebsiella\" může být doprovázena vykašláváním sputa krvavého (jež je v anglosaských zemích často označováno jako „rybízový džem“). Krvavé sputum (známé jako hemoptýza) se objevuje i u tuberkulózy, pneumonie vyvolané gramnegativními bakteriemi a plicních abscesů, častěji ale u akutní bronchitidy. \"Mykoplazmatický\" zápal plic vzniká v souvislosti s otokem mízních uzlin na krku, bolestí kloubů nebo zánětem středního ucha. Virový zápal plic je doprovázen sípáním častěji než tomu je u pneumonie bakteriální.\n\nK zápalu plic dochází zejména na základě infekce způsobené bakteriemi či viry, méně často plísněmi a parazity. Přestože bylo identifikováno více než 100 kmenů infekčních činitelů, za většinou případů nemoci stojí pouze několik z nich. Smíšené infekce způsobené viry i bakteriemi se mohou objevit až ve 45 % onemocnění u dětí a 15 % onemocnění u dospělých. Příčina choroby však nemusí být v přibližně polovině případů navzdory pečlivému testování vůbec diagnostikována.\n\nPojmem \"pneumonie\" je někdy v širším měřítku označováno jakékoli onemocnění, jehož následkem je zánět plic (způsobený například autoimunitním onemocněním, chemickým popálením nebo působením léků); tento typ zánětu má však přesnější označení pneumonitida. Původci infekce byli v minulosti na základě předpokládaných projevů rozděleni na typické a netypické, důkazy ale toto rozlišení nepotvrdily, a proto se od něj upustilo.\n\nChoroby a rizikové faktory, které způsobují náchylnost k onemocnění zápalem plic, zahrnují kouření, sníženou imunitu, alkoholismus, chronickou obstrukční plicní nemoc, chronické onemocnění ledvin a choroby jater. Užívání léků potlačujících tvorbu žaludeční kyseliny, například inhibitorů protonové pumpy nebo blokátorů H2 receptorů, se zvýšeným rizikem vzniku zápalu plic také souvisí, stejně jako vyšší věk.\n\nBakterie jsou nejběžnější příčinou komunitně získané pneumonie (CAP), vyvolané v téměř 50 % případů bakterií \"Streptococcus pneumoniae\". K dalším často izolovaným bakteriím patří \"Haemophilus influenzae\" ve 20 %, \"Chlamydophila pneumoniae\" ve 13 % a \"Mycoplasma pneumoniae\" ve 3 % případů; jinými původci jsou bakterie \"Staphylococcus aureus\"; \"Moraxella catarrhalis\"; \"Legionella pneumophila\" a gramnegativní bacily. Stále častěji se ale vyskytují léčivům odolné varianty výše uvedených bakterií včetně lékům odolných bakterií \"Streptococcus pneumoniae\" (DRSP) a na meticilin rezistentního stafylokoka \"Staphylococcus aureus\" (MRSA).\n\nŠíření těchto organismů usnadňují rizikové faktory. Alkoholismus usnadňuje působení bakterie\"Streptococcus pneumoniae\", anaerobních organismů a \"Mycobacterium tuberculosis\"; kouření zvyšuje účinky\"Streptococcus pneumoniae\", \"Haemophilus influenzae\", \"Moraxella catarrhalis\" a \"Legionella pneumophila\". Blízký kontakt s ptáky souvisí s přenosem \"Chlamydia psittaci\", styk s hospodářskými zvířaty pak s nákazou \"Coxiella burnetti\"; vdechnutí obsahu žaludku je spojováno s infekcí anaerobními organismy a cystická fibróza s šířením \"Pseudomonas aeruginosa\" a \"Staphylococcus aureus\". Infekce stafylokokem \"Streptococcus pneumoniae\" je běžnější v zimě a jeho přítomnost by měla být zjišťována u osob, které vdechly velké množství anaerobních organismů.\n\nViry způsobují u dospělých přibližně třetinu a u dětí asi 15 % případů pneumonie. K běžným původcům patří rhinoviry, koronaviry, virus influenzy, respirační syncytiální virus (RSV), adenoviry a virus parainfluenzy. Virus Herpes simplex způsobuje zápal plic jen zřídka s výjimkou novorozenců, osob trpících rakovinou, pacientů, kteří podstoupili transplantaci orgánu, a osob s těžkými popáleninami. Lidé po transplantaci orgánu nebo ti, kteří trpí sníženou imunitou, jsou ve vyšší míře vystaveni riziku pneumonie vyvolané cytomegalovirem. Pacienti, kteří onemocněli virovou infekcí, mohou být sekundárně infikováni bakteriemi \"Streptococcus pneumoniae\", \"Staphylococcus aureus\" či \"Haemophilus influenzae\", zejména pokud se u nich vyskytují další zdravotní problémy. V každé roční době převažují jiné typy virů – například během chřipkové sezóny může chřipka způsobit více než polovinu případů virové pneumonie. Občas může být zápal plic způsoben jinými viry, jako jsou hantaviry a koronaviry.\n\nPlísňová pneumonie je poměrně vzácná, častější je u jedinců s imunitním systémem oslabeným vlivem AIDS, imunosupresivních léků či jiných zdravotních problémů. Nejčastěji ji vyvolávají organismy \"Histoplasma capsulatum\", patogenní houby rodu blastomyces, \"Cryptococcus neoformans\", \"Pneumocystis jiroveci\" a \"Coccidioides immitis\". Histoplazmóza se nejčastěji vyskytuje v povodí řeky Mississippi a kokcidiomykóza je nejrozšířenější na jihozápadě Spojených států. Ve druhé polovině 20. století počet případů vzrostl v důsledku rozvoje cestování a rychlejšího snižování obranyschopnosti lidského organismu.\n\nNa zdraví plic může mít vliv i řada parazitů, mimo jiné například prvok \"Toxoplasma gondii\", háďátko střevní, škrkavka dětská či zimnička čtvrtodenní. Tyto organismy obvykle vstupují do lidského těla přímým kontaktem s pokožkou, požitím nebo přenesením hmyzím bacilonosičem. S výjimkou motolice plicní většina parazitů sice plíce specificky nezasahuje, tento orgán však bývá postižen sekundárně. Někteří paraziti, zejména ti náležící k rodům \"Ascaris\" a \"Strongyloides\", vyvolávají silnou eozinofilní reakci, jež může vyústit až v eozinofilní pneumonii. U jiných infekcí, jako je malárie, jsou plíce postiženy hlavně kvůli systémovému zánětu navozenému cytokiny. V rozvinutém světě se tyto infekce vyskytují nejčastěji u osob, které se vrátily z cest, nebo u imigrantů. V globálním měřítku jsou pak nejběžnější u těch, kteří trpí sníženou imunitou.\n\nIdiopatická intersticiální pneumonie nebo neinfekční zápal plic patří do skupiny chorob zvané difuzní nemoci plic. Kromě nich sem řadíme také difuzní alveolární poškození, organizující se pneumonii, nespecifickou intersticiální pneumonii, lymfocytickou intersticiální pneumonii, deskvamační intersticiální pneumonii, respirační bronchiolitidu s postižením plicního intersticia a běžnou intersticiální pneumonii.\n\nZápal plic často začíná jako zánět horních cest dýchacích, který se později rozšíří i do dolních cest dýchacích.\n\nViry se do plic mohou dostat řadou různých cest. K přenosu respiračního syncytiálního viru typicky dochází tak, že se lidé dotknou kontaminovaných předmětů a poté očí nebo nosu. Dalším způsobem nákazy virem je vdechnutí kontaminovaných, vzduchem přenášených kapének ústy nebo nosem. Jakmile jsou viry v horních cestách dýchacích, mohou se snadno dostat do plic, kde napadnou buňky vystýlající dýchací cesty, plicní sklípky nebo plicní parenchym. Některé z virů, jako například spalničkový virus nebo virus Herpes simplex, se mohou do plic dostat prostřednictvím krve. Zasažení plic může vést k různým stupňům buněčné smrti. Když imunitní systém reaguje na infekci, může pak dojít k ještě většímu poškození plic. Bílé krvinky, převážně agranulocyty, jsou primárním původcem zánětu. Mnoho virů postihuje nejen plíce, ale zároveň i jiné orgány, a tudíž narušuje další funkce lidského těla. Viry mohou rovněž zvýšit náchylnost k bakteriálním infekcím; tímto způsobem se může vyvinout bakteriální zápal plic jako přidružené onemocnění.\n\nVětšina bakterií se do plic dostane prostřednictvím mikroaspirace organismů žijících v krku či nose. U poloviny lidí byly tyto mikroaspirace zaznamenány během spánku. Ačkoli v krku jsou jisté bakterie přítomny za všech okolností, potenciálně nakažlivé bakterie se v něm usidlují jen někdy a za určitých podmínek. Menší počet typů bakterií, například \"Mycobacterium tuberculosis\" a \"Legionella pneumophila\", vniká do plic prostřednictvím kontaminovaných, vzduchem přenášených kapének. Bakterie se rovněž mohou šířit krví. Jakmile se dostanou do plic, mohou napadnout prostor mezi buňkami a plicními sklípky, kde se makrofágy a neutrofily (obranné bílé krvinky) pokoušejí tyto bakterie inaktivovat. Neutrofily rovněž uvolňují cytokiny, které způsobují všeobecnou aktivaci imunitního systému. To vede k horečce, zimnici a únavě, tedy běžným projevům bakteriálního zápalu plic. Neutrofily, bakterie a tekutina z okolních cév pak naplní plicní sklípky; tuto konsolidaci (zhuštění) plicní tkáně lze pozorovat na rentgenovém snímku hrudníku.\n\nPneumonie je typicky diagnostikována na základě kombinace fyzických příznaků a rentgenu hrudníku. Potvrzení základní příčiny však může být obtížné, jelikož neexistuje žádný test, který by definitivně rozlišil bakteriální a nebakteriální původ nemoci. Světová zdravotnická organizace definuje dětský zápal plic na základě klinických příznaků – buď kašle nebo dechových potíží a zrychleného dýchání, vtažení hrudníku nebo poruchy vědomí. Zvýšená dechová frekvence je definována jako více než 60 dechů za minutu u dětí do 2 měsíců, 50 dechů za minutu u dětí od 2 měsíců do 1 roku a více než 40 dechů za minutu u dětí od 1 do 5 let věku. U dětí vykazuje zvýšená dechová frekvence a vtažení spodní části hrudníku vyšší senzitivitu než poslech třecích šelestů na prsou pomocí stetoskopu.\n\nU dospělých není v mírných případech nemoci obvykle nutné žádné vyšetření; pokud jsou všechny vitální znaky a poslech hrudníku v normálu, je riziko zápalu plic jen velmi nízké. U osob, u nichž je nezbytná hospitalizace, se doporučuje provedení pulzní oxymetrie, radiografie hrudníku a krevních testů—včetně krevního obrazu, elektrolytů v séru, hladiny C-reaktivního proteinu a případně testů funkce jater. Diagnóza chřipce podobného onemocnění (ILI) může být založena na příznacích a symptomech; potvrzení nákazy takovým onemocněním však vyžaduje testování. Léčba je tudíž často založena na výskytu chřipky v komunitě nebo na výsledcích rychlého testu na přítomnost chřipky.\n\nFyzikální vyšetření může někdy odhalit nízký krevní tlak, vysokou tepovou frekvenci nebo nízké procento nasycení kyslíkem. Frekvence dýchání může být rychlejší než obvykle a může se objevit o jeden až dva dny dříve než ostatní příznaky. Vyšetření hrudníku může být v normálu, na postižené straně však může být viditelné snížené rozpínání hrudníku. Drsné zvuky vycházející z větších dýchacích cest a rezonující zanícenou plící se nazývají hrudní dýchání a lze je slyšet při poslechu stetoskopem. V postižené oblasti lze během vdechování zaznamenat i třecí šelesty (krepitace). Perkuse může být u postižené plíce utlumená, a spíše vyšší než nižší vokální rezonance odlišuje zápal plic od pleurální efuze.\n\nPro stanovení diagnózy se často používá rentgenový snímek hrudníku. U osob s mírnými projevy onemocnění je snímkování potřebné pouze u osob s potenciálními komplikacemi, u pacientů, jejichž stav se ani při léčbě nelepší, nebo u těch, u nichž je příčina onemocnění nejasná. Pokud je stav nemocného natolik vážný, že je nezbytná hospitalizace, doporučuje se provést rentgen hrudníku. Nález však ne vždy odpovídá závažnosti onemocnění a ne vždy spolehlivě rozliší mezi bakteriální a virovou infekcí.\n\nRentgenové snímky zápalu plic lze klasifikovat jako lobární pneumonii, bronchopneumonii (rovněž známou jako lalůčkový zápal plic) a intersticiální pneumonii. Bakteriální, komunitně získaná pneumonie klasicky vykazuje známky plicní konsolidace jednoho segmentálního plicního laloku, tedy znaky lobární pneumonie. Nálezy se však mohou lišit, a u dalších typů zápalu plic jsou běžné jiné charakteristiky. Aspirační pneumonie může vykazovat oboustranné zastínění zejména ve spodní části plic a na pravé straně. Rentgenové snímky virového zápalu plic se mohou jevit normální, vykazovat hyperinflaci, ostrůvkovité oblasti konsolidace plicní tkáně na obou plicích nebo se podobat bakteriálnímu zápalu plic s lobární konsolidací. V raných fázích onemocnění nemusí být radiologické nálezy patrné, zvláště při dehydrataci, nebo může být obtížné je interpretovat u obézních osob nebo těch, kteří již onemocnění plic prodělali. Počítačová tomografie může u nejasných příčin poskytnout další informace.\n\nU pacientů léčených mimo nemocnici není určení původce nemoci finančně výhodné a zvolený způsob léčby obvykle nemění. U osob, u nichž je léčba neúspěšná, je třeba zvážit rozbor kultur sputa a u pacientů s chronickým produktivním kašlem pak test na přítomnost bakterie \"Mycobacterium tuberculosis\". Testy na přítomnost dalších specifických organismů lze doporučit v době epidemií s ohledem na zdraví veřejnosti. U osob hospitalizovaných se závažným onemocněním se doporučuje provedení rozboru kultur sputa i krevních kultur, stejně jako test moči na přítomnost antigenů bakterií \"Legionella\" and \"Streptococcus\". Virové infekce lze potvrdit mimo jiné prostřednictvím detekce buď viru samotného nebo jeho antigenů pomocí rozboru virových kultur nebo polymerázové řetězové reakce (PCR). Pomocí rutinních mikrobiologických testů se však původce podaří určit pouze v 15 % případů.\n\nPneumonitida je zánět plic; pneumonie (zápal plic) se vztahuje k pneumonitidě, vyvolané obvykle v důsledku infekce, někdy ale i neinfekční, pro kterou je dále charakteristická plicní konsolidace. Zápal plic se nejběžněji klasifikuje podle toho, kde a jak k němu došlo – může jít o zápal plic komunitně získaný, aspirační, související se zdravotní péčí, zápal plic získaný v nemocničním prostředí či zápal plic ventilátorový. Lze jej rovněž klasifikovat podle postižené oblasti plic (na lobární pneumonii, bronchiální pneumonii a akutní intersticiální pneumonii ) nebo podle organického původce. Zápal plic u dětí může být na základě příznaků a symptomů dále označen jako nezávažný, závažný nebo velmi závažný.\n\nU některých onemocnění se mohou projevovat příznaky a symptomy podobné těm u zápalu plic. Jde například o chronickou obstrukční plicní nemoc (COPD), astma, plicní edém, bronchiektázii, rakovinu plic a plicní embolii. Na rozdíl od zápalu plic jsou astma a COPD typicky doprovázeny sípáním, u plicního edému je zaznamenán abnormální elektrokardiogram, rakovinu a bronchiektázii doprovází dlouhodobý kašel a pro plicní embolii je typický akutní nástup ostré bolesti hrudníku a dýchavičnost.\n\nPrevence zahrnuje vakcinaci, environmentální opatření a vhodnou léčbu dalších zdravotních problémů. Má se za to, že kdyby byla celosvětově zavedena vhodná preventivní opatření, úmrtnost dětí by klesla o 400 000 případů, a kdyby byla v celosvětovém měřítku dostupná odpovídající léčba, počet úmrtí dětí by klesl o dalších 600 000.\n\nVakcinace zabraňuje šíření určitých typů bakteriálních a virových zánětů plic jak u dětí, tak u dospělých. Vakcíny proti chřipce jsou mírně účinné v případě virů influenzy A a B. Centrum pro kontrolu a prevenci nemocí (CDC) doporučuje každoroční vakcinaci všem osobám starším 6 měsíců. Imunizace pracovníků ve zdravotnictví snižuje riziko šíření virového zápalu plic mezi jejich pacienty. Při propuknutí epidemie chřipky mohou šíření nákazy zabránit léky jako například amantadin nebo rimantadin. Účinnost zanamiviru nebo oseltamiviru není známá v důsledku skutečnosti, že společnost vyrábějící oseltamivir odmítla zveřejnit údaje získané v klinických hodnoceních k nezávislé analýze.\n\nProvádění vakcinace proti bakteriím \"Haemophilus influenzae\" a \"Streptococcus pneumoniae\" podporuje řada důkazů potvrzujících její účinnost. Očkování dětí proti \"Streptococcus pneumoniae\" vede ke sníženému výskytu infekcí způsobených touto bakterií u dospělých, protože mnozí dospělí se jí nakazí právě od dětí. Pro dospělé je k dispozici také vakcína proti \"Streptococcus pneumoniae\", která snižuje riziko invazivního pneumokokového onemocnění. Mezi další vakcíny, které mají prokázaný ochranný účinek před zápalem plic, patří vakcína proti černému kašli, planým neštovicím a spalničkám.\n\nMezi doporučované prevenční kroky patří přestat kouřit a snížit znečištění vzduchu v interiéru, například při vaření za spalování dřeva nebo trusu. Zdá se, že kouření je největším rizikovým faktorem pneumokokové pneumonie u jinak zdravých dospělých osob. Účinnými preventivními opatřeními mohou být i mytí rukou a zakrytí úst při kašli rukávem oděvu. Nošení chirurgické roušky nemocnými osobami může zabránit šíření nemoci.\n\nVhodná léčba dlouhodobých nemocí (například HIV/AIDS, cukrovky a podvýživy) může riziko zápalu plic také snížit. U dětí mladších 6 měsíců snižuje kojení jak riziko přenosu, tak závažnost onemocnění. U osob s HIV/AIDS a počtem CD4 lymfocytů nižším než 200 buněk/uL snižuje antibiotikum trimethoprim/sulfamethoxazol riziko pneumocystové pneumonie a může také posloužit jako prevence imunokompromitovaných osob, které nejsou nakaženy HIV.\n\nTesty na přítomnost streptokoka skupiny B a bakterie \"Chlamydia trachomatis\" u těhotných žen a případná antibiotická léčba snižují počet případů zápalu plic u kojenců; preventivní opatření týkající se přenosu HIV z matky na dítě mohou být rovněž účinná. U vysávání smolkou znečištěné plodové vody z úst a krku kojenců nebylo zjištěno snížení počtu případů aspirační pneumonie; navíc může tento zásah způsobit potenciální újmu, a proto není tato praxe ve většině případů doporučována. U oslabených starších osob může riziko aspirační pneumonie snížit správná ústní hygiena.\n\nPro úplné odeznění příznaků obvykle postačují orálně podávaná antibiotika, klid, jednoduchá analgetika a dostatečný přísun tekutin. Osoby s dalšími zdravotními komplikacemi, starší lidé nebo nemocní se závažnějšími dýchacími potížemi mohou vyžadovat zvýšenou péči. Pokud se symptomy zhoršují a zápal plic se domácí léčbou nezlepšuje nebo pokud nastanou komplikace, může být nezbytná hospitalizace. V celosvětovém měřítku končí hospitalizací přibližně 7–13 % případů onemocnění dětí, v rozvinutých zemích je dospělých s komunitní pneumonií hospitalizováno přibližně 22 až 42 %. Skóre CURB-65 je užitečné při určování nutnosti hospitalizace dospělých. Pokud je skóre 0 nebo 1 bod, mohou se pacienti obvykle léčit doma, při dosažení 2 bodů je třeba krátký pobyt v nemocnici nebo pečlivé sledování a pokud se skóre pohybuje mezi 3–5 body, je doporučována hospitalizace. Hospitalizovány by měly být i děti s dušností nebo hladinou nasycení kyslíkem nižší než 90 %. Prospěšnost fyzioterapie hrudníku v případě onemocnění pneumonií zatím nebyla prokázána. Neinvazivní ventilace může být vhodná pro osoby hospitalizované na jednotce intenzivní péče. Volně prodejné léky proti kašli ani užívání zinku u dětí nevykazují žádné účinky. Dostatečná důkazní opora neexistuje ani pro použití mukolytik.\n\nAntibiotika zlepšují výsledky léčby u osob s bakteriálním zápalem plic. Počáteční volba antibiotik závisí na charakteristikách dané osoby, jako je například věk, celkový zdravotní stav a místo nákazy. Ve Spojeném království se doporučuje jako první způsob léčby komunitně získané pneumonie empirická léčba amoxicilinem, přičemž jako alternativa mohou posloužit doxycyklin nebo clarithromycin. V Severní Americe, kde jsou „atypické“ formy komunitní pneumonie běžnější, nahrazují amoxicilin při prvotní léčbě dospělých osob mimo nemocnici makrolidy (například azithromycin nebo erythromycin). U dětí s mírnými nebo středně těžkými symptomy zůstává amoxicilin stále první volbou. Používání fluorochinolonů v nekomplikovaných případech se nedoporučuje z důvodu obav o vedlejší účinky a vytvoření rezistence na tyto léky, přičemž klinický přínos nevyvažuje možné riziko. Délka léčení se obvykle pohybuje v rozmezí sedmi až deseti dnů, stále častěji se ale objevují důkazy, že kratší léčba (tři až pět dnů) je obdobně účinná. Doporučené léky pro pneumonii získanou v nemocničním prostředí zahrnují cefalosporiny třetí a čtvrté generace, karbapenemy, fluorochinolony, aminoglykosidy a vankomycin. Tato antibiotika jsou často podávána nitrožilně a v kombinaci. Stav osob léčených v nemocnici se po počátečním podání antibiotik zlepší v 90 % případů.\n\nK léčbě virové pneumonie způsobené viry (influenzy A a influenzy B) mohou být použity inhibitory neuraminidázy. Pro léčbu ostatních typů komunitní virové pneumonie včetně onemocnění způsobeného koronavirem SARS, adenovirem, hantavirem a virem parainfluenzy nejsou doporučována žádná specifická antivirotika. Influenza A může být léčena rimantadinem nebo amantadinem, zatímco influenzu typu A nebo B lze léčit oseltamivirem, zanamivirem nebo peramivirem. Nejlepšího účinku tyto léky dosahují, pokud jsou podány do 48 hodin od nástupu symptomů. Mnoho kmenů influenzy A, podtypu H5N1 (rovněž známé jako aviární influenza nebo „ptačí chřipka“), vykazuje rezistenci na rimantadin a amantadin. Někteří odborníci doporučují nasazení antibiotik i v případě virové pneumonie, jelikož není možné vyloučit komplikující bakteriální infekci. Britská společnost hrudního lékařství doporučuje zdržet se podávání antibiotik u mírných případů. Použití kortikosteroidů je kontroverzní.\n\nObecně se aspirační pneumonitida léčí konzervativně za nasazení antibiotik určených pouze pro léčbu aspirační pneumonie. Volba antibiotik závisí na několika faktorech, mimo jiné na domnělém organickém původci a na tom, zda k pneumonii došlo v komunitě nebo se rozvinula v nemocničním prostředí. Obvyklou volbou jsou klindamycin, kombinace beta-laktamového antibiotika a metronidazolu nebo aminoglykosid.\n\nKortikosteroidy se někdy používají i v případě aspirační pneumonie, existují ale pouze omezené důkazy na podporu jejich účinnosti.\n\nDíky léčbě se většina typů bakteriálního zápalu plic stabilizuje do 3–6 dnů. Odeznění většiny symptomů většinou trvá několik týdnů. Rentgenový nález je obvykle čistý do čtyř týdnů a úmrtnost je nízká (méně než 1 %). U starších osob nebo osob s plicními problémy může vyléčení trvat déle než 12 týdnů. U pacientů, u nichž je nezbytná hospitalizace, může úmrtnost dosáhnout až 10 % a u osob, u nichž je nutná intenzivní péče, pak 30–50 %. Zápal plic je nejběžnější infekcí získanou v nemocničním prostředí, která končí smrtí. Před příchodem antibiotik byla typická úmrtnost hospitalizovaných osob 30 %.\n\nZejména u starších pacientů a osob se zdravotními problémy se mohou objevit komplikace. K těm mimo jiné patří empyém, absces plic, obliterující bronchiolitida, akutní syndrom respirační tísně, sepse a celkově zhoršený zdravotní stav.\n\nPravidla klinické predikce byla vytvořena pro objektivnější prognózu závěrů týkajících se zápalu plic. Jsou často používána při rozhodování o tom, zda osobu hospitalizovat či nikoliv.\n\n\n\nPři zápalu plic může dojít k nahromadění tekutiny v prostoru obklopujícím plíci. Tato tekutina může být v jistých případech infikována mikroorganismy a způsobit tak empyém. Pro odlišení empyému od běžnější prosté parapneumonické efuze může být tekutina odebrána pomocí jehly a dále zkoumána (hrudní punkce). Pokud tento postup prokáže empyém, je nezbytná úplná drenáž tekutiny, což často vyžaduje aplikaci drenážního katetru. V závažných případech empyému může být nutné provést chirurgický zákrok. Není-li infikovaná tekutina odvedena, infekce může přetrvávat, protože antibiotika nemají schopnost dostatečně proniknout do pleurální dutiny. Pokud je tekutina sterilní, je třeba ji odvést pouze v případě, kdy způsobuje symptomy nebo pokud se nevstřebává.\n\nVe vzácných případech vytvoří bakterie v plíci dutinu naplněnou infikovanou tekutinou zvanou plicní absces. Plicní abscesy jsou obvykle viditelné na rentgenovém snímku hrudníku, pro potvrzení diagnózy je ale často zapotřebí CT snímek hrudníku. Abscesy se typicky objevují při aspirační pneumonii a často obsahují několik typů bakterií. Plicní absces se obvykle léčí dlouhodobě podávanými antibiotiky, někdy ale musí být absces vyprázdněn chirurgem nebo radiologem.\n\nZápal plic může způsobit respirační selhání spuštěním syndromu akutní respirační tísně (ARDS), ke kterému dochází v důsledku kombinace infekce a zánětlivé reakce. Plíce se rychle zaplní tekutinou a ztuhnou. Tato ztuhlost v kombinaci s vážnými potížemi s absorpcí kyslíku v důsledku přítomnosti alveolární tekutiny může vyžadovat dlouhé období mechanické ventilace nutné k tomu, aby pacient přežil.\n\nSepse je další potenciální komplikací u zápalu plic, typicky k ní ale dochází pouze u osob s nízkou imunitou nebo se sníženou funkcí sleziny. Nejběžnějšími organickými původci jsou \"Streptococcus pneumoniae\", \"Haemophilus influenzae\" a \"Klebsiella pneumoniae\". Mezi další příčiny symptomů pneumonie, které je třeba zvážit, patří infarkt myokardu nebo plicní embolie.\n\nZápal plic je běžným onemocněním vyskytujícím se ve všech částech světa a postihujícím přibližně 450 miliónů osob ročně. Je významnou příčinou úmrtí napříč všemi věkovými skupinami – stojí za 4 milióny úmrtí (7 % celosvětového počtu úmrtí) ročně. Počet úmrtí je nejvyšší u dětí mladších pěti let a u dospělých starších 75 let. Pneumonie se v rozvojových zemích vyskytuje přibližně pětkrát častěji než v zemích rozvinutých. Virový zápal plic stojí za přibližně 200 milióny případů. Ve Spojených státech byl v roce 2009 8. nejčastější příčinou úmrtí.\n\nV roce 2008 onemocnělo pneumonií přibližně 156 miliónů dětí (151 miliónů v rozvojových zemích a 5 miliónů v zemích rozvinutých). Choroba měla za následek 1,6 miliónů úmrtí, to je 28–34 % všech úmrtí dětí mladších pěti let, z čehož k 95 % došlo v rozvojových zemích. Mezi země s nejrozšířenějším výskytem zápalu plic patří Indie (43 miliónů), Čína (21 miliónů) a Pákistán (10 miliónů). Onemocnění je hlavní příčinou úmrtí dětí v nízkopříjmových zemích. K mnoha těmto úmrtím dochází v novorozeneckém věku. Světová zdravotnická organizace odhaduje, že zápal plic způsobuje každé třetí úmrtí novorozeněte . Přibližně polovině z nich by teoreticky bylo možno zabránit, neboť jsou způsobena bakteriemi, pro něž je dostupná účinná vakcína.\n\nStejně jako u jiných onemocnění je také zápal plic více rizikový pro určité skupiny osob. V tomto případě do rizikových skupin patří senioři ve věku nad 65 let, kuřáci, menší děti a lidé trpící chronickými onemocněními. Mezi nejnáchylnější skupiny pak patří lidé se sníženou přirozenou obranyschopností organismu. Sem spadají nejen chronicky nemocní, ale také pacienti v rekonvalescenci po operaci či zranění. Do riziové skupiny také patří lidé s AIDS, cukrovkou, onemocněním srdce, dýchacími potížemi (například astma) nebo osoby léčené na popáleniny nebo po transplantaci. U dětí, které jsou již tak samy od sebe zápalu plic náchylné, zvyšuje riziko nákazy nedonošenost či podvýživa nebo vrozené vady (např. srdce) a chronická onemocnění plic.\n\nZápal plic byl v historii lidstva běžným onemocněním. Jeho symptomy popsal už Hippokratés (přibližně 460 př. Kr. – 370 př. Kr):„Peripneumonie a pleurální onemocnění je možné určit podle těchto příznaků: Horečka je akutní, bolest se objevuje na jedné nebo na obou stranách hrudi, nemocný při výdechu kašle a vykašlávané sputum je světlé či popelavě šedé barvy, a nebo je řídké, zpěněné či načervenalé nebo má jiný vzhled než je obvyklé... Když zápal plic dosáhne vrcholu, bez pročištění je stav nemocného beznadějný, a vyhlídka není dobrá, pokud nemocný trpí dušností, jeho moč je řídká a čpavá a krk a hlava se potí, takový pot není dobrým znamením, neboť k němu dochází v důsledku dušení, chrastění na prsou a prudkosti nemoci, která nad nemocným získává převahu.“ Hippokratés však zápal plic popisuje jako nemoc „zmiňovanou už předky“. Zaznamenal rovněž výsledky chirurgické drenáže empyému. Maimonides (1135–1204) poznamenal: „Základními symptomy, ke kterým u zápalu plic vždy dochází, jsou akutní horečka, bodavá pleuritická bolest na hrudi, krátké zrychlené dýchání, zrychlený puls a kašel.“ Tento klinický popis je značně podobný charakteristikám objevujícím se v moderních učebnicích a odráží rozsah lékařských znalostí v období od středověku do 19. století.\n\nEdwin Klebs byl v roce 1875 prvním člověkem, který zjistil přítomnost bakterií v dýchacích cestách osob, které zemřely na zápal plic. Průkopnickou práci identifikující dvě běžné bakteriální příčiny pneumonie, \"Streptococcus pneumoniae\" a \"Klebsiella pneumoniae\", uskutečnili Carl Friedländer a Albert Fränkel v letech 1882 a 1884. Friedländerova původní práce poprvé představila Gramovo barvení, dnes základní laboratorní test používaný k identifikaci a kategorizování bakterií. Práce Christiana Grama z roku 1884 popisující tento postup pomohla rozlišit dvě výše uvedené bakterie a prokázala, že zápal plic může způsobovat více než jeden mikroorganismus.\n\nSir William Osler, známý rovněž jako „otec moderní medicíny“, si byl plně vědom počtu úmrtí a postižení způsobených zápalem plic a v roce 1918 jej označil za „kapitána pěšáků smrti“, když tato choroba předstihla tuberkulózu jakožto jednu z hlavních příčin úmrtí té doby. Tento výraz poprvé použil John Bunyan v souvislosti se souchotinami (tuberkulózou). Osler rovněž popsal zápal plic jako „přítele starců“, jelikož smrt byla v porovnání s mnoha pomalejšími a bolestivějšími způsoby smrti často rychlá a bezbolestná.\n\nVýsledky léčby pacientů se zápalem plic v prvním desetiletí 20. století zlepšilo několik objevů. S nástupem penicilinu a dalších antibiotik, moderních chirurgických technik a intenzivní péče ve 20. století úmrtnost na zápal plic, která předtím dosahovala až 30 %, v rozvinutých zemích výrazně poklesla. V roce 1988 započala vakcinace kojenců proti \"Haemophilus influenzae\" typu B a zakrátko vedla k dramatickému poklesu počtu případů. Vakcinace proti \"Streptococcus pneumoniae\" u dospělých byla zahájena v roce 1977 a u dětí v roce 2000, přičemž výsledkem byl opět podobný pokles.\n\nVzhledem k vysoké nemocnosti v rozvojových zemích a relativně nízké informovanosti o nemoci v zemích rozvinutých vyhlásila celosvětová zdravotnická komunita 12. listopad Světovým dnem pneumonie, dnem, kdy mohou zainteresovaní občané a činitelé s rozhodovacími pravomocemi uskutečnit kroky proti šíření této nemoci. Ekonomické náklady na léčbu komunitní pneumonie jsou celosvětově odhadovány na 17 miliard amerických dolarů.\n\n\n"}
{"id": "165379", "url": "https://cs.wikipedia.org/wiki?curid=165379", "title": "Olivětín", "text": "Olivětín\n\nOlivětín (německy \"Oelberg\" nebo \"Ölberg\") je dnes část města Broumova v okrese Náchod, se kterým je zcela propojen přes Velkou Ves (také část Broumova). Na okraji Olivětína protéká řeka Stěnava, v Olivětíně se do ní vlévají Svinský potok a Kravský potok. Olivětínem prochází železnice z Meziměstí do Broumova.\n\nÚzemí dnešního Olivětína původně náleželo k velkoveskému klášternímu dvoru, pěstoval se zde chmel. Na křižovatce cest z Velké vsi do Heřmánkovic a z Broumova do Slezska vznikla někdy v době Třicetileté války dřevěná kaple na „Olivetské hoře“. Vzdálenost z Broumova ke kapli má symbolizovat vzdálenost z Jeruzaléma na Olivetskou horu – na Zelený čtvrtek se zde konaly procesí. V 18. století byla kaple barokně přestavěna a zasvěcena Panně Marii Bolestné.\n\nSamotná osada vznikala v 18. století okolo nové budovy klášterního pivovaru (dnes pivovar Broumov) z roku 1714. Vedle pivovaru zde byla v druhé polovině 18. století postavena také soukenická valcha a klášterní bělidlo, zpracovávala se zde produkce domácích tkalců z broumovského panství.\n\nNa začátku 19. století měla osada, formálně patřící pod Velkou Ves, 8 popisných čísel a 85 obyvatel.\n\nOd 40. let 19. století podnikal v Olivětíně obchodník s plátnem Benedikt Schroll (1790–1876) z Hejtmánkovic. Jeho syn Josef Schroll v roce 1856 zahájil stavbu jedné z prvních mechanických tkalcoven v Čechách. Je považovaný za zakladatele moderního Olivětína.\n\n\n\n"}
{"id": "165380", "url": "https://cs.wikipedia.org/wiki?curid=165380", "title": "Panoramix", "text": "Panoramix\n\nPanoramix je postava z francouzských komiksových příběhů o Asterixovi a Obelixovi od autorů jménem René Goscinny (příběhy) a Albert Uderzo (kresba). Je to ctihodný vesnický druid, který sbírá jmelí a vaří kouzelné lektvary. Jeho typickým atributem je zlatý srp a\njeho největším úspěchem je kouzelný nápoj, který dodává nadlidskou sílu. Jelikož je jediný, kdo umí tento nápoj uvařit, občas se stane, že je zajat Římany a uvězněn ve snaze dostat z něj tajný recept. Jindy zas odmítne kouzelný nápoj připravit, protože se vesničané stali příliš sobeckými. Zajímavá je také otázka jeho věku, protože ve starých příbězích, kde jsou ještě ostatní vesničané děti, vypadá Panoramix pořád stejně.\n\nJeho francouzské jméno Panoramix vychází ze slova Panorama nebo široký rozhled.\nV angličtině má jméno Getafix - „getting a fix“ - udělat závislým. V němčině a skandinávských jazycích je to Miraculix (Miracle-zázrak), v turečtině Büyüfiks, ve finštině Akvavitix (podle \"aqua vitae\" - živá voda nebo zlomyslněji akvavit - druh pálenky vyráběné ve Skandinávii) a v hindi Hakeem Vaidhix, což je slovo pro vesnického lékaře.\n"}
{"id": "165381", "url": "https://cs.wikipedia.org/wiki?curid=165381", "title": "Janovičky", "text": "Janovičky\n\nNázev Janovičky má více sídel:\n\n\nnebo zaniklé obci:\n"}
{"id": "165382", "url": "https://cs.wikipedia.org/wiki?curid=165382", "title": "Ku-klux-klan", "text": "Ku-klux-klan\n\nKu-klux-klan, také známý jako Kukluxklan, nebo zkráceně Klan (zkratka KKK), je název řady bývalých i současných tajných a militantních organizací, původně pocházejících z jižních států USA. Ku-klux-klan jako organizace existoval ve třech různých obdobích dějin USA. Takzvaný první Klan se ve druhé polovině 20. století dopouštěl proti politicky angažovaným Afroameričanům a jejich spolupracovníkům fyzického násilí, útoků či vražd. Tyto události pokračovaly až do období kolem roku 1872, kdy byl Klan potlačen. Všechny tři „Klany“ se snažily prosadit „očištění“ americké společnosti a byly považovány za pravicové extremistické organizace. Tyto organizace prosazují nadvládu bílých, rasovou segregaci, antisemitismus, rasismus, antikatolicismus a odpor k nebělošskému přistěhovalectví. Jejich hlavním cílem jsou Afroameričané. Ve všech třech érách Klanu bylo členství přísně tajné, a proto se celkové počty členů často zveličovaly. Od poloviny dvacátého století se organizace vyprofilovala jako antikomunistická. Od 20. století některé z organizací KKK nikterak antikatolické nejsou.\nPrvní Klan se jako organizace nejvíc rozvíjel v jižních státech USA ve druhé polovině 60. let 19. století. Postupně vymizel v první polovině 70. let 19. století. Jeho hlavním cílem bylo porazit republikánské strany v jižních státech za použití násilí vůči jejich afroamerickým představitelům. Jednotlivé větve Klanu byly zcela samostatné a členství v nich zcela tajné. To samé platilo pro jejich záměry a plány. Mnohé větve v jižních státech USA byly kolem roku 1871 potlačeny federálními donucovacími orgány. Členové Klanu nosili pro ně specifické, často barevné oděvy, které tvořily dlouhé hábity, masky a kuželovité klobouky. Tyto oděvy byly speciálně navrženy tak, aby identita nositele zůstala utajená a zároveň měly působit hrůzostrašně.\n\nDruhý Klan vznikl ve státě Georgia v roce 1915 a po roce 1920 se prudce rozšířil, a to i na americký Středozápad a Západ. Organizace se inspirovala němým filmem D.W. Griffitha \"The Birth of a Nation\" (\"Zrození národa\") z roku 1915. Tento film idealizoval a mytologizoval vznik prvního Klanu. Druhý Klan proto převzal některé jejich marketingové strategie a populární strukturu bratrských organizací. Zakořeněný v tamních protestantských komunitách, Klan se pokoušel udržet nadvládu bílých, často se zastával prohibice a stavěl se proti katolíkům a židům. Organizace se také jasně stavěla proti údajné politické moci papeže a katolické církve. Druhý Klan čerpal finance ze vstupních poplatků a z prodeje tradičních bílých převleků. Členové používali tradiční terminologii prvního Klanu, avšak ke svým tradicím přidali pálení křížů a masové průvody za účelem zastrašování. Ve druhé polovině 20. let 20. století Klan rychle upadl.\n\nTřetí a současné provedení KKK vzniklo po roce 1950 v podobě lokálních nezávislých skupin, které používají jméno Ku Klux Klan. Zaměřují se na protest proti hnutí za občanská práva a často se dopouští násilí a vražd aktivistů za tato práva. Anti-Defamation League („Liga proti hanobení“) a Southern Poverty Law Center („Právní centrum pro chudé amerického Jihu“), zabývající se lidskými a občanskými právy, klasifikují tuto organizaci jako skupinu šířící nenávist. Aktuální počty členů se celkově odhadují na 3-6 tisíc. \n\nDruhý a třetí Ku Klux Klan se často odvolávaly na původní americkou „anglosaskou“ krev. I když členové Klanu tvrdí, že se drží křesťanských zásad, všechny křesťanské církve odmítly jakoukoliv spojitost s KKK.\nPrvní dvě slova názvu jsou odvozeny od řeckého \"kyklos – kruh\". Poslední slovo je převzato ze Skotska, kde byl klan těsnou kmenovou pospolitostí svázanou pokrevními svazky.\n\nZe Skotska přijali jižní obyvatelé způsob svolávání družiny - a to pomocí zapáleného dřevěného kříže. Titul Nejvyššího náčelníka Klanu byl v celé Unii znám jako \"Velký čaroděj\", vůdcové ve státech se nazývali \"Velkými draky\", v okresech \"velcí obři\" a místním organizacím veleli \"Velcí Kyklopové\". Celá organizace se nazývala \"„neviditelným impériem“\".\n\nKu-klux-klan vznikl ve městě Pulaski, stát Tennessee, po občanské válce, když se u místního advokáta sešlo několik vysloužilých veteránů jižní armády a několik mladých bělochů z místní honorace.\n\nRozhodli se založit organizaci, která by bojovala proti výsledkům občanské války. Jižní státy byly tehdy poraženy a okupovány severní, federální armádou. Otroctví černochů bylo zrušeno a mělo se jim dostat rovných občanských práv. Členové nemohli zabránit zrušení otrokářství, ale byli rozhodnuti zabránit občanskému zrovnoprávnění černochů. Rozhodli se pro zastrašování a násilí vůči černochům.\n\nČlenové Klanu byli vyzbrojeni puškami, vycházeli v bílých dlouhých rouchách, nahoře zašpičatělých. V prvních letech po občanské válce stoupenci Klanu vyráželi převážně v noci, kdy například chytali černochy a na odlehlých místech je věšeli.\n\nKdyž se černoch snažil uplatnit své volební právo, byl zavražděn někdy i přímo před volebními místnostmi. Policie takové vraždy většinou neřešila.. Občas vrahy zadržela na jednu noc do vězení a druhý den je propustila na kauci.\n\nOvšem teror Klanu nebyl zaměřen jen proti černochům. Směřoval i proti republikánům bílé pleti, kteří podporovali rovnoprávnost afroameričanů.\n\nNa přelomu století vliv Ku-klux-klanu slábl. Teroristická činnost Klanu byla nahrazena právním zakotvením bělošské nadvlády. Opatření proti tomu, aby černoši směli volit, byla volební daň a tzv. zkoušky vyspělosti. Zkoušky vyspělosti spočívaly v tom, že černý volič byl přezkoušen ze svých znalostí. Otázky byly vybírány z akademických učebnic.Počítalo se s nízkým vzděláním černochů.Opatření byla velice účinná.\n\nKu-klux-klan byl znovu oprášen v roce 1916 a činnost rozvinul po první světové válce. Válka znamenala mnoho změn v myšlení a psychologii černochů. Černoši odcházeli za prací do větších měst, stávali se vojáky. Po konci války už nebyli ochotni dál snášet dřívější pořádky. Mnozí věděli, že v Rusku Říjnová revoluce nastolila nový řád. Začali se organizovat a chtěli občanská práva. Po těchto rozhodnutích začal znovu vystupovat Ku-klux-klan. Na Jihu byli jeho stoupenci mnozí policisté, ale i politici.\n\nČlenství v některých organizacích klanu bylo tajné, a proto jejich členové používali slovo AYAK (z anglického Are You A Klansman? - Jste členem klanu?) pro vlastní identifikaci před ostatními členy. Obvykle se používala odpověď AKIA (A Klansman I Am - jsem členem), která tento pozdrav dokončovala.\n\nNíže uvedenou terminologii vymyslel William Joseph Simmons při příležitosti obnovy klanu v roce 1915. Klan v éře rekonstrukce používal jiné názvy. Jediné tituly, které převzali z dřívějška byly Čaroděj (Wizard) – vůdce Klanu a Noční jestřáb (Night Hawk) pro vedoucího v oblasti bezpečnosti. \n\nImperial Kludd byl kaplan tzv. Imperial Klonvokation, ale vykonával i jiné povinnosti jemu uložené Čarodějem Klanu.\n\nImperial Kaliff zastával po Čarodějovi druhou nejvyšší pozici v Klanu.\n\n\nKvůli utajení byly prozrazeny pouze některé tituly - Čaroděj, Noční jestřáb a další, většinou oblastní zástupci.\n\nHistorie roucha:\n\nRoucho Ku-Klux-Klanu vzniklo z hábitu španělských kněží, kteří v tomto rouchu prováděli pohřební slavnosti a pohřby.\n\nSoučasný KKK netvoří pouze jedna organizace. Je tvořen malými, na sobě nezávislými větvemi napříč celými Spojenými státy. Southern Poverty Law Center, organizace, která se zabývá extremistickými skupinami, v roce 2017 odhadla, že funguje minimálně 29 různých skupin vystupujících pod jménem KKK. Tyto skupiny mezi sebou soupeří o členy, pozornost médií a také o titul „právoplatného dědice“ původního Ku Klux Klanu. Právě kvůli vzniku těchto nezávislých odvětví je momentálně ještě těžší se do Klanu infiltrovat a určit celkové počty jeho členů. Odborní analytici jsou přesvědčeni o tom, že cca dvě třetiny členů Klanu se nacházejí v jižních státech USA, zatímco zbylá třetina se nachází především na Středozápadě USA.\n\nKlan se snaží expandovat také na mezinárodní úrovni, avšak počty členů již nějaký čas postupně klesají. Důvodem jsou hlavně nedostatečná znalost používání internetu, historická spojitost s násilím, podpora skupin šířících nenávist a také snížení počtu mladých aktivistů, kteří by byli ochotni vstoupit do skupiny tohoto typu.\n\nV roce 2015 počet KKK větví celostátně vzrostl ze 72 na 190.\n\nSoučasné kampaně KKK pouze podnítily veřejný neklid týkající se nelegální imigrace, kriminality ve městech, registrovaného partnerství a sňatků osob stejného pohlaví. V roce 2006 J. Keith Atkins prohlásil, že „literatura a propaganda Klanu jsou vrcholně homofobní a podněcují násilí vůči gayům a lesbám.“ Od 70. let začal Klan směřovat svou zlobu i na tyto předtím nepovšimnuté skupiny obyvatelstva.\n\nMnoho KKK skupin se spojilo s jinými typy organizací prosazujících nadvládu bílých, jako například neonacisté. Některé z nich dokonce převzaly neonacistický vzhled a symboly skinheadů.\n\nAmerican Civil Liberties Union (volně přeloženo jako Americký svaz pro občanské svobody) poskytl právní obhajobu několika různým odvětvím Klanu. Důvodem jsou jejich práva, která vyplývají z prvního dodatku Ústavy Spojených států amerických, tj. shromažďovat se, pořádat průvody a pochody a také mít politické kandidáty ze svých řad.\n\nJeden z Čarodějů (vůdců) jednoho z amerických větví Klanu, Frank Ancona, byl v únoru 2017 zastřelen v Missouri pouze několik dnů po jeho záhadném zmizení. Jeho smrt byla prohlášena za vraždu a obviněni byli Anconova manželka a nevlastní syn. Prokurátor tehdy prohlásil, že jeho vražda neměla žádnou souvislost s jeho působením v Klanu, jednalo se o manželskou roztržku.\n\nV alabamském týdenníku The Democrat-Reporter vyšel 14. února 2019 článek s názvem „Klan needs to ride again“ (volný překlad: „Klan by měl opět vyjet do ulic“). Šéfredaktor časopisu Goodloe Sutton vyzývá Klan, aby se vrátil zpět do ulic a podnikal své noční jízdy. Důvodem bylo plánované zvýšení daní v Alabamě. Sutton poté v rozhovoru naznačil, že Washington, D.C. by mohl být „očištěn“ metodou lynčování, konkrétně věšením. Sutton dále objasňuje, že chce věšet pouze socialisty a komunisty. Tento článek a jeho další prohlášení přiměly alabamské funkcionáře a Alabamskou tiskovou asociaci požadovat Suttonovu rezignaci. Asociace potom podmínečně vyloučila jeho týdeník ze svých řad. Poté se Sutton vyjádřil, že výše uvedený článek měl být ironický, avšak mnoho lidí podle něj dnes ironii nedokáže pochopit.\nSeznam současných organizací Klanu od Anti-Defamation League:  \n\n\n\n\n\n\n\n\nKu Klux Klan se lidé pokusili založit i ve státech mimo USA a Kanady.\n\nVe druhé polovině 90. let 20. století Peter Coleman, bývalý člen australské politické strany One Nation, založil několik větví KKK na území Austrálie. Kolem roku 2012 se Ku Klux Klan pokusil infiltrovat do dalších politických stran, např. Australia First.\n\nNábor nových členů byl zaznamenán také ve Velké Británii, konkrétně v 60. letech, kdy se politický aktivista Robert Relf zúčastnil založení britského KKK.\n\nTaké v Německu ve 20. letech 19. století byla založena KKK skupina s názvem \"Ritter des Feurigen Kreuzes\" („Rytíři ohnivého kříže”). Tato organizace byla rozpuštěna a její členové se přidali k nacistům poté, co převzali nadvládu nad Německem. Další německá skupina spojovaná s KKK the European White Knights of Ku Klux Klan („Evropští rytíři Ku Klux Klanu“) vznikla v roce 2012 a zviditelnila se, když německá média informovala veřejnost o tom, že dva policisté, kteří byli členy této organizace, kvůli svému členství v ní nepřijdou o práci.\n\nKKK skupina vznikla dokonce i na Fidži na počátku 70. let 19. století. Založili ji místní bílí osadníci. Nakonec byla zrušena Brity. Ti, i když na Fidži oficiálně nevládli, hráli důležitou roli při vzniku tamní nové konstituční monarchie a tato monarchie byla soustavně ohrožována větví KKK na Fidži.\n\nV brazilském São Paulo byl v roce 2003 zrušen web skupiny Imperial Klans of Brazil a její vůdce byl zatčen.\n\n\n\n"}
{"id": "165390", "url": "https://cs.wikipedia.org/wiki?curid=165390", "title": "Mungo", "text": "Mungo\n\nSlovo mungo má několik významů. Mimo jiné může označovat:\n\n\n\n"}
{"id": "165392", "url": "https://cs.wikipedia.org/wiki?curid=165392", "title": "Janovičky (Heřmánkovice)", "text": "Janovičky (Heřmánkovice)\n\nJanovičky, dříve nazývané též Janovice nebo Janovice u Heřmanic (německy \"Johannesberg\"), je osada v Javořích horách v okrese Náchod, dnes je součástí obce Heřmánkovice.\n\nJanovičky byly založeny v roce 1560 Johanem von Chotow, opatem benediktýnského kláštera v Broumově. Osada vznikala podél obchodní cesty vedoucí do Svídnice. Prvními osadníky byli zemědělci s malou výměrou zemědělské půdy tzv. zahradníci. Polnosti se rozkládaly až k polským hranicím.\n\nDo roku 1945 zde žilo převážně obyvatelstvo německé národnosti.\n\nV roce 1672 byl v Janovičkách založen dřevěný kostel opatem Thomasem Sartoriem. Dřevo na kostel bylo použito ze starého dřevěného kostela v Heřmánkovicích. Kostel byl zasvěcen svatému Janu Křtiteli 7. května 1673 jeho zakladatelem. U kostela byl 4. září 1673 založen hřbitov. V roce 1726 za opata Otmara Zinkeho bylo ke kostelu přistavěno zděné barokní křídlo a v roce 1858 k vnější zdi přistavěny čtyři opěráky. V roce 1961 bylo upuštěno od památkové ochrany a v roce 1964 z důvodů zchátralosti byl zbořen.\n\nOsadou Janovičky vede silnice druhé třídy II/303 Náchod–Hronov–Police nad Metují–Broumov–Janovičky (státní hranice).\n\n\n"}
{"id": "165396", "url": "https://cs.wikipedia.org/wiki?curid=165396", "title": "Stanisław Wojciech Wielgus", "text": "Stanisław Wojciech Wielgus\n\nStanisław Wojciech Wielgus [staňisuav vojčěch vjelgus] (* 23. dubna 1939 Wierzchowiska Drugie) je polský duchovní, řádný profesor filozofie, doktor teologie. V lednu 2006 byl po dvou dnech výkonu funkce donucen rezignovat na úřad arcibiskupa varšavského z důvodu své spolupráce s tajnou policií komunistického Polska.\n\nV letech 1989-1998 byl rektorem Katolické lublinské univerzity (KUL). Mezi lety 1999 a 2006 byl biskupem v Płocku.\n\nDne 6. prosince 2006 jej papež Benedikt XVI. povýšil do hodnosti arcibiskupa a jmenoval jej varšavským metropolitou. Krátce po jeho jmenování zveřejnily polské noviny \"Gazeta Polska\" obvinění, že Wielgus byl v minulosti agentem polské komunistické tajné policie SB (Służba Bezpieczeństwa).\nToto obvinění pak začátkem ledna 2007 potvrdila církevní historická komise. V pátek 5. ledna 2007 se kanonicky ujal úřadu varšavského metropolity, několik hodin poté přiznal, že spolupracoval s SB, ale nikomu přitom neublížil. V neděli 7. ledna 2007 se mělo ve Varšavské katedrále konat slavnostní uvedení do úřadu (tzv. \"ingres\"), Stanisław Wielgus na úřad rezignoval a papež rezignaci přijal. Konala se tedy jen děkovná mše za působení předchozího metropolity Józefa Glempa, který byl pověřen dalším působením v této funkci do doby přijetí dalších rozhodnutí.\n\n5. ledna – Pár dní po odhalení přiznal varšavský arcibiskup Stanislaw Wielgus spolupráci s tajnou komunistickou policií. „\"Svým zapletením jsem poškodil církev,\"“ napsal Wielgus ve svém prohlášení, které citovala polská agentura PAP. Zároveň dodal, že bude respektovat jakékoli rozhodnutí, které v jeho záležitosti udělá papež Benedikt XVI.\n\n"}
{"id": "165409", "url": "https://cs.wikipedia.org/wiki?curid=165409", "title": "Koroborace", "text": "Koroborace\n\nKoroborace (z lat. \"cor-roborare\", tj. \"upevňovat, posilovat\") je v diplomatice označení pro tu část listiny, kde je uveden způsob ověření platnosti písemnosti a jejího obsahu. Koroborace je poslední částí textu před eschatokolem. V kancelářích světských i duchovních vydavatelů se používaly schematizované stereotypně se opakující formule.\n\nKoroborace oznamuje, jakým způsobem se potvrzuje právní platnost listiny – pečetí či podpisem vydavatele nebo svědků. Kromě toho se v koroboraci nachází i označení pro samotnou listinu buď podle vnějších znaků (např. \"scriptum\", \"carta\", \"pagina\") nebo podle druhu právního pořízení (např. \"praeceptum\", \"privilegium\", \"concessio\", \"traditio\"), občas i uvedení obou vlastností.\n\nKoroborace se nacházejí již v listinách ze 6. století, např. u papeže Řehoře I., přesto se v papežských listinách vyskytuje jen zřídka.\n\n\n\n\n\n\n\n\n\n\n\n\n\n\n\n"}
{"id": "165412", "url": "https://cs.wikipedia.org/wiki?curid=165412", "title": "Aprekace", "text": "Aprekace\n\nAprekace (z latinského \"apprecori\", \"vzývat\") se nazývá v diplomatice část eschatokolu. Jedná se o krátkou závěrečnou žehnací modlitbu ve středověkých listinách. Zpravidla ji tvoří výraz \"In Dei nomine feliciter, Amen\" (Šťastný ve jménu Božím, Amen), či jen pouhé \"Amen\". V papežských bulách se \"Amen\" opakuje i třikrát. Aprekace je protějškem vzývání božího jména v invokaci a stejně jako invokace měla přispět k dodržení trvalé platnosti vůle vydavatele a k uskutečnění dispozice (právního obsahu listiny). Aprekace se obvykle nachází na úplném konci listiny až po dataci, ale může také stát před ní. Tak se objevuje v listinách od doby Vizigótů až do 14. století. V raném novověku z textu mizí.\n\n\n"}
{"id": "165414", "url": "https://cs.wikipedia.org/wiki?curid=165414", "title": "Eschatokol", "text": "Eschatokol\n\nEschatokol (z řec. \"eschaton\", tj. \"vnější, poslední\") je v diplomatice označení pro závěrečnou část listiny. Během středověku se eschatokol zjednodušoval až v raném novověku zůstala z jeho částí jen samotná datace.\n\nEschatokol jako závěrečný oddíl listiny může obsahovat některou z následujících částí:\n\nEschatokol latinsky psané listiny Přemysla Otakara II. z roku 1262 obsahující subskripci a dataci:\n\nEschatokol německy psané listiny Václava IV. z roku 1395 obsahující dataci:\n\nEschatokol česky psané listiny Ferdinanda II. z roku 1627 obsahující dataci:\n\n"}
{"id": "165418", "url": "https://cs.wikipedia.org/wiki?curid=165418", "title": "Stanislav Henych", "text": "Stanislav Henych\n\nStanislav Henych (* 19. února 1949, Jilemnice) je bývalý český běžec na lyžích, který závodil v sedmdesátých letech v barvách Československa. Na mistrovství světa ve švédském Falunu 1974 v závodě na 50 km získal stříbrnou medaili. Účastnil se také zimních olympijských her v Sapporu 1972 a Innsbrucku 1976.\n\nZávodit začal v deseti letech, až do dorosteneckého věku se věnoval rovněž lehké atletice. Na ZOH 1972 v Sapporu obsadil v běhu na 30 km 9. místo, což bylo nejlepší umístění československého běžce po 2. světové válce, které překonal až po dvaceti letech Radim Nyč 6. místem. Životního úspěchu dosáhl o dva roky později na MS ve Falunu v běhu na 50 km, kde získal stříbrnou medaili. Je sedminásobný mistr republiky.\n\nV současnosti je podnikatel v oblasti obchodu se sportovním zbožím, předseda oddílu ČKS SKI Jilemnice (od roku 2000) a 2. místopředseda dozorčí rady Svazu lyžařů ČR.\n"}
{"id": "165422", "url": "https://cs.wikipedia.org/wiki?curid=165422", "title": "Seznam španělských vládců", "text": "Seznam španělských vládců\n\nSeznam španělských vládců obsahuje chronologicky řazené krále a prezidenty Španělska, počínaje prvním králem Karlem I. a konče vládnoucím Filipem VI.\n\nKarel I. byl nejstarším synem kastilské a leónské královny Jany I. a vnukem aragonského krále Ferdinanda II.. Po jejich smrti sjednotil Aragonské, Kastilské a Leóské království s Barcelonským hrabstvím a ostrovem Mallorka a stal se králem španělským.\n\nŠpanělsko fakticky vzniklo v roce 1479 po svatbě Izabely Kastilské a Ferdinanda II. Aragonského, nicméně až za vlády prvního krále ze španělské větve Habsburků, Karla I., byla definitivně spojena obě království a pro tento útvar se začal používat název Španělsko. Období vlády prvních dvou Habsburků ve Španělsku je běžně nazýváno zlatým stoletím.\n\nKarel II. zemřel bez potomků a o následnictví se rozhořel spor mezi rakouskou větví Habsburků a Bourbony. Nakonec bylo uznáno dědické právo Bourbonům přes nejstarší dceru Filipa IV. Marii Terezii, jejímž manželem byl Ludvík XIV., a vlády se ujal Filip z Anjou.\n\nV roce 1868 ve Španělsku vznikla revoluce, v jejímž důsledku byla sesazena královna Izabela a následně po určité době regentství zvolen na trůn mladší syn Viktora Emanuela II.\n"}
{"id": "165427", "url": "https://cs.wikipedia.org/wiki?curid=165427", "title": "Dálnice A1 (Bosna a Hercegovina)", "text": "Dálnice A1 (Bosna a Hercegovina)\n\nDálnice A1 ( , ) v Bosně a Hercegovině je hlavní dálnicí v zemi. Po svém dokončení by měla spojit severní i jižní část země.\n\nV dobách existence socialistické Jugoslávie nebyla v Bosně a Hercegovině vybudována žádná dálnice. Údolím řeky Bosny, které je hlavním dopravním tahem v zemi, byla nicméně vybudována tzv. magistrální silnice (nové těleso silnice srovnatelné s českou silnicí 1. třídy) s dvěma pruhy. Teprve až s rozvojem dopravy po skončení války v roce 1995 začala být očividná potřeba výstavby dálnice. V roce 1997 bylo schváleno zařazení této dálnice do koridoru Vc, který spojuje bosenský přístav Ploče s Maďarskem. Studie na vedení dálnice územím Bosny a Hercegoviny byla vypracována v roce 1998.\nStavební práce na dálnici byly zahájeny v roce 2001, a to na prvním úseku Jošanica–Podlugovi, který byl dlouhý 11,3 km a který byl dokončen o 2 roky později. V následujících letech pokračovala výstavba dálnice ve směru na sever a později i na jih od metropole Sarajeva, byť velmi pomalým tempem. V letech 2006 až 2008 byl severní úsek prodloužen z Podlugů až do vesnice Dobrinje. V roce 2013 byl dokončen krátký hraniční úsek u hranice s Chorvatskem do města Čapljina, včetně hraničního přechodu do Chorvatska, který byl dán do užívání v červnu 2013. Úsek prochází krasovou krajinou, překonává hluboká údolí a pro jeho realizaci bylo nezbytné vybudovat několik mostů a viaduktů. Mezi ně patří např. i most Studenčica. \n\nPoté byla dálnice dokončena i do města Zenica ve střední Bosně, včetně tunelu u města Donji Lučani (oficiálně \"Tunel 1. března\" – \"Tunel 1. mart\"). Dálnice byla vedena v hustě osídleném údolí řeky, kterou překonává na různých místech po několika mostech. Jižně od Sarajeva až k obci Tarčin byla dálnice zprovozněna v roce 2014. Na výstavbě prvních 100 km dálnice se podílelo celkem 5000 lidí a bylo proinvestováno 1,25 miliardy konvertibilních marek.\n\nNa výstavbě se podílela celá řada společností ať už z Bosny, nebo i z dalších zemí. Mezi domácí společnosti, které tuto dálnici budovaly a budují, patří např. ŽGP Sarajevo, GP Put Sarajevo, Step Sarajevo, Euroasfalt, Hidrogradnja a Niskogradnja. Česká společnost OHL ŽS se rovněž účastnila stavebních prací, stejně jako Cengiz İnşaat z Turecka a rakouská firma Strabag. Z 334 km celkové trasy nyní slouží motoristům 103,5 km, 10 km je ve výstavbě a 220,5 km je v přípravě, Zbytek má být dobudován v 21. století; celkové náklady na výstavbu budou činit 3,2 miliardy eur. Na výstavbu dalších úseků dálnice bude nezbytné realizovat řadu dalších mostů a tunelů. V roce 2019 byl např. budován most přes řeku Neretvu u města Počitelj s celkovou délkou 945 m a výškou 100 m.\n\nDálnice je projektována s maximální rychlostí 120 km/h. Za dálnici se platí na mýtnicích, které se nacházejí v různých intervalech.\n\nVýstavba dálnice je financována z řady zdrojů. Kromě Federace Bosny a Hercegoviny její výstavbu platí také Evropská investiční banka, Kuvajtský fond pro arabský rozvoj, Evropská banka pro obnovu a rozvoj, Státní společnost Dálnice Bosny a Hercegoviny a Evropská centrální banka. \n\nDálnice je vedena údolím řeky Bosny a hornatým terénem jižně od metropole Sarajeva. Vedení trasy a výstavba dálnice vyvolaly značnou kritiku ze strany ochránců životního prostředí a zainteresovaných občanů, některých médií i akademických kruhů. Dálnice vede ve značné blízkosti lokalit s ohroženými druhy živočichů, narušuje tradiční regiony Bosny a změní život místního obyvatelstva. Nejvíce bylo kritizováno vedení dálnice v blízkostech měst Počitelj a Blagaj a vedení pohořím Prenj. \n\n\n"}
{"id": "165430", "url": "https://cs.wikipedia.org/wiki?curid=165430", "title": "Grand Prix Brazílie 2006", "text": "Grand Prix Brazílie 2006\n\nGrand Prix Brazílie (XXXV Grande Pręmio do Brasil)\n\n\nFernando Alonso se stal Mistrem světa\n\nRenault získal Pohár konstruktérů\n\nVítěznou trofej převzal Felipe Massa z rukou Gilberta Kassaba starosty Sao Paula. Ministr sportu Orlando Silva předal cenu pro druhého v cíli Fernanda Alonsa. Jenson Button, který dokončil závod na třetím místě převzal cenu od prezidenta ASN Paula Scaglioneho. José Gabrielli prezident společnosti Petrobras předal cenu vítěznému týmu Ferrari.\n\n\n\n Felipe Massa-Ferrari- 1'10.680\n\n\n"}
{"id": "165432", "url": "https://cs.wikipedia.org/wiki?curid=165432", "title": "Kohoutek", "text": "Kohoutek\n\nKohoutek může označovat:\n\n\n\n\n\n\n\n\n\n"}
{"id": "165439", "url": "https://cs.wikipedia.org/wiki?curid=165439", "title": "Tuky", "text": "Tuky\n\nTuky jsou estery vyšších karboxylových (mastných) kyselin s trojsytným alkoholem glycerolem. Řadí se mezi jednoduché lipidy. Zpravidla jsou esterifikovány všechny tři hydroxyskupiny glycerolu, proto jde o triacylglyceroly. Triacylglyceroly mohou obsahovat tři shodné acylové zbytky, nebo dva stejné a jeden odlišný, nebo může být každá hydroxyskupina esterifikována rozdílnými kyselinami.\n\nS rostoucím počtem uvažovaných mastných kyselin roste i počet možných triacylglycerolů. Uvažujeme-li 50 možných mastných kyselin, počet tuků narůstá k několika desítkám tisíců. Ve skutečnosti jsou však přírodní tuky tvořeny hlavně třemi mastnými kyselinami, a to kyselinou olejovou, linolovou a palmitovou. Dalšími poměrně častými kyselinami jsou kyselina stearová, arachidová, lignocerová, myristová a různé transmastné kyseliny.\n\nVícenenasycené mastné kyseliny (angl. PUFA) jsou nejvíce obsaženy v tucích rostlinného původu a v rybím tuku. Pomáhají snižovat hladinu cholesterolu v krvi efektivněji než MUFA, a tím snižovat riziko vzniku krevních sraženin. Mají významnou úlohu v prevenci srdečně-cévních onemocnění. Do této skupiny vícenenasycených mastných kyselin patří omega-6 a omega-3 nenasycené mastné kyseliny kyseliny, které jsou pro naše zdraví velmi důležité. Některé z těchto kyselin patří do skupiny esenciálních (nezbytných), tedy takových, které si náš organizmus nedokáže vytvořit sám a musíme je proto dodávat stravou (jedná se o kyselinu linolovou, patřící do skupiny omega-6 nenasycených mastných kyselin, a např. o kyselinu alfa-linolenovou, patřící do skupiny omega-3 nenasycených mastných kyselin). O linolové mastné kyselině je již řadu let známo, že pomáhá snižovat hladinu celkového i LDL cholesterolu.\n\nV popředí zájmu odborníků jsou zejména omega-3 nenasycené mastné kyseliny, u nichž byl prokázán příznivý vliv na náš srdečně-cévní systém tím, že pomáhají např. snižovat hladinu cholesterolu. Pozitivně působí také mechanizmy, které nejsou ještě zcela objasněny. Proto bychom měli dbát na to, abychom jich měli ve stravě dostatek. Tyto omega-3 nenasycené mastné kyseliny najdeme zejména v rybím tuku (má jiné složení než ostatní živočišné tuky a převažují v něm prospěšné nenasycené mastné kyseliny, z nich nejdůležitější kyselina eikosapentaenová – EPA a kyselina dokosahexaenová – DHA ), v rostlinných olejích, ořechách aj.\n\nTransizomery mastných kyselin, zkráceně transmastné kyseliny, neboli TFA (trans-fatty acids), se podílejí na zvýšení hladiny cholesterolu v krvi a mají negativní vliv na náš srdečně-cévní systém. Vznikaly při starších technologických postupech výroby tuků ztužováním. Tato technologie se používala k přípravě tzv. tukové násady. Tuková násada, tedy směs tuků, z nichž byl následně vyroben finální výrobek (rostlinný tuk), přitom tvořila pouze jednu ze surovin používaných při výrobě rostlinných tuků. V současné době je k výrobě moderních rostlinných tuků, které jsou běžně dostupné v obchodech, používán nový výrobní postup, tzv. interesterifikace, která vzniku transmastných kyselin zabraňuje.\n\nNejvětším zdrojem těchto špatných transmastných kyselin jsou tedy v současnosti některé druhy sladkého pečiva a zákusků (kam jsou ještě stále přidávány ztužené tuky vyráběné pro potravinářské účely), pokrmy rychlého občerstvení a živočišné tuky. Transmastné kyseliny vznikají také v přírodě – např. v trávicím ústrojí přežvýkavců – takže se přirozeně nacházejí v mléčném tuku.\n\nSvětová zdravotnická organizace (WHO) v květnu 2018 vyzvala světové vlády, aby podstatně omezily obsah trans-mastných kyselin v potravinách, neboť mají po celém světě na svědomí asi 500 tisíc předčasných úmrtí ročně, přičemž ročně zemře přibližně 100 miliónů lidí.\n\nPodle skupenství rozlišujeme pevné tuky, u nichž převažují zejména nasycené mastné kyseliny, a oleje, jejichž skupenství je kapalné a které obsahují větší množství nenasycených mastných kyselin. Dalším základním dělením je dělení na tuky rostlinné a tuky živočišné.\n\nRostlinné tuky jsou získávány z rostlin, které hromadí ve svých plodech, semenech nebo jiných částech tuky. Tyto tuky obsahuje např. dužnina a jádra palmy olejné, kokos, olejniny, jako jsou řepka, sója, slunečnice, sezam, podzemnice, světlice, aj.\n\nMezi potraviny vyrobené z rostlinných tuků řadíme zejména:\n\nPřevážná většina tuků rostlinného původu má ze zdravotního hlediska velmi vhodné složení mastných kyselin, protože obsahují vícenenasycené mastné kyseliny, které mají příznivější vliv na naše zdraví než tuky živočišné. Výjimku tvoří například tuk kokosový a palmojádrový, ve kterém převažují nasycené mastné kyseliny, jež jsou považovány za nevhodné pro zdraví. Kokosový a palmojádrový tuk zvyšují celkovou hladinu cholesterolu, i když především tzv. \"hodného\" (HDL) cholesterolu. Přestože existují obavy, že navzdory vhodnému poměru celkového HDL cholesterolu může být zvýšené množství celkového cholesterolu rizikové, kokosový a palmojádrový olej je stále považován za zdravější tuk než zdroje trans-mastných kyselin, což jsou především živočišné tuky (máslo, sádlo), živočišné výrobky, sušenky, trvanlivé a sladké pečivo a některé druhy zmrzlin, do nichž se tyto tuky přidávají.\nV roce 2017 American Hearth Association vydala stanovisko, ve kterém na základě zhodnocení dostupných vědeckých studií nedoporučuje užívání kokosového oleje, neboť zvyšuje hladinu tzv. LDL cholesterolu, který je považován za rizikový faktor pro vznik kardiovaskulárních chorob. Podle AHA nejsou prokázané příznivé účinky kokosového oleje. \n\nZatímco oleje jsou 100% tuky, u rostlinných tuků margarínů lze vybírat ze široké škály výrobků, které obsahují již od 20 % tuku.\n\nRostlinné tuky se také někdy označují jako margaríny.\n\nVlivem vlhkosti a katalýzou přítomnými lipasami dochází k částečnému zmýdelňování tuků, čímž se zvyšuje jejich kyselost. Nenasycené mastné kyseliny, přítomné v olejích, snadno podléhají oxidaci. Oxidací vícenásobně nenasycených mastných kyselin a jejich následnou polymerací dochází ke vzniku tvrdého filmu. Tento jev se nazývá vysychání olejů. Toho se využívá při výrobě laků a barviv. Dvojné vazby nenasycených mastných kyselin mohou být též hydrogenovány, čímž dochází ke vzniku polotuhých a tuhých tuků. Tento proces se nazývá ztužování.\n\nTuky mohou být původu rostlinného i živočišného. Jako esenciální látky jsou přítomny ve větším či menším množství v každé rostlině. Slouží jako zásobní látky, a proto se ve vyšších koncentracích nacházejí v určitých rostlinných orgánech, především v semenech či plodech. Z rostlin se izolují lisováním za studena či za tepla, přičemž lisováním za studena se získává kvalitnější olej, vhodný pro terapeutické a potravinářské potřeby. Olej, získaný lisováním za tepla, se využívá pro technické účely. Tuky lze také vyextrahovat pomocí organických rozpouštědel s nízkou teplotou varu, např. trichlorethylen, benzín a jiné.\n\nV lidském těle se tuky podílí na stavbě mnoha struktur, ale hromadí se zejména v tukové tkáni. Tukové buňky se označují jako adipocyty.\n\nOdbourávání tuků v lidském těle probíhá v několika krocích. Prvním je hydrolytické štěpení za přítomnosti enzymů lipáz, kdy z jedné molekuly tuku vznikají tři molekuly mastné kyseliny a jedna molekula glycerolu. Každý z produktů se dále odbourává jiným způsobem. V případě delších a významnějších mastných kyselin se jedná o proces nazývaný β-oxidace probíhající v takzvané Lynenově spirále. Vstupuje sem mastná kyselina navázaná na koenzym-A. Tuto reakci katalyzuje enzym acyl-CoA-syntenáza za účasti koenzymu-A a adenosintrifosfátu (ATP).\n\nVlastní odbourávání pak již probíhá v matrix mitochondrií, a to v několika fázích:\n\nCelý děj se několikrát opakuje, dokud se celý řetězec původní mastné kyseliny zcela nerozloží na acetyl-CoA.\n\nTuky jsou především potravinami. Ve farmacii se využívají zejména jako krycí a dráždicí prostředky pro kůži, tvoří základ mastí, svým hydrofobním charakterem podporují vstřebávání některých látek. Často také tuky samy o sobě obsahují některé příměsi, jako jsou steroly, lecitiny, vitamíny rozpustné v tucích a jiné látky. Nenasycené mastné kyseliny, zejména kyselina linolová a linolenová, jsou samy o sobě nepostradatelnou součástí potravy, neboť je jich třeba k syntéze glycerofosfatidů a prostaglandinů. Proto se označují jako vitamin F, jejich nepostradatelnost je však v poslední době otázkou sporu, je možné zaslechnout, že tělo je schopno si poradit i bez nich. Nesmíme opomenout obrovský technický význam tuků, zejména při výrobě barviv, laků a mýdel.\n\n\n"}
{"id": "165441", "url": "https://cs.wikipedia.org/wiki?curid=165441", "title": "Turci", "text": "Turci\n\nTurci (turecky \"Türk\", pl. \"Türkler\") jsou etnická skupina, která žije převážně v Turecku a bývalých územích Osmanské říše jako např. na Balkánském poloostrově (více než 1 milion), na Kypru, v Gruzii, Řecku, Iráku a Sýrii. Velké turecké komunity, v důsledku migrace, existují také v západní Evropě (zejména v Německu - kam v padesátých letech 20. století mohutně emigrovali a pomáhali s obnovou válkou zničené země, Francii, Velké Británii, Nizozemsku, Rakousku, Belgii a Lichtenštejnsku). Většina Turků je sunnitského vyznání islámu.\n\nOsmané jsou Turci, kteří útočili na Evropu od 14. do 17. století. (Viz Osmanská říše).\n\nTurci patří pod turkické národy, které původem pocházejí ze střední Asie a první zmínky o nich máme od byzantských spisovatelů ze dne 6. stol. po Kr. Šlo o nomádské kmeny jazykově a rasově příbuzné Hunům, Avarům, starým Bulharům, starým Maďarům, Tatarům a Mongolům. Byzancí byli často používáni jako žoldáci. Mnozí Turci sloužili ve vojskách arabských chalífů, kde zároveň přestoupili na islám. Tak vznikli seldžukové, kteří ovládli byzantské území Palestiny a mnohé části Malé Asie, což vedlo ke křižáckým válkám. V roce 1204 však křižáci dobyli křesťanskou Byzantskou říši. Turci zůstali usazeni na mnoha územích střední a východní Malé Asie, na západě přežil řecký stát, nástupce Byzance Nikájské císařství. Síla seldžuckých Turků byla definitivně potlačena jejich příbuznými Mongoly.\n\nVe 13. století se zároveň vytvořila tzv. Osmanská dynastie, kterou založil Osman I., Turek z maloasijské Bithýnie, který zároveň založil národ Osmanských Turků. Osmané postupně ovládli všechna maloasijská území nově vzniklé Byzance, zaútočili na Balkán a v roce 1453 dobyli Konstantinopol, čímž padla Byzantská říše, jejíž nástupcem se stala právě Osmanská říše. V 13. a 14. století však v Malé Asii nežilo mnoho tureckých rodin a po zničení Byzantské říše bylo turecké obyvatelstvo jen slabou menšinou. Většina maloasijského obyvatelstva byla tvořena Řeky (téměř 80%), dále zde žili zejména Arméni, Asyřané a v menší míře Kurdové, Lazové a Židé. Řekové, Arméni, Asyřané a Lazové byli ortodoxní křesťané, Kurdové byli zoroastriáni. Mezi 16.-17. století začíná velká islamizace řeckého a arménského obyvatelstva Malé Asie, většina z nich kvůli mnoha výhodám (např. nižší daně) dobrovolně přestupovala na islám a ztratila svůj jazyk ve prospěch turečtiny. Tak už začátkem 18. století zůstali křesťanští Řekové jen na maloasijských pobřežích a ve vnitrozemských velkoměstech. Navíc se toto islamizované obyvatelstvo mísilo se sem vnitřně vysídlenými arabskými muslimy a odvedenými janičáry z různých oblastí Osmanské říše. Samotní osmanští sultáni byli již od 14. století různého etnického původu. Osmanská dynastie měla turecký, řecký, gruzínský a francouzský původ, ačkoli se hlásila pouze k tureckým tradicím.\n\nModerní Turecký národ se od doby prvního premiéra Turecké republiky Mustafy Kemala Atatürka hlásí právě ke svým předtureckým kořenům a snaží se ztotožnit zejména se starověkými civilizacemi Malé Asie, jako Řekové, Chetité, Frýgie či Trójani, ačkoli někteří nacionalisté toto spojování odmítají. Po výměně obyvatel s Řeckem a Bulharskem v 20. letech 20. století přišlo do Turecka mnoho jazykově rozdílných muslimů (řečtí muslimové, Arumuni, Slované, Albánci), kteří se tradičně považovali za Turky. Právě počátkem 20. století, po rozpadu Osmanské říše a vzniku Turecké republiky se utvořil moderní turecký národ, který již nebyl postaven na islámu, jako během osmanské doby, ale na turecké národní identitě - sám Atatürk byl ateista. Je však pravdou, že Atatürk genocidami na Řecích a Arménech a následné výměně obyvatel mezi Řeckem a Tureckem v roce 1923 fakticky \"očistil\" Turecko od drtivé většiny křesťanů. Někteří ortodoxní křesťané, tzv. Karamanlidi, byli potomci jazykově poturčených Řeků, tedy za mateřský jazyk měli turečtinu, ale uchovali si řecké náboženství. Tito obyvatelé mohli být teoreticky zakomponováni do moderního tureckého národa, ale byli přinuceni odejít do Řecka, společně s řecky mluvícími Řeky. Naopak do tureckého národa byly znovu zakomponováni mnozí muslimové různého jazykového původu, což bylo odkazem na osmanskou kulturní identitu, kdy by Turci do svého národa těžko přijali křesťany.\n\nGenetická analýza tureckého národa provedená L. Cavallim-Sforzou potvrdila, že moderní obyvatelé Turecka jsou hlavně potomci původního středomořského starověkého obyvatelstva. Turkicko-asijský původ byl objeven jen u 10% Turků, kteří pocházejí hlavně z východního a středního Turecka a liší se od většinového obyvatelstva mongoloidní rysy obličeje.\n\nTurecká kultura vznikla mezi 14. - 16. stoletím. Vychází zejména z původní byzantské řecké kultury, obohacené o silné vlivy od Peršanů, Arabů, Arménů a Indů. Známá je hlavně turecká osmanská architektura, která mísí vlivy byzantské a arabsko-perské, později i západoevropské. Nejznámějším osmanským architektem byl Mimar Sinan, poturčený Kapadocký Řek. Známý architekt byl i Sedefkar Mehmed Agha, původem Albánec. Tradiční osmanské domy skládaly z kombinace vkusného dřeva a zdiva, tento typ byl prevzaný od Peršanů, stejně tak pestré zahrady.\n\nTurecká hudba je velmi rozmanitá a její původ je převážně byzantský řecký s perskými prvky. Lidové tance jsou také převážně původní byzantské, nejznámější jsou tance Sirte (totožné s řeckým Syrtos, jehož původ je ještě starořecký), Zeybek (řecké Zembekiko), Kasap Havasi (byzantského řeckého původu) či Çiftetelli (řecký Tsifteteli), což je orientální ženský tanec, zmíněný u mnoha starověkých národů. Tradiční hudební nástroje byly převzaty z byzantské doby a jejich původ můžeme vystopovat u původních starověkých národů. Jsou to strunné baglama, buzuki a kanonaki. Používají se i smyčcové kemençe a evropské housle. Z dechových nástrojů jsou to zurna a klarinet. Používá se i buben (tumberlek) a krusta. Převažují hlavně strunné nástroje, ostatní jsou jako doprovod, přestože se turecká hudba významně liší s ohledem na zeměpisné lokality. Známým zpěvákem tradiční hudby byla Neşet Ertaş a zpěvačka Candan Erçetin. Většina Turků je islámského vyznání, do 20. stol. bylo u mnoha národů Osmanské říše slovo \"Turek\" fakticky synonymem pro muslima, proto neexistovali žádní křesťanští Turci. Dnes jsou křesťané v Turecku hlavně řecké a arménské národnosti.\n\n"}
{"id": "165443", "url": "https://cs.wikipedia.org/wiki?curid=165443", "title": "In Flames", "text": "In Flames\n\nIn Flames je švédská melodic death metalová skupina z Göteborgu, jejíž styl se díky mnoha vlivům postupně měnil a vyvíjel až po jejich poslední album. In Flames byla jedna z prvních skupin hrající melodic death metal a stejně jako v případě At the Gates se nedá diskutovat o jejich obrovském vlivu na tento žánr. Asi nejvíce je skupina známá metalovým fanouškům díky albům \"The Jester Race\", \"Whoracle\", \"Colony\" a \"Clayman\". Nicméně všeobecnou pozornost zajistila In Flames alba \"Reroute to Remain\", \"Soundtrack to Your Escape\" a jejich poslední alba \"Come Clarity,\" \"Sense of Purpose a Sounds of a Playground Fading.\"\n\nPo celé rané období In Flames postupovala sestava neustálým změnám. Jejich první stálá sestava byla složena ze zakládajících členů, kytaristy Jesper Strömblada, basisty Johana Larssona a kytaristy Glenna Ljungströma. Tato sestava společně se zpěvákem Mikaem Stannem nahrála první album skupiny \"Lunar Strain\". Na jejich dalším albu \"Subterranean (EP)\" z roku 1995 se již místo Mikaela Stanna podílel Henke Forss a nový bubeník Daniel Erlandsson. Po Henkeho opuštění kapely se otevřely dveře Andersi Fridénovi, jenž se stal novým vokalistou skupiny. Za bicí zasedl Bjorn Gelotte. Právě s touto sestavou byla podepsána smlouva s Nuclear Blast a nahráno album \"The Jester Race\". Tímto albem se skupina dostala do světového povědomí, zvláště v Evropě a Japonsku.\n\nDůsledkem stoupajícího úspěchu se Johan Larsson a Glenn Ljungström, kteří již byli členy jiných kapel, rozhodli opustit skupinu kvůli obtížnému působení v rozdílných projektech. Jejich poslední přínos kapele bylo album Whoracle z roku 1997. Byli pozváni basista Peter Iwers a kytarista Niklas Engelin, aby doprovodili skupinu na společném turné s kapelou Dimmu Borgir, které následovalo po vydání Whoracle. Toto seskupení fungovalo o něco lépe, a tak se hudebníci ke konci turné stali stálými členy formace. Společně procestovali Evropu a uskutečnili i první koncert mimo ní - v Japonsku. Avšak ke konci této koncertní cesty opustil kapelu Niklas Engelin z důvodu hudebních odlišností. Jeho kytaristický post převzal doposud bubeník Björn Gelotte a jeho místo za bicími připadlo Daniel Svensson. Bylo natočeno album \"Colony\" a následovalo téměř celosvětové turné.\n\nRok 2000 přinesl vydání desky \"Clayman\". Zároveň se skupina stala opravdu všeobecně známou a hrála se slavnějšími skupinami jako Dream Theater, Slipknot a Testament. Peteru Iwersovi se narodila první dcera a ten dočasně skupinu opustil. Na rok byl nahrazen Dickem Löwgrenem. Po jeho návratu bylo nahráno živé album \"The Tokyo Showdown\". V roce 2002 bylo vydáno \"Reroute to Remain\", první album In Flames, které nebylo produkováno ve Studio Fredman. Na tomto albu bylo poprvé použito čistého vokálu namísto pro death metal typického mručení. Také je zde znát vliv amerického alternativního metalu a je zde použito více kláves a elektroniky než na předchozím albu. To vedlo ke zmatení kritiků, přílivu nových fanoušků a názoru starých příznivců, že jsou In Flames „vyprodaní“. Jejich sedmé album Soundtrack to Your Escape, vydané v roce 2004, učinilo další krok ve zvoleném směru.\n\nV září 2005 byl vydán DVD set nazvaný . Skupina se představila na turné Ozzfest 2005, kde hrála na hlavním pódiu a doprovázela Motörhead na jejich výročním (30 let) turné na podzim onoho roku. Ještě před vydáním alba Come Clarity v roce 2006 bylo na celém světě prodáno přes milion kopií nahrávek. Come Clarity bylo nadšeně přijato jak fanoušky, tak kritiky, zejména těmi, kteří cítili nástup posledních dvou desek. V prvním týdnu prodeje se umisťovalo na špičce žebříčků ve Švédsku a Finsku. Skupina se umístila na 58. pozici v žebříčku US Billboard s 24 000 prodaných kopií v prvním týdnu prodeje.\n\nPo vydání Come Clarity se kapela zúčastnila části turné Unholy Alliance 2006 v Evropě po boku Slayer, Children of Bodom, Lamb of God a Thine Eyes Bleed. Zakládající člen Jesper Strömblad nehrál na některých koncertech v Evropě, podivuhodně ani v Londýně v Carling Brixton Academy. Bylo to způsobeno osobními problémy, ale navzdory pověstem se In Flames nerozpadli a vyrazili na své plánované turné po Spojených státech s Jesperem Strömbladem na své pozici.\n\nV roce 2010 přesněji 12. 2. 2010 Jesper Strömblad šokoval svým odchodem z kapely. Jesper na oficiálních stránkách IN FLAMES oznámil, že definitivně skupinu opouští, tudíž se rozpadá sestava, kterou známe již 13 let od roku 1997. Jesper: \"Rozhodl jsem se, že bude nejlepší, když odejdu z IN FLAMES natrvalo. Posledních 17 let byl nářez, a jsem hrdej, že jsem byl součástí této skvělé poutě, s těmi nejtalentovanějšími lidmi, které si můžete přát\". In Flames: \"Přicházíme o skvělého kytaristu a hudebníka, ale abychom si udrželi pro nás drahého přítele, je to tak asi nejlepší. Pokud s tím souhlasí Jesper, 100% ho podporujeme. Dveře k In Flames jsou pro Jespera vždy otevřené, podporujeme a vždy budeme.\"\n\n\n\n\n\n\n\n"}
{"id": "165444", "url": "https://cs.wikipedia.org/wiki?curid=165444", "title": "Wilmersdorfská mešita", "text": "Wilmersdorfská mešita\n\nWilmersdorfská mešita () se nachází v Berlíně, ve čtvrti Berlin-Wilmersdorf.\n\nJe to nejstarší stavba tohoto typu v Německu. Vznikla mezi lety 1924 a 1928; jejím architektem byl K. A. Hermann. Součástí celé budovy je též i 32 m vysoký minaret, jež byl těžce poškozen během druhé světové války. Po roce 1945 byla stavba ve spolupráci se spojeneckými silami a náboženským spolkem z Láhauru obnovena, od roku 1993 je též i památkově chráněna. V letech 1999 a 2001 byly též zrekonstruovány oba minarety.\n\n"}
{"id": "165445", "url": "https://cs.wikipedia.org/wiki?curid=165445", "title": "Mešita Al-Fatih", "text": "Mešita Al-Fatih\n\nMešita al-Fátih ( , Masdžíd al-Fátih) se nachází v Bahrajnu. Je to největší stavba svého druhu v zemi.\n\nMešita je to relativně nová; postavena byla v 90. letech 20. století, od roku 2006 měla být její součástí též i národní knihovna. O její výstavbu se zasloužil místní \"Šeich Isá Bin Salman Al Chalífa\"; dnes budova kromě věřících slouží též i jako turistická atrakce, kterých v Bahrajnu mnoho není.\n"}
{"id": "165450", "url": "https://cs.wikipedia.org/wiki?curid=165450", "title": "Kaple (rozcestník)", "text": "Kaple (rozcestník)\n\nKaple má více významů:\n\n"}
{"id": "165452", "url": "https://cs.wikipedia.org/wiki?curid=165452", "title": "Mešita Al-Rahma", "text": "Mešita Al-Rahma\n\nMešita Al-Rahma ( , ) se nachází v Liverpoolu. Může sloužit 1000 věřícím.\n\nLiverpool se stal prvním městem v Anglii, který zprovoznil mešitu pro svou muslimskou komunitu. Budovu otevřel 25. prosince 1889 právník, žurnalista a konvertita William Abdullah Quilliam, jež se o její vybudování zasadil. V této době se sem chodili modlit převážně přistěhovalí indičtí muslimové.\n\n"}
{"id": "165453", "url": "https://cs.wikipedia.org/wiki?curid=165453", "title": "Fermatův test prvočíselnosti", "text": "Fermatův test prvočíselnosti\n\nFermatův test prvočíselnosti slouží k určení, zda je dané číslo prvočíslem nebo složeným číslem. Funguje pravděpodobnostně a využívá malé Fermatovy věty. Čísla, u nichž není složenost testem odhalena, ač složená jsou, se nazývají Carmichaelova.\n"}
{"id": "165454", "url": "https://cs.wikipedia.org/wiki?curid=165454", "title": "Baitul Mukarram", "text": "Baitul Mukarram\n\nBaitul Mukarram je národní mešita v Bangladéši. Nachází se v samém centru Dháky, hlavního města země. Budova byla založena v 60. letech 20. století (slouží od roku 1967).\n\nArchitektem této mešity byl Abdul Hussain Thariani (toto je jeho patrně nejvíce známý projekt). V modernistické stavbě byly uplatněny jisté tradiční islámské koncepce; celý komplex má symbolizovat černý kámen v Mekce – Kaabu. Součástí celé stavby je například též i velký sál či knihovna.\n\n"}
{"id": "165456", "url": "https://cs.wikipedia.org/wiki?curid=165456", "title": "Vlastenecká fronta", "text": "Vlastenecká fronta\n\nVlastenecká fronta je český vlastenecky, nacionalisticky a radikálně pravicově orientovaný spolek, který byl založen 17. června 1993 v Brně. Během následujících let se jeho činnost rozšířila do dalších částí České republiky.\n\nVe svém programu je pro omezení imigrace z neevropských zemí, odmítá multikulturalismus, je proti členství České republiky v Evropské unii i NATO, proti registrovanému partnerství, požaduje obnovení trestu smrti a je pro ochranu českých podnikatelů v rámci volného trhu.\n\nSpolek též nepodporuje uzavírání manželství s neevropskými přistěhovalci, rasově smíšená manželství, manželství homosexuální a jiné netradiční typy manželství, ve školství se negativně staví k multikulturní výchově.\n\nVlastenecká fronta pravidelně vydává tisková prohlášení a pořádá různé demonstrace, každoročně koná shromáždění 28. října k výročí vzniku Československa. Vydává či vydávala řadu různých tiskovin, např.: \"Obrana národa\", \"Otevři oči\", \"Hlas národní mládeže\", a prezentuje se také na internetu. V minulosti vydávala internetový \"Zpravodaj Vlastenecké fronty\", v současnosti stojí její členové a sympatizanti za komentovaným zpravodajstvím serveru \"Altermedia Česká republika\".\n\nVlastenecká fronta se pravidelně objevuje ve zprávách o problematice extremismu od Ministerstva vnitra České republiky, je médii označována za extremistickou a její aktivity jsou kritizovány i ze strany lidskoprávních a levicových aktivistů, LGBT organizací a některých politologů.\n\n"}
{"id": "165462", "url": "https://cs.wikipedia.org/wiki?curid=165462", "title": "Vláda Mirka Topolánka", "text": "Vláda Mirka Topolánka\n\nMirek Topolánek byl předsedou dvou vlád:\n\n"}
{"id": "165466", "url": "https://cs.wikipedia.org/wiki?curid=165466", "title": "Horní Sněžná", "text": "Horní Sněžná\n\nHorní Sněžná () je zaniklá osada a katastrální území města Volary v okrese Prachatice. Nachází se 4,5 km jihovýchodně od Volar, v Želnavské hornatině, na náhorní plošině na rozvodí Vltavy a Blanice, mezi vrcholy Křemenné a Doupné hory, v nadmořské výšce 1010 m. Náleží do CHKO Šumava.\n\nPrvní písemná zmínka o osadě pochází z roku 1654. V roce 1910 zde stálo 30 domů, v nichž žilo 146 obyvatel (všichni německé národnosti). Byla zde škola a hostinec.\n\nHorské louky slouží jako pastviny, otevírají se z nich daleké výhledy (na Knížecí stolec, Chlum, Křišťanov), od lavičky na louce mezi vrcholy Doupné hory jsou viditelné i Alpy. V prostoru bývalé osady Horní Sněžná se zachovaly velký kamenný kříž z roku 1888 a kovový křížek na kamenném podstavci z roku 1882. Na několika místech jsou patrné ruiny statků, zplanělé sady a kamenné tarasy. V blízkosti bývalé osady byl postaven televizní vysílač, který v současnosti slouží operátorům mobilních telefonů. \n\nKatastrální území Horní Sněžná má výměru 778,7 ha a nacházejí se v něm bývalé osady Horní a Dolní Sněžná a Nové Chalupy, vrcholy Křemenná, Doupná hora a Větrný. Dále sem zasahují národní přírodní památky Prameniště Blanice a Blanice a rostou zde 3 památné stromy: \"Buk v Horní Sněžné\" (500 let starý buk roste na hřebeni komunikace ze zaniklé osady Horní Sněžná, dosahuje výšky 14 metrů), \"Klen Nové Chalupy\" (javor klen dosahuje výšky 25 metrů) a \"Klen v Horní Sněžné\" (28 metrů vysoký klen roste u cesty na sever z křižovatky).\n\nDo Horní Sněžné umístil spisovatel Eduard Bass rodiště hlavních postav svého románu \"Cirkus Humberto,\" otce a syna Antonína a Václava Karase. V televizním seriálu \"Cirkus Humberto\" představuje Horní Sněžnou část skanzenu Veselý Kopec.\n\n"}
{"id": "165467", "url": "https://cs.wikipedia.org/wiki?curid=165467", "title": "Panská Lhota", "text": "Panská Lhota\n\nPanská Lhota () je částí města Brtnice nacházející se v okrese Jihlava v Kraji Vysočina. K vesnici patří hrad Rokštejn.\n\nNázev se vyvíjel od varianty Legota (1234), Lhota (1371, 1528), Oehlhütten (1718), Lhota (1720), Ohlhutten a Lhota (1751), Lhota (1846), Lhotta a Lhota (1872) až podobám Herrn Lhota a Panská Lhota v roce 1885. Přívlastek panská odkazuje na to, že ves patřila pánům brtnického panství. Slovo lhota znamenalo osadu založenou většinou na lesní půdě a do jisté lhůty osvobozenou od všech feudálních dávek a povinností.\n\nPrvní písemná zmínka pochází z roku 1234.\n\nV letech 1869–1950 sem příslušela vesnice Dolní Smrčné. V letech 1869–1988 k Panské Lhotě patřila osada Malé. 1. ledna 1989 se stala místní částí Brtnice.\n\nPanská Lhota leží v okrese Jihlava v Kraji Vysočina. Nachází se 3 km jižně od Přímělkova, 2 km západně od Dolního Smrčného, 5 km severovýchodně od Brtnice a 2 km východně od Malého. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Nadmořská výška kolísá mezi 507 a 525 metry. Nejvyšší bod, Strážnice (606 m n. m.), leží jižně od Panské Lhoty. V severovýchodní části stojí vrch Pavlice (551 m). Vsí protéká bezejmenný potok, který se u Dolního Smrčného vlévá do řeky Jihlavy, severní hranici katastru tvoří řeka Brtnice. Na západním okraji Panské Lhoty se nachází Nový rybník. Část území přírodní rezervace Údolí Brtnice zasahuje i do katastru Panské Lhoty.\n\nPodle sčítání 1930 zde žilo v 57 domech 304 obyvatel. 300 obyvatel se hlásilo k československé národnosti. Žilo zde 303 římských katolíků.\n\nKatastrální území Panské Lhoty má výměru 9,43 km² a kromě Panské Lhoty se na něm nachází ještě místní část Malé.\n\nObcí prochází silnice III. třídy č. 4033. Dopravní obslužnost zajišťuje dopravce ICOM transport. Autobusy jezdí ve směrech Jihlava, Brtnice a Dolní Smrčné. Obcí prochází cyklistické trasy Jihlava–Raabs z Přímělkova do Dolního Smrčného a č. 162 ze Střížova do Dolního Smrčného a zeleně značená turistická trasa.\n\nZdejší děti dojíždění do základní školy v Brtnici. Pobočku tu má Městská knihovna v Brtnici. Působí zde Sbor dobrovolných hasičů Panská Lhota.\n\n"}
{"id": "165473", "url": "https://cs.wikipedia.org/wiki?curid=165473", "title": "Ozvěny budoucnosti", "text": "Ozvěny budoucnosti\n\nOzvěny budoucnosti (v originále \"Future Echoes\") je druhá epizoda první série (a celkově druhá) britského kultovního sci-fi sitcomu \"Červený trpaslík\". Poprvé byla vysílána na kanálu BBC2 22. února 1988.\n\nV této epizodě se také jako v první objevil známý mluvící toustovač; \"Ozvěny budoucnosti\" jsou též i první epizodou, kde se objevila tematika cestování v čase či vliv příčiny a následku (tzv. kauzality) – toto téma bylo ústředním i v mnohých dalších dílech seriálu, v jeho pozdějších sériích.\n\nTěžařská loď Červený trpaslík překročí rychlost světla. K tomu ovšem dojde o něco dřív, než bylo plánováno, a tak posádka zažívá tzv. \"ozvěny budoucnosti\" – epizodní útržky budoucích událostí…\n\nPoté, co Arnold Rimmer neutěsnil tepelný štít a posádka zemřela na následky výbuchu, navedl lodní počítač Holly Trpaslíka do hlubokého vesmíru. Celou tu dobu loď konstantně zrychlovala a nyní se blíží k překonání rychlosti světla.\n\nDave Lister zastaví u výdejního automatu a pokusí se objednat si snídani, jenže přístroj je porouchaný. Následně ho vyruší běžící Rimmer, vynadá mu za jeho lenost a zase odběhne. Hologram doběhne do své kajuty a nevybíravě si od lodního počítače poručí uniformu. Holly mu oznámí, že do 24 hodin dosáhne loď rychlosti světla a on musí řídit loď velkou jako město rychlostí, s níž se lidstvo ještě nikdy předtím nesetkalo. Přesto úkol splní, jenže Rimmerovi to nestačí a chce i nový účes. To už Holly nevydrží a místo krátkého ježka se mu na hlavě objeví vysoký účes ve tvaru včelího úlu. Později ve stejné ubikaci si Kocour prohlíží Listerovy fotky, když dovnitř napochoduje Rimmer i s oním účesem na hlavě. První šok zažije Rimmer poté, co podívá do zrcadla. Druhý když mu Lister oznámí, že na Hollyho doporučení půjde do stáze, dokud poletí Trpaslík rychlostí světla a jeho napadlo, proč tam nezůstat do doby, než doletí na Zemi. Rimmer se snaží přemluvit Listera, aby do stáze nešel, protože by se na lodi během dalších tří milionů let zbláznil, ale neuspěje.\n\nLister se právě se chystá holit a stojí před zrcadlem, když se náhle objeví bílý záblesk. Podle Hollyho loď dosáhla rychlosti světla o 24 hodin dříve, než bylo plánováno. Což znamená, že vidí něco, čím už proletěli. Lister tedy pokračuje v holení, jenže ke svému zděšení zjistí, že obraz v zrcadle se pohybuje jinak než on sám. Zavolá tedy Rimmera, jenže ten, kromě Listerova šeredného obličeje nic zvláštního nevidí. Následně Lister odejde do řídícího střediska a chvíli po něm přijde i Rimmer. Poslední žijící člověk se hologramu pokusí něco vysvětlit, jenže Rimmer mluví úplně špatně a navíc se ani nedívá na něj, ale jaksi bokem. Rimmer nakonec zakroutí hlavou a odejde jedněmi dveřmi. A vzápětí přijde druhými. Lister se mu celou situaci pokusí vysvětlit, jenže Rimmer ho ignoruje a mluví dál. V tu chvíli Listerovi dojde, že tenhle rozhovor absolvoval dvakrát za sebou, tedy jakési déjà vu. Rimmer rychle odchází a Lister na něj volá, když v tom kolem nich proběhne Kocour a naříká, že má zlomený zub. Rimmer a Lister současně vpadnou na ubikace, jenže u Listerova akvária opět spatří Kocoura, jak se snaží ulovit rybičky. Holly jim vysvětlí, že to jsou takzvané „ozvěny budoucnosti“, tedy události, k nimž teprve dojde, předtím, než je někdo z nich zažije. Rimmer si pak všimne, že v Listerově kóji přibyla jedna fotka, na které je zachycen se dvěma dětmi.\n\nLister prochází chodbou, když se náhle ozve exploze. Lister vběhne do řídící místnosti, kde už je Rimmer a oznámí mu, že ho právě viděl zemřít. Lister tomu odmítne uvěřit a jako důkaz, že se budoucnost dá změnit, se rozhodne zabránit Kocourovi, aby snědl jeho zlaté rybičky, při čemž si má zlomit zub. Lister doběhne do kajuty, vytrhne rybičku z ruky Kocourovi, který se ji chystá sníst a začne se radovat, že nezemře. Jenže jak narazil Kocoura na stůl, nechtěně mu přitom vyrazil zub. Holly potřebuje v řídícím středisku pomoc s počítačem, který se přehřívá. Dave pochopí, že za chvíli nejspíš zemře a vydá se vstříc svému osudu. K výbuchu, k velkému Rimmerovu zklamání, nedojde. Oba dojdou zpátky na ubikace, když si všimnou, že na Listerově posteli někdo leží. „Ahoj, Dave. Tohle jsem já. Tedy ty. Chci říct, že já jsem ty. Tohle seš ty ve věku 171 let,“ prohlásí starý Lister a kromě toho ho informuje, že to nebude on, kdo v řídícím středisku zemře, ale jeho syn Baxley. A pak mu řekne, aby si vzal foťák a rychle utíkal před lékařskou ordinaci. Rimmer chce vědět, co se s ním stane, ale starý Lister se mu vysměje.\n\nHolly před ordinací stojícímu Listerovi vysvětlí, že čím rychleji letí, tím vzdálenější budoucnost se jim ozývá. Ale teď již začali zpomalovat a ozvěny budoucnosti se blíží přítomnosti. Přicházející Rimmer nadhodí zajímavou otázku, kde přijde Lister ke dvěma dětem, když na palubě není žádná žena. V tom se otevřou dveře, vyjde z nich Lister z budoucnosti, na každé ruce má jedno vřískající novorozeně a prohlásí: „Nevidím tě, ale vím, že ty vidíš mě. Rád bych ti představil tvý dva synky. Tohle je Jim, tohle je Bexley. Přestaňte vřískat a pozdravte, kluci!“\n\n\n"}
{"id": "165476", "url": "https://cs.wikipedia.org/wiki?curid=165476", "title": "Světlo (rozcestník)", "text": "Světlo (rozcestník)\n\nSvětlo má více významů:\n\n"}
{"id": "165478", "url": "https://cs.wikipedia.org/wiki?curid=165478", "title": "Praha (Brdská vrchovina)", "text": "Praha (Brdská vrchovina)\n\nPraha je druhý nejvyšší vrchol středočeského pohoří Brdy severozápadně od Rožmitálu pod Třemšínem. Spolu s vrcholem Malý Tok (844 m n. m.) vystupuje příkrým jižním svahem nad Rožmitálskou kotlinu. Vrchol se nachází na území bývalého vojenského újezdu Brdy, a proto až do zrušení újezdu k 1. lednu 2016 nebyl přístupný pro veřejnost.\n\nKe dni 1. říjnu 2016 se vrchol (včetně nedaleké meteorologické věže) nacházel na katastrálním území Nepomuk v Brdech, které je od 1. ledna 2016 součástí obce Nepomuk, jižní část vrcholové plošiny včetně Čákovy vyhlídky se nachází na katastrálním území Věšínu, jež je od 1. ledna 2016 součástí obce Věšín.\n\nNa mapě druhého vojenského mapování je vrchol označen názvem \"Brag Berg\", na mapě třetího vojenského mapování jako \"Praha\". Název \"Praha\" pravděpodobně pochází z období národního obrození, kdy byl vrch pojmenován místními vlastenci podle hlavního města Prahy. Podobně byl pojmenován i druhý nejvyšší bod Křivoklátské vrchoviny (Radče) Brno (718 m) podle stejnojmenného města.\n\nZa druhé světové války byla na vrcholu Praha postavena vojenská radarová ústředna, určená pro navádění německých nočních stíhačů. Bylo zde také odposlouchávací zařízení. Radary byly umístěny na několika dřevěných věžích. Do dnešního dne se zachovaly zbytky ostění poblíž vrcholu. V období komunismu byl vojenský radiolokátor umístěn na vyšší věži ocelové konstrukce.\n\nV roce 2000 byla na vrcholu postavena nová, 56 metrů vysoká železobetonová meteorologická věž, na které je umístěn meteorologický radar, televizní vysílač, převáděč a další zařízení.\nMeteorologický radar slouží k detekci srážkové oblačnosti. Spolu s radarem Skalky u Protivanova je součástí radarové sítě ČHMÚ. Při maximálním dosahu 256 km radar pokrývá celé území Čech. Signál je vysílán v krátkých pulsech na frekvenci 5635 MHz. Interval měření je 5 min. Digitální zpracování přijatého signálu umožňuje vytvářet aktuální mapy srážkového pole o vysokém prostorovém rozlišení 1 km.\n\nZ ochozu radarové věže v nadmořské výšce 916 m je za dobré viditelnosti kruhový rozhled na Šumavu, Krušné hory, Krkonoše a další české pohraniční hory. Za mimořádné\nviditelnosti odtud lze spatřit i Alpy. Asi 350 m jižně od radaru se nachází Čákova vyhlídka ()\n\n"}
{"id": "165482", "url": "https://cs.wikipedia.org/wiki?curid=165482", "title": "Puck (město)", "text": "Puck (město)\n\nPuck (polská výslovnost , jméno , , ) je město v severním Polsku v Pomořském vojvodství u Gdaňského zálivu v Baltském moři. Má rozlohu 4,9 km² a 11 343 obyvatel (2008) .\n\nJe jedním z center kašubské kultury.\n"}
{"id": "165501", "url": "https://cs.wikipedia.org/wiki?curid=165501", "title": "Robert Andrews Millikan", "text": "Robert Andrews Millikan\n\nRobert Andrews Millikan (22. března 1868 – 19. prosince 1953) byl americký fyzik, který získal v roce 1923 Nobelovu cena za fyziku primárně za výzkum elementárního elektrického náboje a fotoelektrického jevu. Millikan vystudoval fyziku na Columbijské univerzitě, kde také získal doktorát. V letech 1910 – 1921 byl profesorem na univerzitě v Chicagu a v roce 1921 se stal ředitelem fyzikální laboratoře v Pasadeně.\n\nMillikan se zabýval mechanikou, molekulární fyzikou, termofyzikou, elektřinou, akustikou a optikou, měřením elektrického náboje elektronu, přímým určení kvanta záření, studiem Brownova pohybu v plynech, expanzí ultrafialového spektra a pohybovými zákony částic, které dopadají z atmosféry na povrch Země. Millikan byl ženatý, měl 3 syny a v soukromém životě byl nadšeným tenisovým hráčem.\n\nV roce 1909 změřil Millikan experimentálně velikost elementárního náboje. Jeho pokus spočívá v porovnání sil, kterými působí elektrostatické a gravitační pole na malé nabité kapičky oleje. Mezi desky kondenzátoru (dvě vodorovné desky, mezi kterými se může vytvářet elektrické pole) byly vstřikovány olejové kapičky. Mikroskopem byl sledován jejich vertikální pohyb v přítomnosti elektrického pole a bez něho.\n\nOd roku 1901 byla známa přibližná hodnota Planckovy konstanty. Ale až v letech 1913 – 1916 v pokusu navrženém Robertem Millikanem došlo k jejímu přesnému určení. Millikan pro tento účel využil fotoelektrický jev.\n\nMillikan dokonale vyčistil povrch fotocitlivého materiálu pomocí rotujícího nože ve vakuové komoře. Světlo dopadající na povrch materiálu vyráželo elektrony, jejichž kinetickou energii určil pomocí elektrického potenciálu nutného k jejich zastavení. Při výpočtu využil hodnotu elektrického náboje, kterou sám experimentálně změřil v roce 1909 v experimentu s použitím nabitých olejových kapek. Z Einsteinovy rovnice popisující fotoelektrický jev potom určil Planckovu konstantu h = 6,57 × 10−34 J·s s tehdy vynikající přesností 0,5 %.\n\n\n\n"}
{"id": "165505", "url": "https://cs.wikipedia.org/wiki?curid=165505", "title": "Slezská nářečí", "text": "Slezská nářečí\n\nSlezská nářečí jsou nebo byly dialekty polštiny, češtiny a němčiny na historickém území Slezska tj. ve Středním a Horním Poodří. Slezskopolská nářečí se do dnes používají na Horním Slezsku (okolí Opolí, Katovic, Ratiboře) a Těšínsku. V Dolním Slezsku byly slovanské dialekty od 13. stol. postupně vytlačovány řečí německých kolonistů, na severu a na východ od Vratislavi se udržely do 19. století. Do pol. 20. stol. zde slezskopolská nářečí dotrvala jen na severních a východních okrajích (Hlohovsko, Sycovsko). Slezskomoravská nářečí(lašská nářečí) jsou nářečí češtiny, která mají svůj původ v přechodovém zapadoslovanském nářečí kmene Holasiců. Do 16. stol. zahrnovala Krnovsko, Hlubčicko, Opavsko, Hlučínsko a Ostravsko, s přesahem do jižního Ratibořska a západního Těšínska (tok Ostravice). Slezské dialekty němčiny se utvářely ve Slezsku od příchodu německých kolonistů (konec 12. stol.). Zanikly následkem odsunu Němců z polské a československé části Slezska. Počítala se k nim také německá nářečí hraničících ze Slezskem oblasti Sudet.\n\nSlezskopolská nářečí se dost liší od sebe navzájem. Na západě Dolního Slezska se pravděpodobně blížila lužické srbštině, na jihu (severně od Kladska) mohla mít některé české rysy. Severní a východní část hornoslezských dialektů je mazuřící (jako malopolské). Jižní část Horního Slezska se některými lexikálními a mluvnickými prvky blíží češtině a moravskoslezským nářečím, nářečí na jihovýchodě Těšínska mají navíc rysy karpatské (goralé).\n\nSlezskopolská nářečí byla už od 16. stol. řadou autorů považována za jazykovou směs, jazyk Slezů, tj. těch, kteří se \"slezli\" (shlukli) z různých zemí a jazyků. Od konce 17. stol. byl v tomto kontextu užíván pohrdavý název \"Wasserpolnisch\". Jako svérázná jazyková směs byla též označována (zvl. v 19. stol.) řeč Moravců (v Opavsku, Hlučínsku, Ratibořsku) tj. slezskomoravské nářečí. Na tomto základu vznikly pozdější názory (politicky instrumentalizované) o existenci samostatného jazyka slezského, resp. slezských jazyků, viz slezština, laština, těšínské nářečí. Ve vědomí části mluvčích také dnes příslušnost slezskopolského nářečí k polštině, resp. slezskomoravského k češtině není přípustna. \n\nBąk, S. Mowa Polska na Śląsku, Wrocław 1974.\nBalhar, J. - Jančák, P. a kol. Český jazykový atlas. Díl 1-5, Praha 1992–2005.\nEncyklopedický slovník češtiny, Praha 2002.\nSchwarz, E. Jazyk německý na území ČSR, Československá vlastivěda 3. Jazyk, Praha 1934.\nŠrámek, R. Slezsko a severovýchodní Morava z hlediska jazykového, Ostrav 1997. \nZaręba, A. Atlas językowy Śląska. Díl 1-8, Kraków 1969–1996.\n\n"}
{"id": "165507", "url": "https://cs.wikipedia.org/wiki?curid=165507", "title": "Sedm statečných", "text": "Sedm statečných\n\nSedm statečných (angl. \"The Magnificent Seven\") je western Johna Sturgese z roku 1960, remake Kurosawova snímku \"Sedm samurajů\" z roku 1954. Děj snímku se odehrává v severoamerických reáliích.\n\nSedmičlenná skupina najatých amerických pistolníků se rozhodla ochránit mexickou vesnici ohrožovanou místními bandity. Ze sedmi statečných mužů čtyři v boji proti přesile zahynou, přežijí pouze tři (Chris, Vin a Chico). Ovšem mladý Chico nakonec ve vesnici zůstane natrvalo kvůli místní dívce Petře, se kterou se zde seznámil a sblížil. Kromě dobrého hereckého obsazení napomohla úspěchu snímku výborná filmová hudba Elmera Bernsteina, která se v různých orchestrálních podobách hraje dodnes.\n"}
{"id": "165508", "url": "https://cs.wikipedia.org/wiki?curid=165508", "title": "Hradiště (České Lhotice)", "text": "Hradiště (České Lhotice)\n\nVesnice Hradiště je jednou ze dvou místních částí obce České Lhotice. Vesnice se nalézá na úpatí Železných hor v okrese Chrudim asi 1,5 km severozápadně od městečka Nasavrky nad Křižanovickou přehradou.\n\nPrvní písemná zmínka o obci pochází z roku 1329.\n\nV roce 2006 zde bylo registrováno celkem 23 domů využívaných převážně pro rekreaci. V blízkosti vesnice se nalézá rovněž mnoho rekreačních chat, zejména nad blízkou přehradou Křižanovice.\n\nV Hradišti je evangelický sbor.\n\n"}
{"id": "165510", "url": "https://cs.wikipedia.org/wiki?curid=165510", "title": "Havran (báseň)", "text": "Havran (báseň)\n\nHavran (v orig. \"The Raven\", v přesném překladu \"Krkavec\") je jedna z nejznámějších básní významného amerického básníka Edgara Allana Poea. Poprvé byla vydána 29. ledna 1845 v novinách \"New York Evening Mirror\".\n\nLyrickým subjektem (vypravěčem) je hlavní postava, osamělý muž trýzněný horečkou a především mučivými vzpomínkami na zemřelou dívku Lenoru, k níž marně hledá cestu čtením v okultních svazcích. Lyrický subjekt vystraší o půlnoci šramot. Ukáže se, že původcem podivných zvuků je krkavec (v tradičních českých i mnoha jiných cizojazyčných překladech básně označovaný jako havran, zoologicky sice nesprávně, ale ve shodě s tradiční literární symbolikou české poezie), který vzápětí vletí do jeho pokoje a usadí se na bustě Pallas Athény. Postupně znepokojuje muže svou záhadností. Na všechny otázky, zpočátku míněné žertem, přitom odpovídá jedním slovem – \"nevermore\" (do češtiny překládáno většinou jako \"víckrát ne\" nebo \"nikdy víc\", občas ponecháváno v originále). Zásadně odlišných překladatelských řešení tohoto refrénu není mnoho). Mužův neklid se stupňuje v paniku a posléze v hrůzu. Snaží se krkavce vyhnat, ten ale zůstává na svém místě. V závěru lyrický subjekt metaforicky konstatuje, že krkavec už nikdy neodletí z jeho duše.\nHavran byl do češtiny přeložen mnohokrát, poprvé Vratislavem Šemberou roku 1869, následoval na dlouhou dobu nejúspěšnější překlad Jaroslava Vrchlického z roku 1881 a napodruhé 1890 i v parodii. Další klasické překlady poskytli Augustin Eugen Mužík roku 1885 a Karel Dostál-Lutinov roku 1918. V současné době je nejpoužívanějším překladem ten od Vítězslava Nezvala z roku 1927. Překladů básně ovšem existuje více, od O. F. Bablera 1930, Jiřího Taufera 1938 a s odstupem času přišly další ke konci století: Miroslav Macek 1992, Martin Pokorný 1997, Jan Najser 1999, Filip Krajník 2004. V roce 2008 se přidali Marek Řezanka, Tomáš Jacko a Václav Z. J. Pinkava, v roce 2018 Barbora Pastyříková.\n\nZ cizích překladů platí za nejpozoruhodnější francouzský překlad Charlese Baudelaira, pořízený v roce 1853.\n\nBáseň je považována za jeden z největších problémů translatologie a přitahuje další pokusy, dostupné na webu, např. Martin Kozák.\n\nPoe napsal tuto báseň jako ukázku své tvůrčí metody (a v tomto duchu ji okomentoval esejem \"Filozofie básnické skladby\"). Touto básní se rázem proslavil. Jedná se o jednu z nejznámějších kratších básní (má 108 veršů) všech dob a jedno z nejvýznamnějších děl romantismu. Báseň je velmi známá, především v anglofonních zemích, a dočkala se mnoha odkazů, ohlasů i parodií v jiných dílech (je např. v mírně zkrácené verzi „zfilmována“ v seriálu Simpsonovi a naopak značně rozvinuta ve volné, komediální adaptaci \"Havran\" Rogera Cormana).\n\nDílo se stalo vzorem pro francouzské prokleté básníky.\n\n\n"}
{"id": "165515", "url": "https://cs.wikipedia.org/wiki?curid=165515", "title": "1976 v dopravě", "text": "1976 v dopravě\n\nTento článek obsahuje seznam událostí souvisejících s dopravou, které proběhly roku 1976.\n\n\n\n\n"}
{"id": "165519", "url": "https://cs.wikipedia.org/wiki?curid=165519", "title": "Isère", "text": "Isère\n\nIsère je řeka v jihovýchodní Francii (Rhône Alpes). Délka jejího toku činí 290 km. Plocha jejího povodí měří 11 800 km².\n\nPramení v Grajských Alpách v Savojsku u hranice s Itálií. V hluboké dolině protéká Savojské Alpy. Severně od města Valence se vlévá zleva do Rhôny.\n\nArly, Arc, Drac\n\nHlavním zdrojem vody jsou sněhové srážky. Průměrný průtok vody činí přibližně 330 m³/s. Na jaře a v létě dochází k povodním.\n\nV povodí řeky byly zprovozněny vodní elektrárny a vybudovány přehradní nádrže, např. na horním toku Tignes. Na dolním toku slouží k zavlažování a vodní dopravě. Protéká mj. Albertville a Grenoble. Na horním toku je centrum zimních sportů a turistiky.\n"}
{"id": "165524", "url": "https://cs.wikipedia.org/wiki?curid=165524", "title": "Živnost paní Warrenové", "text": "Živnost paní Warrenové\n\nŽivnost paní Warrenové \"(1893, Mrs. Warren's Proffesion)\" je satirická divadelní hra anglického dramatika irského původu Georga Bernarda Shawa, nositele Nobelovy ceny za literaturu za rok 1925. Hra vyšla tiskem roku 1898 ve sbírce \"Hry utěšené a neutěšené (Play Pleasant and Unpleasant)\", ale její provozování bylo ve Velké Británii zakázáno do roku 1925, protože pojednává dosti otevřeně o kuplířství. Soukromé představení se uskutečnilo v Londýně roku 1902, následovaly inscenace v New Yorku a New Havenu roku 1905 a v Praze a v Berlíně roku 1907. Ještě roku 1955 bylo dílo shledáno nevhodným pro uvedení v pařížském divadle \"Comédie-Française\". Třetí a poslední z tzv. \"Neutěšených her\" má podobný námět jako autorova dramatická prvotina Domy pana Sartoria, tj. odhalení zdrojů bohatství a postižení konkrétní souvislosti moci peněz a sexu.\n\nPaní Warrenová měla v mládí dvě možnosti, buď si zničit zdraví jako špatně placená dělnice, nebo využít své fyzické přitažlivosti k větším ziskům. Nakonec se stala majitelkou luxusních veřejných domů po celé Evropě a zaměstnavatelkou děvčat, která vyšla z podobných chudých poměrů jako ona sama. Její živnost získala přízeň a finanční podporu dokonce i u vznešených klientů. Zdroje jejího vlivu a bohatství odhalí její dcera Vivie poté, co ukončí studium na Cambridgeské univerzitě. Dokáže sice pochopit matčino jednání, ale již ne její neochotu změnit svůj způsob života. Proto nakonec Vivie zpřetrhá pouta ke své matce i ke svému nápadníkovi a rozhodne se živit vlastní prací.\n\n"}
{"id": "165525", "url": "https://cs.wikipedia.org/wiki?curid=165525", "title": "Edib Jaganjac", "text": "Edib Jaganjac\n\nMUDr. Edib Edo Jaganjac (* 14. května 1957 Sarajevo) je český lékař, pocházející z bývalé Jugoslávie.\nV letech 1975–1980 vystudoval obor chirurgie na lékařské fakultě v Sarajevu. \n\nBěhem války v Bosně a Hercegovině (1992–1995) působil v letech 1991–1993 jako styčný důstojník ministerstva zdravotnictví a jako chirurg ve státní nemocnici v Sarajevu. Zasloužil se zde o záchranu mnoha životů. Byl zde zároveň pověřen komunikací s humanitárními organizacemi. Spolupracoval zde s OSN. Během let 1993–1995 spolupracoval s nadací Člověk v tísni. Součástí pomoci byl i přesun dobrovolných chirurgů do Sarajeva.\n\nOd roku 1993 žije v České republice, působí na Traumatologickém oddělení Ortopedické kliniky 1. lékařské fakulty Univerzity Karlovy v Praze a ve Fakultní nemocnici Praha-Motol.\n\nV roce 2019 mu byla řádem milosrdných bratří udělena Cena Celestýna Opitze za celoživotní službu lékaře, a zvláště za obětavé nasazení všech svých sil v sarajevské nemocnici v 90. letech během tamní války.\n\nJe autorem knihy \"Sarajevská princezna\" (orig. 'Sarajevska princeza'), kterou přeložil do češtiny český překladatel Dušan Karpatský. Sarajevská princezna je přízviskem pro bosenskou dívku jménem Irma Hadžimuratović, které jí dala britská stanice BBC.\n\n"}
{"id": "165529", "url": "https://cs.wikipedia.org/wiki?curid=165529", "title": "Bitva u ostrovů Santa Cruz", "text": "Bitva u ostrovů Santa Cruz\n\nBitva u ostrovů Santa Cruz byla čtvrtá námořní bitva letadlových lodí druhé světové války v Pacifiku mezi japonským a americkým námořnictvem. Odehrála se 25. – 27. října 1942 u ostrovů Santa Cruz.\n\n7. srpna 1942 se spojenecké jednotky vylodily na Guadalcanalu. Byl to začátek šestiměsíční bitvy o Guadalcanal. Po bitvě u východních Šalomounů, kdy poškozená \"Enterprise\" musela odplout do Pearl Harboru, následovaly úspěšné útoky ponorek na americké letadlové lodě. Ponorka \"I-26\" zasáhla 31. srpna \"Saratogu\", která musela odplout na tříměsíční opravu a ponorka \"I-19\" potopila 14. září \"Wasp\". Po těchto útocích zůstala Američanům v oblasti pouze jedna letadlová loď \"Hornet\". Přesto se Američanům dařilo držet v oblasti leteckou převahu a to díky Hendersonovu letišti. Japonci se toto letiště pokoušeli vyřadit pomocí leteckých útoků, ostřelováním lodních děl a nyní chystali pozemní ofenzívu. Pomocí tokijských expresů dopravili na Guadalcanal posily a v polovině října měli na ostrově skoro stejně početnou posádku jako Američané. 27. října však bylo jasné, že japonský pozemní útok ztroskotal. V bitvě o Hendersonovo letiště utrpěli Japonci takové ztráty, že se už o podobnou ofenzívu nepokusili.\n\nCílem spojeného loďstva byla podpora útoků na Guadalcanal, ale především snaha najít a zničit americké letadlové lodě. Velitelem Spojeného loďstva byl admirál Isoroku Jamamoto na vlajkové lodi Jamato v Truku. K dispozici měl tyto jednotky.\n\n\nPředsunuté expediční síly, kterým velel viceadmirál Terušica Komacu. Byly tvořeny 16 ponorkami.\n\n11. vzdušné loďstvo, kterému velel viceadmirál Džuniči Kusaka. Byly složeny ze 158 letadel.\n\nTěsně před bitvou došlo v americkém složení jednotek ke dvěma změnám. 17. října nahradil William Halsey ve funkci vrchního velitele Jižního Pacifiku viceadmirála Ghormleyho a 24. října se opravená letadlová loď \"Enterprise\" připojila k \"Hornetu\".\n\nVrchním velitelem Jižního Pacifiku byl viceadmirál William Halsey. K dispozici měl tyto jednotky.\n\nTF 16 které velel kontradmirál Thomas C. Kinkaid. Byla složena z letadlové lodi \"Enterprise\" (64 letadel), bitevní lodi \"South Dakota\", těžkého křižníků \"Portland\", lehkého křižníku \"San Juan\" a 8 torpédoborců.\n\nTF 17 které velel kontradmirál George D. Murray. Byla složena z letadlové lodi \"Hornet\" (72 letadel), těžkých křižníků \"Northampton\" a \"Pensacola\", lehkých křižníků \"San Diego\" a \"Juneau\" a 6 torpédoborců.\n\nTF 64 které velel kontradmirál Willis A. Lee. Byla složena z bitevní lodě \"Washington\", těžkého křižníku \"San Francisco\", lehkých křižníků \"Helena\" a \"Atlanta\" a 6 torpédoborců.\n\nTF 63 (letectvo) které velel kontradmirál Aubrey W. Fitch. Byla složena z 60 letounů na \"Guadalcanalu\", 112 letadel na Espiritu Santo a 77 letadel na Nové Kaledonii.\n\nAmerické průzkumné létající čluny \"Catalina\" byly schopné operovat i v noci. Dvě Cataliny našly 26. října v 0:33 japonský svaz letadlových lodí a zaútočily na něj. Jedna z bomb Cataliny 91-P-3 dopadla blízko \"Zuikaku\" a Nagumo, který útočníka neviděl raději obrátil k severu.\n\nBojové hlídky Dauntlessů z \"Enterprise\" našly Nagumův svaz v 6:50 a v 7:40 jedna z bomb zasáhla \"Zuihó\" tak, že na ní byl vyloučen letový provoz. Proto bylo \"Zuihó\" odesláno k severu za doprovodu 2 torpédoborců.\n\nJaponci našli americké letadlové lodě až v 6:58. Ihned začala startovat první vlna 62 japonských letadel, které velel korvetní kapitán Šigeharu Murata. Zároveň byl vydán příkaz Abeho skupině, aby plula vstříc nepřátelským lodím a potopila lodě poškozené leteckým útokem.\n\nV 7:50 odstartovala první americká vlna 48 letadel. V 8:10 odstartovala druhá americký vlna 25 letadel.\n\nV 8:10 odstartovalo 24 letadel ze \"Šókaku\" a v 8:40 odstartovalo 20 letadel ze \"Zuikaku\". Společně tvořily druhou japonskou vlnu pod velením korvetního kapitána M. Seki.\n\nV 9:10 začal nálet japonských bombardérů na \"Hornet\". Ten byl zasažen 3 pumami, 2 torpédy a 1 poškozeným bombardérem \"Val\". \"Hornet\" se zastavil a naklonil 8 stupňů na pravobok. Japonci při tomto náletu ztratili 38 letadel.\n\nV 9:25 začal útok první americké vlny. Při útoku byl 4 pumami zasaženo \"Šókaku\" na jehož palubě začaly zuřit požáry a byla vyřazena protiletadlová děla. Další útoky proti křižníkům \"Tone\" a \"Suzuja\" byly neúspěšné.\n\nDruhá americká vlna napadla křižník \"Čikuma\" a zasáhla ho 2 pumami a 1 torpédem.\n\nPři nouzovém přistání na hladině jednoho z \"Avengerů\" se uvolnilo torpédo a těžce poškodilo torpédoborec \"Porter\", který musel být později potopen (Podle Hoyta to torpédo vypustila japonská ponorka).\n\nV 10:00 začal útok japonské druhé vlny tentokrát na \"Enterprise\". \"Enterprise\" byla zasažena 2 pumami a torpédoborec \"Sims\" byl zasažen poškozeným japonským letadlem.\n\nV 11:21 přiletěla další japonská vlna 29 letounů tentokrát z \"Džunjó\". Podařilo se jí zasáhnout 1 pumou křižník \"San Juan\".\nOdpoledne Japonci reorganizovali svoje síly. \"Šókaku\" i s Nagumem na palubě se připojila k \"Zuihó\" a ustupovaly na sever. Kondó nařídil Abemu, aby se k němu připojil s cílem pokusit se napadnout americké lodě. \"Džunjó\" s doprovodem 2 torpédoborců Kondó vyslal, aby se připojila k \"Zuikaku\".\n\nAmeričané zahájili s \"Enterprise\" ústup k jihu. Křižník \"Northampton\" se neúspěšně pokusil vzít do vleku \"Hornet\". Osud \"Hornetu\" však byl zpečetěn. V 15:20 přiletěla útočná vlna z \"Džunjó\" tvořená 15 letouny, kterým se podařil 1 zásah torpédem a v 15:40 přiletěla vlna ze \"Zuikaku\" tvořená 12 letadly kterým se podařilo \"Hornet\" také zasáhnout. V 19:20 připluly Kondóovy lodě k vraku \"Hornetu\" a torpédoborce \"Akigumo\" a \"Makigumo\" ho potopily.\n\nPoté se celé japonské loďstvo obrátilo k severu a 30. října zakotvilo v Truku.\n\nZtráta \"Hornetu\" byla těžkou ranou pro spojenecké síly. V celém Pacifiku jim zůstala pouze jediná letadlová loď - \"Enterprise\", která navíc byla poškozená. \"Enterprise\" byla v Nové Kaledonii částečně opravena a za dva týdny sehrála důležitou roli v námořní bitvě u Guadalcanalu.\n\nPři prostém srovnání potopených lodí přinesla bitva taktické vítězství pro Japonsko, ale cena byla vysoká. Obě poškozené letadlové lodě musely odplout do Japonska k rozsáhlým opravám. \"Zuihó\" se vrátila do Truku koncem ledna 1943. \"Šókaku\" byla v opravě do března 1943 a do služby se vrátila až v červenci 1943. Tou dobou už do služby přicházely nové americké letadlové lodě.\n\nMnohem horší byly ztráty na leteckém personálu. Zatímco Američané ztratili 26 letců, Japonci jich ztratili 148, včetně mnoha zkušených velitelů. Lidské ztráty činily 49% u posádek torpédových bombardérů, 39% u střemhlavých bombardérů a 20% u stíhacích pilotů. Tyto ztráty byly vyšší než v předchozích bitvách v Korálovém moři (90), u Midway (110) a Východních Šalomounů (61). Po bitvě u Santa Cruz bylo mrtvých přinejmenším 409 z 765 elitních japonských námořních letců, kteří se zúčastnili útoku na Pearl Harbor. Japonské ztráty byly takové, že dvě nepoškozené letadlové lodě se také musely vrátit do Japonska, protože jejich letecké jednotky byly zdecimovány. Admirál Nagumo byl zbaven velení a přeložen. Po bitvě prohlásil: \"Tato bitva byla taktickým vítězstvím, ale těžkou strategickou porážkou pro Japonsko. Vzhledem k protivníkově velké převaze v průmyslové kapacitě musíme každou bitvu drtivě vyhrát. Bohužel, toto nebylo drtivé vítězství.\"\n\n\n"}
{"id": "165532", "url": "https://cs.wikipedia.org/wiki?curid=165532", "title": "Litice", "text": "Litice\n\nNázev Litice má více míst:\n\n\n"}
{"id": "165533", "url": "https://cs.wikipedia.org/wiki?curid=165533", "title": "A2", "text": "A2\n\nSpojení písmene A a číslice 2 může mít různé významy:\n\n"}
{"id": "165538", "url": "https://cs.wikipedia.org/wiki?curid=165538", "title": "Profesionál", "text": "Profesionál\n\nProfesionál (z latinského \"professio\" a to z latinského \"profiteor\") je člověk, který za svou práci pobírá peněžní honorář a je pro činnost v daném oboru kvalifikován buď praxí a/nebo odborným vzděláním. Lidově se říká profík neboli profesionál rovněž lidem, kteří něco dělají velmi dobře, byť za to nejsou přímo placeni. Naopak za profesionály nebývají zpravidla označováni jedinci, kteří jsou sice za svou pracovní činnost finančně odměněni, ale jejich kvalifikace je prakticky nulová, jako jsou např. pomocníci, brigádníci, podavači, učni, studenti na praxi atp.\n\nPřesným opakem profesionála je amatér jakožto osoba, která za svou práci nepobírá žádný finanční honorář. Lidem, kteří za svou práci pobírají jiný než peněžní honorář nebo kteří svou práci vykonávají jen na část úvazku, se také říká poloprofesionálové.\n\nČeský stát profesionály v některých oborech výrazně reguluje prostřednictvím tzv. řemeslných, vázaných a koncesovaných živností. Mnohem menší a více formální kontrola pak probíhá u živností volných.\n\nProfesionálové se dělí do tří kategorií na:\n\nZejména pro nezávislé profesionály, živnostníky a drobné podnikatele je typické a zároveň velmi výhodné vytváření cechů a profesních organizací.\n\nV češtině (i v jiných jazycích) je slovo profesionál a profesionální přetěžováno: profesionály samy sebe nazývají firmy a právnické osoby nebo v rámci marketingu za profesionály označují věci, u kterých není žádná souvislost s jejich prací nebo dokonce finanční odměnou za ni (20palcový profesionál (o monitoru), profesionální operační systém, profesionální fotopapír, …). Slovo profesionál (resp. professional) je součástí označení některých produktů (jistá dodávka, mrazicí box, hosting, …). To je poněkud zjednodušující pojetí, nerespektující podstatu profesionality jakožto mimořádné kvality výkonu jakékoliv práce. Podrobněji v hesle Profesionalita.\n\n\n"}
{"id": "165542", "url": "https://cs.wikipedia.org/wiki?curid=165542", "title": "Undecimový akord", "text": "Undecimový akord\n\nUndecimový akord je pojem z oblasti hudební teorie, označující souzvuk šesti současně zahraných tónů, které jsou navíc poskládány podle určitých harmonických pravidel – odpovídají požadavkům terciového systému.\n\nV rámci většinově užívaného terciového systému jsou undecimové akordy odvozovány od některého z nonových akordů přidáním malé nebo velké tercie „nad“ pátý tón nonového akordu – vzniká tak akord, který kromě základního tónu, tercie a kvinty obsahuje jako čtvrtý tón septimu, jako pátý tón nonu a jako šestý tón undecimu.\n\nVzhledem k tomu, že je akord složen ze šesti různých tónů, je při jeho provedení poměrně časté vynechání některých z nich. Důvodem je jednak technická proveditelnost (například na kytaře, která má „pouze“ šest strun neexistují pro některé undecimové akordy úplné prstoklady), jednak snaha o zesílení významu některých intervalů tím, že jiné nezazní – vhodnými kandidáty na vynechání je například kvinta (pokud je čistá) nebo nona (pokud je velká a undecima není alterovaná).\n\nNásledující tabulka obsahuje základní typy undecimových akordů a jejich vlastnosti. Další undecimové akordy a alternativní způsoby jejich značení lze nalézt v článku Seznam akordových značek.\n\n\n"}
{"id": "165546", "url": "https://cs.wikipedia.org/wiki?curid=165546", "title": "Toširó Mifune", "text": "Toširó Mifune\n\nToširó Mifune (: 三船 敏郎, \"Mifune Toširó\"; 1. dubna 1920 – 24. prosince 1997) byl japonský herec, který hrál ve skoro 170 filmech a to nejen japonských, ale i v mezinárodních projektech jako byly např. \"Rudé slunce\" (Red Sun, 1971), \"Bitva o Midway\" (Midway, 1976) nebo minisérie \"Šógun\" alias \"Zajatec japonských ostrovů\" (Shogun, 1980).\n\nByl dlouholetým spolupracovníkem slavného japonského režiséra Akiry Kurosawy – hrál např. v jeho filmech \"Sedm samurajů\", \"Jódžinbó\", \"Sandžúró\", \"Rašómon\", které velmi ovlivnily západní kinematografii.\n\n\"Neúplná filmografie\"\n\n"}
{"id": "165549", "url": "https://cs.wikipedia.org/wiki?curid=165549", "title": "Tercdecimový akord", "text": "Tercdecimový akord\n\nTercdecimový akord je pojem z oblasti hudební teorie, označující souzvuk sedmi současně zahraných tónů, které jsou navíc poskládány podle určitých harmonických pravidel – odpovídají požadavkům terciového systému.\n\nV rámci většinově užívaného terciového systému jsou tercdecimové akordy odvozovány od některého z undecimových akordů přidáním malé nebo velké tercie „nad“ šestý tón akordu – vzniká tak akord, který kromě základního tónu, tercie a kvinty obsahuje jako čtvrtý tón septimu, jako pátý tón nonu, jako šestý tón undecimu a jako sedmý tón tercdecimu.\n\nVzhledem k tomu, že je akord složen ze sedmi různých tónů, je při jeho provedení poměrně časté vynechání některých z nich. Důvodem je jednak technická proveditelnost (například na kytaře, která má pouze šest strun neexistují pro tercdecimové akordy úplné prstoklady) , jednak snaha o zesílení významu některých intervalů tím, že jiné nezazní – vhodnými kandidáty na vynechání je například kvinta (pokud je čistá), nona (pokud je velká) nebo undecima (pokud je čistá).\n\nNásledující tabulka obsahuje základní typy tercdecimových a jejich vlastnosti. Další tercdecimové akordy a alternativní způsoby jejich značení lze nalézt v článku Seznam akordových značek.\n\n\n"}
{"id": "165556", "url": "https://cs.wikipedia.org/wiki?curid=165556", "title": "Kosmova kronika česká", "text": "Kosmova kronika česká\n\nKosmova Kronika česká (lat. orig. \"Chronica Boemorum\", v přesném překladu \"Kronika Čechů\") je nejstarší česká kronika, tj. kronika týkající se dějin Čechů. Původní text byl napsán latinsky a jeho autorem byl Kosmas, děkan pražské svatovítské kapituly, který kroniku sepsal pravděpodobně v letech 1119 až 1125.\n\nKronika stojí na úplném počátku české historiografie a je obecně považována za jedno z nejvýznamnějších literárních děl, které v českých zemích ve středověku vzniklo. Zároveň je to jeden z nejdůležitějších historických pramenů pro poznání českého raného středověku. Vliv Kosmovy kroniky na poznání českého raného středověku je natolik zásadní, že se někteří historikové pokoušejí vytvořit i tzv. nekosmovské pojetí českých dějin, tj. na základě jiných pramenů zjistit, co se do historiografie dostalo jako Kosmova invence či jeho specifický náhled na svou současnost.\n\nKosmova Kronika česká patří do okruhu středověkých kronik, které ve svém pojetí reflektovaly vznik středověkých národů a států (obvykle označované jako národní kroniky). Tyto kroniky obvykle obsahovaly nejen popis dějin těchto stabilizujících se etnik vytvářejících institucionalizované státní útvary, ale také i jakýsi politický program s nimi spojený. Většina těchto děl se snaží v dějinách najít počátky a také i ospravedlnění současného politického stavu, který je rozhodující měrou formován postavou knížete (krále) a velmožskou politickou reprezentací. Proto se nejedná o dílo jen zaznamenávající faktografickým způsobem dějiny, ale podstatnou složku práce tvoří i ideologický záměr, v Kosmově případě především snaha ospravedlnit nárok Čechů na české území, vysvětlit vznik instituce knížete a vymezit důležitou roli, jakou v politice hraje velmožská vrstva. Kosmas tak formuloval v podstatě patriotickou představu fungování státu. Vedle postavy knížete jsou to čeští velmožové, česká raná šlechta, která má být oporou české státnosti v době Kosmovy současnosti, kdy se na knížecím trůně v rychlém sledu střídala přemyslovská knížata a tohoto vnitropolitického oslabení využívali římští císaři, resp. polští panovníci k zásahům do českých záležitostí.\n\nS tím souvisí i poměrně omezená čtenářská obec, které je kronika určena. Vedle vzdělaného kléru se jedná především o velmožskou elitu, která spolutvořila politické dějiny přemyslovského státu. Nedá se předpokládat, že by tito Čechové uměli číst, spíše se v literatuře naznačuje, že měli patřit k posluchačům Kosmovy kroniky. Jako důkaz vlivu Kosmova díla na soudobé politické myšlení se uvádí výzdoba znojemské rotundy sv. Kateřiny, která vznikla z podnětu údělného knížete Konráda II. jen krátce po vzniku kroniky a kde je zobrazena přemyslovská pověst přesně v intencích Kosmova vyprávění.\n\nKosmovo dílo nelze čistě stylově považovat za kroniku. Jedná se spíše o hybrid mezi kronikou a historií. Autor zachoval chronologické řazení podle let, nicméně u určitých událostí spíše mladšího data se rozepisuje do dlouhých vyprávění, která rozsahem i stylem přesahují styl kroniky.\n\nKosmas dosáhl především v Lutychu vysokého stupně vzdělání a byl obeznámen s předními literárními díly své doby.\n\nJako hlavní stylistický vzor mu posloužilo dílo Reginona z Prümu, z kterého přebíral (jak bylo ve středověku obecným zvykem) celé obraty, resp. i věty. Vedle Reginona použil pro některé pasáže jako předlohu \"Vita Lamberti\" z 10. století, který napsal lutyšský biskup Štěpán. Vedle toho je z díla zřejmé, že Kosmas znal i antické autory (Horatius, Ovidius, Vergilius, Sallustius) i když není jisté, jestli je opravdu četl či spíše užíval ve středověkém písemnictví kolující citáty, komentáře či obraty z děl těchto autorů.\n\nV přibližně stejné době (konkrétně v letech 1112–1116) vznikla také první Polská kronika \"Cronicae et gesta ducum sive principum Polonorum\", nazývaná polsky \"Kronika polska\", a také psaná latinou, od neznámého autora z dvora mazovských Piastů, zvaného Gallus Anonymus.\n\nKronika je rozdělena do tří knih; začíná stavbou babylonské věže a původem Čechů a chronologicky postupuje až do Kosmovy současnosti.\n\nPrvní kniha je faktograficky značně vágní a nepřesná, přesto z ideologického hlediska zásadní. Obsahuje vysvětlení původu českého národa při stavbě babylónské věže a jeho příchod do Čech. Je zde zdůrazněno, že se jednalo o krajinu neosídlenou a z tohoto hlediska vychází nároky Čechů na její nezpochybnitelné vlastnictví. Nevědomý lid žijící v těchto zlatých starých časech začal hromadit majetek a pro rozsouzení sporů, které kvůli majetku vznikly, potřeboval soudce. Soudcem se stal jeden z předáků Krok a později i jeho dcera Libuše. Ovšem s jejím postavením nebyli spokojeni a proto si vyžádali o určení knížete, který by je pevněji spoutal pod svou mocí. Jednou byl-li kníže nastolen, nemohli jej znovu sesadit a Češi se tak dobrovolně připravili o vlastní svobodu a zároveň odtud pramenilo právo přemyslovských knížat na věčnou a nezpochybnitelnou vládu nad Čechy. Vedle tohoto popisu vzniku knížecí vlády je zde popsáno, jak došlo k vytvoření poddaného postavení ženy vůči muži.\n\nPrvní kniha končí smrtí knížete Jaromíra v roce 1035 a obsahuje tak i přijetí křesťanství za knížete Bořivoje, stručné nastínění života dvou předních světců sv. Václava a sv. Vojtěcha, a především vlády jednoho z Kosmových panovnických vzorů Boleslava II., jemuž mylně přisuzuje zásadní podíl na vytvoření přemyslovského státu.\n\nKniha druhá líčí vývoj českého státu od roku 1038 do smrti krále Vratislava II. v roce 1092, respektive tedy od nástupu Břetislava I. na knížecí trůn. Břetislav I. patří v Kosmově kronice k ideálním panovníkům. Po období rychlých změn na knížecím stolci a politické nestabilitě, znamená pro Kosmu období Břetislavovy vlády další vzepětí české státnosti, jejíž vrchol spatřuje v Břetislavově polské výpravě, kde byl v Hnězdně vyhlášen nad hrobem sv. Vojtěcha Břetislavův christianizační program, který systémově měnil situaci v českém státě. Ve vztahu ke králi Vratislavovi II. hrál rozhodující úlohu spor mezi knížetem a jeho bratrem, pražským biskupem Jaromírem, na jehož straně i přes některé výhrady vůči jeho osobě, Kosmas stál.\n\nI v této knize představuje Kosmas ideál panovníka, tentokrát je jím syn Vratislava Břetislav II. Tato kniha je nejpřesnější, protože obsahuje dobu, kdy Kosmas žil. Poslední kniha končí smrtí knížete Vladislava I. v roce 1125. Tato kniha není dokončena kvůli Kosmově smrti. Kosmas měl i své pokračovatele např. Kanovník Vyšehradský nebo Mnich sázavský. Ti ovšem nedosáhli takových uměleckých kvalit jako Kosmas.\n\nSnad na 3000 členů rodu Vršovců bylo povražděno roku 1108 na příkaz knížete Svatopluka. Kosmas ve své kronice popisuje scénu, jež se odehrála 28. října roku 1108 na pražském tržišti a jíž byl očitým svědkem:\n\nPůvodní rukopis Kosmovy kroniky se nedochoval a dnes je známo celkem 15 rukopisů. Dlouho byl nejstarším známým rukopisem tzv. Lipský (A2a) z konce 12. století, který byl po druhé světové válce dlouho nezvěstný. Jen o něco mladší z přelomu 12. a 13. století je rukopis Budyšínský (A1), dnes uložený v Národním muzeu v Praze. V této době vznikly ještě rukopisy Drážďanský (A3a) a Štrasburský (A4, dnes zničený). Ostatní jsou buď z 13. století (Vídeňský, A3b), Ďáblova bible nebo podstatně mladší.\n\nPoprvé byla Kosmova kronika vydána tiskem roku 1602. Další vydání připravili až F. M. Pelcl a J. Dobrovský v prvním svazku \"Scriptores rerum bohemicarum\" roku 1783. Další vydání následovala roku 1851 v \"Monumenta Germaniae Historica\" (MGH) od R. Köpkeho a 1874 v \"Pramenech dějin českých\" od J. Emlera. A konečně vydání vycházející ze srovnání všech známých rukopisů připravil B. Bretholz a vydal v MGH roku 1923.\n\nČeský překlad kroniky připojil k Emlerovu vydání (1874) V. V. Tomek. Svůj překlad Kosmovy kroniky vydal Karel Hrdina původně roku 1929 v Melantrichu v bibliofilském tisku, přepracované vydání pak kvůli cenzuře mohlo vyjít až po válce roku 1947 ve stejném nakladatelství. Později Hrdinův překlad pro další vydání upravovala a modernizovala Marie Bláhová.\n\nKosmova kronika se stala známou již brzy po svém vzniku, byla často opisována a stala se předlohou pro další pokusy zpracovat české dějiny po roce 1125. Těmto kronikářům, kteří na Kosmovu kroniku navázali, se říká pokračovatelé Kosmovi a patří sem Kanovník vyšehradský, Mnich sázavský nebo Vincentius a Jarloch. Vedle toho jako svůj zdroj kroniku používala většina pozdějších středověkých kronikářů (výrazně např. Dalimil, Přibík Pulkava z Radenína) nebo i kronika Václava Hájka z Libočan.\n\n\n"}
{"id": "165563", "url": "https://cs.wikipedia.org/wiki?curid=165563", "title": "Lotos Kolej", "text": "Lotos Kolej\n\nLotos Kolej Sp. z o. o. (VKM: LOTOS) je polský železniční dopravce, který je součástí rafinerské skupiny Grupa Lotos S. A. Společnost sídlí v Gdaňsku. Společnost provozuje pouze nákladní dopravu.\n\nV rámci firmy Rafineria Gdańska S. A. (nynější Grupa Lotos S. A.) fungoval Podnik železniční dopravy (Zakład Transportu Kolejowego), který se zabýval provozováním vlečky rafinerie. Na základě koncese vydané polským drážním úřadem UTK začal tento podnik provozovat od 20. dubna 2002 nákladní železniční dopravu i na tratích PLK v rámci Trojměsta.\n\n1. ledna 2003 došlo k outsourcingu tohoto podniku do společnosti s názvem Lotos Kolej, který zůstal ve stoprocentním vlastnictví rafinerie. Nová společnost získala 8. října 2003 licenci na provozování drážní dopravy na celé síti PLK a od 11. listopadu téhož roku začal provozovat nákladní vlaky i mimo oblast Trojměsta.\n\nVedle provozování „domovské“ vlečky v Gdaňsku začala firma od 1. února provozovat i vlečky dalších rafinerií ze skupiny Lotos: Czechowice, Jasło a Gorlice. Postupně také začala provozovat dálkové relace mezi těmito rafineriemi, z nichž nejdelší - 859 km dlouhou - trasa Gdańsk - Jasło je v režii firmy od 1. srpna 2004.\n\nPři svém vzniku dostala firma do vínku lokomotivy řad SM48 a SM42, které byly původně nasazeny pouze na vlečkovém posunu. Při zahájení provozu na síti PLK se tyto stroje začaly používat i na vedení vlaků. V roce 2004 si pak firma pořídila vlakové motorové lokomotivy řad M62 a 060DA. V roce 2005 pak stroje řady M62 vyměnila s firmou PCC Rail Szczakowa za lokomotivy 060DA. Základem parku vlakových motorových lokomotiv je tak řada 060DA (12 ks + další dvě pronajaté od společnosti Sigma Poznaň), doplňují je dvě lokomotivy řady M62 (údaje ke konci roku 2006).\n\nVedle těchto strojů lze na vlacích firmy potkat lokomotivy řady 181, jejichž vlastníkem jsou České dráhy. Tyto lokomotivy však na vlacích Lotosu provozuje smluvní dopravce STK Wrocław.\n\nV případě potřeby si firma pronajímá další lokomotivy, např. v roce 2006 to byly stroje řady M62 firmy PCC Rail Szczakowa.\n\nFirma vlastní několik desítek kotlových vozů pro přepravu kapalných paliv a plynů. Na vlacích firmy jsou pak k vidění především pronajaté kotlové vozy, zejména od největšího polského vlastníka kotlových vozů, společnosti GATX Rail Poland (někdejší Dyrekcja Eksploatacji Cystern).\n\n"}
{"id": "165564", "url": "https://cs.wikipedia.org/wiki?curid=165564", "title": "Hector Berlioz", "text": "Hector Berlioz\n\nLouis-Hector Berlioz (11. prosince 1803 La Côte-Saint-André (Isère) – 8. března 1869 Paříž) byl francouzský skladatel, spisovatel a hudební kritik. \n\nLouis-Hector Berlioz se narodil v rodině úspěšného a relativně zámožného lékaře Louise Berlioze, od dětství byl rodiči připravován na dráhu lékaře. Záliba v hudbě mu v dětství byla tolerována jako koníček. Už v mládí vykazoval hudební talent, dokonce i komponoval, nedosáhl však ve svém raném období úrovně jiných hudebních géniů. Krátce navštěvoval latinský seminář, pak však jeho výuku převzal otec; při výuce latiny si už v dětství zamiloval Vergilia.\n\nVe svých 12 letech se beznadějně zamiloval do Estelle Dubœuf, později provdané Fornier, z nedalekého městečka Meylan, kterou nazýval \"Stella montis\" (horská hvězda).\n\nBerlioz se původně podvolil přání rodičů a v roce 1821 se vydal studovat do Paříže medicínu. V Paříži se mu však otevřely nové obzory. Začal se zabývat výhradně hudbou a rychle prohluboval své, do té doby skromné znalosti. Mimo jiné se stal proslulý tím, že na koncertech zahrnoval urážkami dirigenty, kteří si dovolovali upravovat hudbu, kterou hráli. Od roku 1823 začal pod vedením Jean-Françoise Lesueura studovat kompozici na konzervatoři. Dalším jeho důležitým učitelem byl český skladatel Antonín Rejcha. V roce 1824 zkomponoval své první podstatnější dílo \"Messe solennelle\" (\"Slavnostní mše\"), která byla dlouho považována za ztracenou, neboť sám Berlioz tvrdil, že ji zničil. V roce 1992 však byla znovu objevena.\nV Paříži Berlioz poznal rovněž dílo Williama Shakespeara, kterého po celý život zbožňoval, a také jedno z hlavních děl německého básníka Johanna Wolfganga Goethe, Faust. Během představení Shakespearova Hamleta se zamiloval do irské herečky Harriety Smithson v roli Ofélie, přestože hře, hrané anglicky, nerozuměl. Byl však tehdy odmítnut a jeho emocionální zmatek nalezl své vyústění v díle, jehož uvedení se považuje za začátek hudebního romantismu, ve Fantastické symfonii.\n\nIgnorován Harrietou navázal Berlioz vztah s klavíristkou Camille Mokeovou, ten však náhle skončil, když se Camille provdala za skladatele Ignáce Pleyela. Tehdy Berlioz pobýval na studijním pobytu v Římě. Když se z dopisu Camilliny matky dozvěděl o jejím sňatku, pojal plán, že Camille, její rodiče a nakonec sám sebe zastřelí. Na cestě do Francie však od tohoto zoufalého plánu upustil a ještě se vrátil zpět do Říma.\n\nBěhem pobytu v Itálii uspokojoval Berlioz požadavky svých učitelů na konzervatoři tím, že jim pravidelně posílal střízlivější přepracování svých dřívějších prací, zatímco pracoval na partiturách, o nichž věděl, že se setkají s jejich nesouhlasem – předehrách \"Rob Roy\" a \"Le Roi Lear\" (\"Král Lear\" - podle Shakespearovy hry). Tak vznikla také konečná podoba monumentální Fantastické symfonie.\nPo svém návratu do Francie se opět setkal s Harrietou Smithson. Tentokrát byly jejich city oboustranné, a tak za rok slavili svatbu. Tento pouze civilní obřad se konal 3. října 1833 na britském velvyslanectví v Paříži a jedním ze svědků byl skladatel a klavírní virtuóz Ferenc Liszt. Brzy poté se manželům narodil jediný syn Louis. Manželství však nebylo šťastné.\n\nV roce 1837 složil Berlioz na objednávku francouzského státu nejdůležitější ze svých několika hudebně-liturgických děl\n\"Grande Messe des Morts\" (\"Velká mše za mrtvé\"). Je více známá pod názvem \"Rekviem\". Tato kompozice má v seznamu Berliozových děl číslo 5, ačkoliv vznikla později než \"Fantastická symfonie\" s číslem 14.\n\nPřes své úspěchy jako skladatel nemohl Berlioz v průběhu své kariéry dosáhnout hudební kompozicí dostatečných příjmů. Byl proto nucen věnovat se v letech 1832 až 1864 také intenzivnímu psaní hudebních kritik pro známý deník \"Journal des débats\". Tuto práci označoval sice za robotu, která ho odváděla od vlastní tvořivé činnosti, na druhé straně však měl díky tomuto mocnému listu určitou oporu proti odpůrcům svých hudebních zásad a získal značný vliv na soudobý hudební vkus.\n\nAčkoliv Berliozova hudba stále ve Francii nenacházela ohlas odpovídající jejímu dnešnímu významu, byla nadšeně přijímána v ostatních částech Evropy, dokonce i v konzervativní Anglii a také v Německu a v Rusku. Berlioz byl, kromě jiného, oceňován pro svou barvitou a nápaditou orchestrální instrumentaci. Jeho geniální orchestrální úpravy byly intuitivním, originálním a nejtrvalejším přínosem k vývoji hudební tvorby. Své teorie vložil do knihy \"Grand traité d'instrumentation et d'orchestration moderne\" (\"Velké pojednání o moderní instrumentaci a orchestraci\"), vydané v roce 1844.\n\nPo dokončení oper \"Les Troyans\" (\"Trójané\") a \"Béatrice et Bénédict\" se Berlioz soustředil především na spisovatelskou činnost (sepsal mj. své známé paměti) a na pořádání hudebních festivalů.\nBerliozova druhá žena Marie Recio zemřela v roce 1862. Berlioz, kterému bylo již 59 let, se sice brzy - a to na hřbitově ve čtvrti Montmartre - seznámil s tehdy teprve 24letou ženou známou pouze pod křestním jménem Amélie, a měl s ní poté blízký vztah. Tento vztah nevydržel dlouho a v roce 1863 byl přes Berliozovo zoufalství na žádost Amélie ukončen. Amélie však tehdy byla již těžce nemocná a Berlioz se dozvěděl o její smrti až po šesti měsících.\n\nO čtyři roky později definitivně zlomila Berlioze psychicky ztráta jeho syna Louise, lodního kapitána. Jeho vlastní zdraví se začalo rychle zhoršovat. V roce 1868 ještě znovu navštívil Rusko. 8. března 1869 zemřel ve věku pětašedesáti let.\n\nKromě toho, že Hector Berlioz byl mistrem instrumentace (v roce 1844 napsal nauku o tomto oboru, jež byla přeložena do mnoha jazyků), jeho význam spočívá hlavně v užití tzv. \"idée fixe\", neboli \"utkvělé hudební myšlenky\", jež se prolíná celou skladbou.\nHector Berlioz přesně vyhovoval pojetí romantického umělce 19. století – nekonvenční, vzpurný, impulzivní a vysoce citlivý. Podle romantického ideálu umění a života odrážela hudba tohoto skladatele jeho temperament. Z jeho díla jsou známé především \"Fantastická symfonie\" a také \"Velká mše za mrtvé\" (Rekviem). Řada dalších jeho významných skladeb je dostatečně doceňována teprve dnes.\n\n\n\n"}
{"id": "165565", "url": "https://cs.wikipedia.org/wiki?curid=165565", "title": "Lipoprotein", "text": "Lipoprotein\n\nLipoproteiny jsou micely lipidů a v tucích rozpustných látek s proteiny na povrchu, jejichž funkcí je transport ve vodě nerozpustných lipidů a dalších v tucích rozpustných látek vodním prostředím krve.\n\nLipidy mají hydrofobní charakter. Proto jsou v hydrofilním prostředí lidského organismu (kromě volných mastných kyselin) transportovány krví buď ve vazbě na nosič (například albumin) nebo ve formě částic proměnlivého složení - lipoproteinů.\n\nLipoproteiny tvoří součásti buněčných membrán, cytoplazmy buněk, krevní plazmy a vaječného žloutku. Zaujímají kulovitý tvar v prostoru. Jejich jednovrstevný povrch je složený z fosfolipidů a cholesterolu. Ty jsou uspořádány tak, že hydrofilní části jsou orientovány ven a hydrofobní části dovnitř. Speciální bílkovinné nosiče, na které jsou vázané lipidy, se nazývají apolipoproteiny (zkráceně apoproteiny). Molekuly apolipoproteinů jsou uloženy buď na povrchu částice nebo jsou do ní částečně zanořeny. Jádro lipoproteinu tvoří triacylglyceroly a estery cholesterolu.\n\nLipoproteiny lze rozdělit podle řady hledisek. Jejich názvy jsou historicky odvozené od metody jejich analýzy - ultracentrifugace v gradientu hustoty. Podle této metody se rozlišuje 5 tříd lipoproteinů:\n\n"}
{"id": "165566", "url": "https://cs.wikipedia.org/wiki?curid=165566", "title": "Sacherův dort", "text": "Sacherův dort\n\nSacherův dort neboli Sacher je originální druh čokoládového dortu s meruňkovou marmeládou a čokoládovou polevou. \n\nTuto koláčovou směs s čokoládou vytvořil v roce 1832 tehdy šestnáctiletý Franz Sacher ve druhém učňovském ročníku na dvoře knížete Metternicha. Metternich dal příkaz šéfkuchaři, aby připravil nějakou specialitu pro výjimečné hosty. Šéfkuchař byl ale právě nemocný, a tak se rozkaz dostal až k Franzovi Sacherovi a ten si vymyslel tento dort. Až jeho syn vylepšil tuto znamenitou pochoutku čokoládovou polevou a meruňkovou marmeládou během svých učňovských let u císařského a královského dvorního cukráře Demela. Od té doby je Sacher jednou z nejznámějších kulinářských specialit Vídně. V roce 1876 Eduard Sacher také založil restauraci a Hotel Sacher.\n\nNázev Originální Sacherův dort (\"Original Sacher-Torte\") byl registrován vídeňským hotelem Sacher jako firemní označení, receptura dortu je držena v tajnosti.\n"}
{"id": "165567", "url": "https://cs.wikipedia.org/wiki?curid=165567", "title": "Wacław Stachiewicz", "text": "Wacław Stachiewicz\n\nWacław Stachiewicz (1894-1973) byl polský generál za druhé světové války.\n\nNarodil se v roce 1894 ve Lvově. V roce 1914 vstoupil do Polských legií. Zúčastnil se polsko-sovětské války. Poté byl poslán studovat do Francie na Vysokou válečnou školu. Po návratu se stal profesorem taktiky ve Varšavě. Roku 1928 se stal velitelem 27. pěšího pluku a následující rok byl jmenován velitelem divizní pěchoty v 1. pěší divizi legií ve Vilně. V prosinci 1933 se stal velitelem 7. pěší divize. V roce 1935 byl povýšen na brigádního generála. V červnu 1935 se stal náčelníkem hlavního štábu. Po německé invazi do Polska přešel 18. září 1939 hranice do Rumunska, kde byl internován. Uprchl přes Jugoslávii do Alžíru. Po válce odešel do Kanady. \n"}
{"id": "165568", "url": "https://cs.wikipedia.org/wiki?curid=165568", "title": "Pimentovník pravý", "text": "Pimentovník pravý\n\nPimentovník pravý (\"Pimenta dioica\"), česky též pimentovník lékařský, je druh rostliny z čeledi myrtovité. Je to až 20 metrů vysoký strom s tence odlupčivou borkou, jednoduchými tuhými listy a drobnými bílými květy v latovitých květenstvích. Vyskytuje se ve Střední Americe a na Karibských ostrovech. Pimentovník pravý poskytuje známé nové koření, které bylo využíváno již v předkolumbovských časech. Ve Střední Evropě se objevilo v průběhu 17. století. Pimentovník je zdrojem vonného oleje používaného v parfumerii. Dřevo je velmi tvrdé. Rostlina je využívána v tradiční medicíně, lékařské studie prokázaly mj. protirakovinné účinky některých složek.\n\nPimentovník pravý je silně aromatický, stálezelený, dvoudomý strom dorůstající výšky 10 až 15, výjimečně až 20 metrů a průměru kmene až 30 cm. Borka je bledě hnědá a odlupuje se v tenkých šupinách a plátech. Listy jsou jednoduché, vstřícné, celokrajné, kožovité, 9 až 20 cm dlouhé a 3 až 9 cm široké, s vejčitou nebo eliptickou, na vrcholu zpravidla špičatou čepelí. Listy jsou na ploše prosvítavě tečkované siličnými žlázkami a při rozemnutí kořenitě voní. Řapík je 1,5 až 2 cm dlouhý. Žilnatina je zpeřená, tvořená 9 až 12 páry postranních žilek. Květenstvím jsou bohaté, 6 až 12 cm dlouhé laty. Květy jsou drobné, bílé, přisedlé nebo krátce stopkaté. Jsou plně vyvinuté, avšak funkčně jednopohlavné. Kalich je tvořen 4 široce okrouhlými laloky. Koruna je složená ze 4 bílých, okrouhlých, asi 5 mm dlouhých korunních lístků a brzy opadává. Tyčinek je mnoho a jsou promíseny bílými chlupy. Květy samčích rostlin obsahují asi 100 tyčinek, zatímco květy samičích rostlin jen okolo 50. Semeník je spodní, srostlý ze 2 plodolistů a obsahuje 2 komůrky s jedním (výjimečně 2) vajíčkem. Čnělka je 4 až 5 mm dlouhá, zakončená hlavatou bliznou. Plody jsou jsou kulovité až hruškovité, 6 až 8 mm široké, na povrchu bradavčité bobule. Obsahují 2 okrouhlá nebo ledvinovitá, zploštělá semena.\n\nPimentovník pravý roste ve Střední Americe a na Karibských ostrovech. Je domácí na Jamajce, Kubě, Hispaniole, Kajmanských ostrovech, Bahamách, jižním Mexiku a Střední Americe. Pěstuje se i v Portoriku, Malých Antilech a Panenských ostrovech.\n\nDruh popsal již Carl Linné v roce 1759 a zařadil jej do rodu myrta pod názvem \"Myrtus dioica\". V roce 1821 jej popsal John Lindley pod názvem \"Pimenta officinalis\" v rámci nového rodu \"Pimenta\". Pod tímto názvem byl uváděn až do roku 1947, kdy Elmer Drew Merrill uveřejnil novou kombinaci \"Pimenta dioica\" na základě původního Linného druhového názvu.\n\nPimentovník pravý poskytuje známé a běžně používané koření, prodávané pod názvem nové koření. Jsou to sušené bobule, které se sklízejí v době, kdy jsou již zralé ale na povrchu ještě zelené. Jeho používání má dlouhou historii a plody používaly již civilizace předkolumbovské éry v Karibiku k ochucování čokolády. S pimentovníkem se setkal na Jamajce začátkem 16. století Kryštof Kolumbus a dal mu jméno jamajský pepř. Do Evropy bylo toto koření poprvé dovezeno v 16. století. Ve Střední Evropě se toto koření objevilo poměrně pozdě, začátkem 17. století, s čímž souvisí i název nové koření. Hlavním pěstitelem je v současné době Jamajka (asi 70 % světové produkce) a zdejší plody jsou považovány za nejkvalitnější. Dalšími významnějšími pěstiteli jsou Honduras, Guatemala, Mexiko, Brazílie a Belize. Nové koření se komerčně získává i z jiného středoamerického, blízce příbuzného druhu, \"Pimenta racemosa\", který poskytuje o něco větší a méně vonné plody. Z plodů pimentovníku pravého naložených do rumu se na Jamajce vyrábí likér.\nVonný olej z pimentovníku je využíván v parfumerii a při výrobě svíček. Extrakt z listů pimentovníku se používá k prodloužení trvanlivosti masa a jiných potravin. Z rostliny se též vyrábí pesticid na přírodní bázi.\n\nVšechny části rostliny jsou používány v tradiční medicíně Střední Ameriky a Karibské oblasti. Plody mají význam i v tradiční indické medicíně a v evropském lidovém léčitelství. Na Jamajce se pije horký čaj s novým kořením při nachlazení, poruchách trávení a menstruačních obtížích. Klinické studie prokázaly protirakovinný účinek některých složek, zejména kvercetinu, ericifolinu a kyseliny gallové.\n\nDřevo je velmi tvrdé a těžké, červenavě hnědé, s jemnou strukturou, po opracování silně lesklé. Má jen lokální význam. Pimentovník pravý je řazen mezi invazní druhy.\n\n"}
{"id": "165569", "url": "https://cs.wikipedia.org/wiki?curid=165569", "title": "A.C.A.B.", "text": "A.C.A.B.\n\nA.C.A.B. (z anglického „All Cops Are Bastards“ – „Všichni policajti jsou parchanti!“) je zkratka dříve užívaná především mezi (bývalými) vězni. Má radikálně levicový původ, je však také používána radikální pravicí a fotbalovými hooligans jako výraz odporu k policii, a tak i státnímu systému obecně. Při dotazu policejních sil se zkratka tradičně uvádí jako „Always Carry a Bible“ („Vždy s sebou noste bibli“) nebo „All colours are beautiful“ („Všechny barvy jsou pěkné“). Obvykle je prezentována vokálně (především jako zkratka, buď anglickým hláskováním počátečních písmen „ejsíejbý“ či počeštělým \"acab\") nebo nápisy na vlajkách či jiných součástech choreografie ultras skupin. Používá se i jako tetovací motiv či jako motiv na oblečení, placky a různé nášivky. Někdy se zapisuje pomocí čísel označujících pořadí písmen v abecedě: 1.3.1.2 (1312)\n"}
{"id": "165570", "url": "https://cs.wikipedia.org/wiki?curid=165570", "title": "Publicizace práva", "text": "Publicizace práva\n\nPublicizace práva (\"„zveřejnoprávnění“ práva\") je jevem, kdy v rámci legislativního vývoje dochází nejprve k pronikání veřejnoprávních prvků do soukromoprávních (občanskoprávních) institutů, následně ke vzniku smíšených právních institutů a v poslední fázi podřazení původně civilistických, příp. smíšených institutů právu veřejnému. Publicizace je „socializační“ tendencí v historickém vývoji právních úprav. Bývá interpretována jako doklad nedostatečnosti teoretické konstrukce dualismu soukromého a veřejného práva. \n\nPříkladem norem, které prošly či procházejí publicizací, jsou normy pracovního práva, horního práva, vodního práva nebo lesního práva.\n\nProtisměrným jevem je privatizace neboli civilizace práva.\n"}
{"id": "165571", "url": "https://cs.wikipedia.org/wiki?curid=165571", "title": "Privatizace práva", "text": "Privatizace práva\n\nPrivatizace práva (civilizace práva) je jevem, kdy v rámci legislativního vývoje dochází k pronikání soukromoprávních (civilněprávních) prvků do veřejnoprávních institutů. Privatizace je „liberalizační“ tendencí v historickém vývoji právních úprav. Bývá interpretována jako doklad nedostatečnosti teoretické konstrukce dualismu soukromého a veřejného práva.\n\nPříkladem zásadní privatizace velkého celku norem je nahrazení hospodářského práva právem obchodním v Československu v roce 1992.\n\nProtisměrným (a v praxi častějším) jevem je publicizace práva.\n"}
{"id": "165575", "url": "https://cs.wikipedia.org/wiki?curid=165575", "title": "Vyhnání Čechů ze Sudet v roce 1938", "text": "Vyhnání Čechů ze Sudet v roce 1938\n\nVyhnání Čechů ze Sudet se uskutečnilo v roce 1938 po přijetí Mnichovské dohody, jejímž hlavním bodem bylo odstoupení pohraničí Československé republiky, v hranicích, jež stanovila Německá Říše. Údaje o počtu migrantů se rozcházejí. Tehdejší oficiální statistika, vypracovaná sekretářem Ústavu pro péči o uprchlíky Jaroslavem Šímou uvádí, že k 1. 7. 1939 bylo evidováno celkem 171 401 uprchlíků z pohraničních oblastí do vnitrozemí, z toho 141 037 české národnosti, 10 496 Němců a 18 673 Židů. Statistika nezahrnuje aktivní státní zaměstnance, kterých bylo přibližně 50 tisíc. Někteří z těch, kteří zprvu uprchli, se pak vrátili zpět, naopak v některých případech docházelo k vyhánění i v pozdější době.\n\nNástupem Adolfa Hitlera k moci roku 1933 došlo ve vzájemných vztazích Čechů a Němců v českém pohraničí k postupným změnám. Nacistické Německo začalo podporovat prostřednictvím sudetoněmeckých stran a spolků národnostní a rasovou nesnášenlivost. V této činnosti se vůdčí role ujala Sudetoněmecká strana, kterou založil Konrád Henlein. V druhé polovině třicátých let se neustále stupňovaly nejen požadavky českých Němců vůči československé vládě, ale docházelo i k formám otevřeného nepřátelství vůči Čechům, kteří byli slovně i fyzicky napadáni, kterým bylo odmítáno poskytování služeb a prací ze strany Němců, či znemožňováno své služby a práce Němcům poskytovat. Stále častěji se konaly pochody německých hajlujících výrostků, Čechům a Židům bylo vyhrožováno, byla jim rozbíjena okna, ničen majetek. Mnoho smíšených česko-německých manželství bylo z důvodu německé nenávisti k Čechům rozvráceno. \n\nTato situace vyvrcholila 12. září 1938, když Adolf Hitler na sjezdu NSDAP v Norimberku nevybíravě zaútočil proti Československu, což podnítilo sudetské Němce k vyvolání puče. Ještě téže noci došlo v pohraničí k útokům henleinovských bojůvek proti čs. policejním stanicím, celnicím a poštám, při nichž bylo zavražděno několik desítek úředníků a vojáků. Na tuto situaci odpověděla čs. vláda posláním vojska do pohraničí k potlačení puče. Dne 29. září však byla uzavřena Mnichovská dohoda mezi Německem, Itálií, Velkou Británií a Francií o odstoupení pohraničí nacistickému Německu. Když československý prezident Edvard Beneš zjistil, že ztrácí spojenecké vojenské záruky Francie a Velké Británie, 30. září Mnichovský diktát přijal.\n\nIhned po přijetí Mnichovské dohody nastalo vyhánění Čechů a Židů z pohraničí. K nim se v útěku přidali i němečtí antifašisté, kteří se obávali represí. Vyhánění nebylo prováděno na základě žádného oficiálního dokumentu, ale realizováno bylo masově pod obrovským nátlakem a výhrůžkami zejména německých ordnerů, ale i těch, kteří se slovního i fyzického napadání Čechů a Židů dopouštěli již dříve. Utečenci nakládali svůj majetek na vozy, do automobilů a železničních vagónů a prchali zpět do své zmenšené vlasti. Při útěku docházelo i k událostem, jako byly například krádeže, vyhrožování střelnými zbraněmi, či jiným. Kromě národnostní a rasové nesnášenlivosti českých Němců hrála v mnohých případech útoků na Čechy i touha po kořisti.\n\nV první vlně utečenců byli nejen státní zaměstnanci (finanční stráž, úředníci, pošťáci, policisté), kteří byli od Němců nenáviděni nejvíce a doslova přes noc přišli o práci, ale i dělníci, živnostníci, zemědělci a jiní zaměstnanci. Záleželo na situaci v různých místech a oblastech, na poměru národnostního složení, na aktivitě místních sudetoněmeckých vůdců a skupin. Po převzetí moci Němci a nastolení řádných orgánů se situace zklidnila. V českém pohraničí zůstalo 319 tisíc Čechů, zejména starousedlíků, zemědělců, kteří zde měli svoji půdu, ale i dělníků a ostatních zaměstnanců. Bylo zapotřebí pracovních sil a nebylo možné pokračovat v politice okamžitého vyhánění. To se však jevilo jako dlouhodobý cíl, jenž v dobách války nakonec přerostl i ve snahu vysídlit český národ z jeho historického území úplně.\n\nPo 1. říjnu 1938 se české obyvatelstvo ocitlo v pozici národnostní menšiny, která neměla naprosto žádná národní práva. Byly zrušeny všechny české politické strany a spolky, jejich majetek byl zabaven ve prospěch Říše. V úředním styku byl zakázán český jazyk, česky se nesmělo mluvit ani na veřejnosti a v dopravních prostředcích. Češi nesměli vykonávat zaměstnání v kterékoliv instituci státní správy, dále nesměli vykonávat žádné politické funkce, ani na obecní úrovni. Postupně byly zrušeny všechny české noviny, byl zakázán tisk českých knih, do kin nesměl přijít žádný český film, bylo zrušeno české vysílání v rozhlasu. Omezována a nakonec zakázána byla i česká divadelní ochotnická představení, fotbalová utkání, taneční zábavy, poutě, veřejná procesí i kázání a bohoslužby v češtině. Zavřena byla většina českých veřejných knihoven, české střední školy, omezen byl počet základních škol. Češi byli znevýhodňováni při získávání práce, a po okupaci Čech a Moravy odcházeli do Protektorátu. Postupně byly hospodářským tlakem likvidovány drobné české podniky, docházelo ke konfiskaci českého zemědělského majetku. Do roku 1943 se ocitlo v německých rukou zhruba 75 tisíc hektarů půdy, kterou dříve vlastnili Češi. Kromě toho byli Češi omezováni v nakládání se svým majetkem, nesměli ho dále prodávat do českých rukou apod. Češi, kteří podlehli soustavné šikaně ze strany německých úřadů a formálně se přihlásili k německé národnosti, byli po válce \"vysídleni\" do Německa (nebo do Rakouska).\n\nVedle české menšiny uvízli v zabraném pohraničí také němečtí antifašisté a různí další německy hovořící jedinci, kteří se nepřipojili k masové podpoře nacistické strany. Jednalo se v prvé řadě o místní sociální demokraty a komunisty, dále však také třeba o svědky Jehovovi a postupně i další názorové menšiny, které stály buď otevřeně proti politice nacistické strany, nebo ji odmítaly podporovat. Tito dosavadní českoslovenští občané nemohli z různých důvodů odejít do českého vnitrozemí. Prakticky hned po nacistickém záboru pohraničí začali být zatýkáni nebo společensky postihováni. O měsíc a půl později proběhla i v zabraném pohraničí Křišťálová noc a sudetští nacisté začali systematicky pronásledovat i místní židovskou menšinu.\n\n\n\n"}
{"id": "165577", "url": "https://cs.wikipedia.org/wiki?curid=165577", "title": "Monstrosity", "text": "Monstrosity\n\nMonstrosity je floridská hudební skupina hrající brutální death metal.\n\nKapela Monstrosity byla založena v městě Fort Lauderdale na Floridě v roce 1990. Následujícího roku vydala demo \"Horror Infinity\", v roce 1992 prostřednictvím společnosti Nuclear Blast své debutové album nazvané \"Imperial Doom\", které se stává poměrně úspěšným počinem, dodnes se jej prodalo na 50 000 kusů. Kapela se ale již od svého počátku potýká s problémy ve své sestavě, jediným stálým členem zůstává bubeník Lee Harrison; jinak zde dočasně působila řada muzikantů, kteří později zakotvili v kapelách jako Cynic, Malevolent Creation, Capharnaum ad. Od roku 1992 zde působil známý zpěvák George \"Corpsegrinder\" Fisher, který ale po vydání alba Millenium v roce 1996 skupinu opustil a nahradil Chrise Barnese ve slavných Cannibal Corpse. Na jeho místo přišel Jason Avery, který vystoupil na albech \"In Dark Purity\" (1999) a \"Rise to Power\" (2003). Na místě zpěváka v současnosti působí Mike Hrubovcak, který se ke skupině připojil v prosinci 2006.\n\n\n\n\n\n\n"}
{"id": "165578", "url": "https://cs.wikipedia.org/wiki?curid=165578", "title": "Česká kultura na přelomu 19. a 20. století", "text": "Česká kultura na přelomu 19. a 20. století\n\nNa základní pětileté školy navazovaly trojtřídní měšťanské školy, které poskytovaly rozsáhlé praktické vzdělání. Kromě klasických gymnázií byly zakládány i další ústavy (školy) zdůrazňující výuku matematiky, přírodních věd, kreslení, moderních jazyků a rýsování. Gymnázia připravovala absolventy na další studium, absolventi reálek odcházeli na techniku, nebo se věnovali zaměstnání. Obchodní akademie byly také velice vyhledávané, neboť připravovaly absolventy na to, že se stanou budoucími podnikateli a vyššími úředníky.\n\nKromě těchto škol existovaly i školy se speciálním zaměřením - školy zemědělské, průmyslové, umělecké atd. Mnoho lidí mělo jen základní vzdělání. Středoškolské se hodnotilo jako vysokoškolské. Proto bylo docela využíváno jako předpoklad k dobré kariéře nebo také jako úleva z vojenské služby. Neboť většinou studovali jen chlapci. Díky Elišce Krásnohorské mohlo i více děvčat navštěvovat střední školy. Eliška Krásnohorská totiž založila jedno z prvních dívčích gymnázií v Evropě - Gymnázium Minerva v Praze.\n\nRoku 1882 byla Karlova univerzita rozdělena podle jazyka na dvě samostatné vysoké školy, na českou a německou část. Toto zrovnoprávnění češtiny s němčinou bylo jedním z „drobečků“, kterého dosáhla česká společnost od Taaffovy vlády. Mělo to veliký význam pro rozvoj české společnosti. Česká univerzita se stala centrem vědeckého pokroku který dosahoval evropské úrovně. Díky osamostatnění České univerzity došlo k významovém povzbuzení české vědy. Následující desetiletí bylo období mimořádné aktivity.\n\nČeská literatura se ve druhé polovině chlubila mnoha významnými autory. Byli to například básníci Jan Neruda, Svatopluk Čech, Josef Václav Sládek, Julius Zeyer, Jaroslav Vrchlický, autoři historických románů Václav Beneš Třebízský, Zikmund Winter a Alois Jirásek. V české literatuře nebyly rozvinuty ještě všechny literární žánry. Například romány ze současnosti a dětská literatura. Čeští spisovatelé pronikali také do ciziny, ale zde je znala hlavně vzdělaná a majetná část obyvatelstva. Většina národa o nich pouze četla v novinách nebo slyšela ve škole. Většinou se četly krvavé romány, snáře, indiánky, zábavné přílohy kalendářů a hlavně noviny.\n\nČeští spisovatelé dlouho nemohli přijít na to, jak mají hlavně psát. Jestli se držet českých tradic, nebo zabrousit do vzorů jiných národů. Spory vyvrcholily ve střetu přívrženců tzv. národní a kosmopolitní školy. První byli ruchovci a druzí lumírovci. Ruchovci byla skupina autorů nazvaná podle almanachu Ruch (1868). Vystoupili na počest položení základního kamene k budově Národního divadla. Jejich představitelé byli Svatopluk Čech, Eliška Krásnohorská a Alois Jirásek. Témata děl byla národ a návrat do minulosti. Vzory pro svoji dobu hledali hlavně v husitství. Lumírovci byla literární skupina nazvaná podle časopisu Lumír. Navazovali na takzvané májovce (Neruda, Hájek, Arbes…) Představitelé byli Jaroslav Vrchlický, Josef Václav Sládek, Julius Zeyer a tématem děl obecně lidské problémy.\n\nPo lumírovcích a ruchovcích nastupují na scénu mladší autoři označovaní jako generace devadesátých let. K nim se řadili tito autoři-básníci: Josef Svatopluk Machar, Otokar Březina, Antonín Sova, kritici: František Xaver Šalda, F. V. Krejčí. Tito všichni jmenovaní podepsali Manifest České moderny z roku 1895. Vyjadřovali tím odpor k uměleckým a politickým nešvarům, k falši, neupřímnosti a ke všem druhům utlačování. Jejich společná idea byla svoboda pro občana i umělce. Domnívali se, že svoboda každého jednotlivce pomůže k zrození nové společnosti. Nespokojenost se společností současnou a představa lepší byla určující i pro další básníky na přelomu století Petra Bezruče, Stanislava Kostku Neumana a Františka Gellnera. Kromě těchto spisovatelů zde našli v této době místo i následovníci Vrchlického nebo básníci z okruhu Moderní revue.\n\nDokladem vzestupu kulturního i hospodářského na konci století je mecenášská činnost stavitele a architekta Josefa Hlávky. Josef Hlávka se narodil 15. února 1831 v Přešticích a zemřel 11. března 1908 v Praze. Byl významným mecenášem věd, umění. Roku 1883 věnoval 25 000 zlatých České vysoké škole technické v Praze na založení \"„Českého technického nadání Josefa a Marie Hlávkových“\". Nadace měla sloužit absolventům školy k hrazení stipendií pro jednoleté zahraniční cesty. Roku 1902 svým peněžním darem umožnil výstavbu kolejí pro studenty (dnešní Hlávkova kolej). Bylo mu roku 1906 udělen čestný titul Dr. h. c.\n\nRok 1891 je památný Jubilejní výstavou. Tu to výstavu vymysleli čeští podnikatelé Václav Nekvasil a František Křižík. V souvislosti s punktacemi se Němci této akce nezúčastnili. Výstava ukázala šíři a rozmanitost , jakých úspěchů český národ v průmyslové výrobě i vzdělanosti dosáhl.\n\nVzestup úrovně hospodářského a průmyslového vyzdvihl také architekturu a stavebnictví. V 80. letech se v Praze se začaly stavět vodárny, které přispěly k mnohem lepší hygieně obyvatelstva. Kromě pavlačových domů počala výstavba třípatrových domů. To bylo hlavně zřetelné na prototypu moderního města Vinohrad, které s Prahou splynulo roku 1922. Ve větších městech začaly rychleji růst továrny, tržnice, obchodní domy, školy, divadla, mosty, nádraží a záložny. Pro tyto budovy byl velice dobrý styl české novorenesance, jehož mistři byli například Josef Hlávka, Josef Zítek (Národní divadlo), Josef Schulz (dostavba Národního divadla, Národní museum), Antonín Wiehl (činžovní domy, národní pohřebiště Slavín na Vyšehradě). Novorenesance vycházela z renesance tím pádem byla historizujícím slohem. Koncem 19.století se na novorenesančních stavbách začínají objevovat secesní prvky. Je častým zjevem, že zvenku novorenesanční budova má uvnitř secesní interiéry.\n\nNová doba však odmítala vzory minulosti. Dávala přednost zdůraznění konstrukčních vlastností staveb. Začaly se také uplatňovat nové stavební hmoty - beton a železobeton. Místo starých prvků se začaly používat upravené rostlinné a ornamentální vzory. Vznikla secese. Secese je posledním z univerzálních výtvarných slohů, kterým se podařilo vtisknout umělecký řád. Vytvořila novou módu a životní styl. V secesním stylu byl postaven i Obecní dům v Praze od Antonína Balšánka.\n\nDalší krok představoval účelnost a potlačení výzdoby. Krásu stavby ztělesňovala stavba sama, linie byla vtisknuta do ostrých geometrických forem. Byl to kubismus. Kubismus se zejména projevil v malířské oblasti. Jeho proniknutím do architektury a uměleckého řemesla u nás je světovým unikátem. Nejznámější architekti jsou Jan Kotěra (museum v Hradci Králové), Josef Gočár (dům U Černé Matky Boží na Ovocném trhu v Praze), Josef Chochol (dům v Neklanově ulici na Vyšehradě).\n\nZvýšená potřeba reprezentace se projevovala hlavně ve zřizování pomníků. Nejvýznamnějším sochařem byl Josef Václav Myslbek který se proslavil hlavně sochou sv. Václava a sochami pro Vídeňský parlament, ale také vytvořil plno bust představitelů české společnosti. Další významní sochaři byli Ladislav Šaloun (pomník Mistra J. Husa na Staroměstském náměstí) a Stanislava Suchardu (pomník Františka Palackého před mostem F. Palackého v Praze).\n\nStavbou Národního divadla se splnil sen všem dávným obrozencům. Divadlo bylo vystavěno ze sbírek, do kterých přispěly všechny vrstvy obyvatelstva. Otevřeno bylo roku 1881 a znovuotevření po požáru roku 1883 ukázalo obětavost národa a zaujetí pro určitý úkol. V Národním divadle se hodně hrálo a ještě hraje dílo Bedřicha Smetany. Prosadil se i režisér a dramaturg Jaroslav Kvapil. Aby divadlo mohlo vůbec existovat muselo hrát díla i lehčího žánru operety a konverzační komedie. Na toto téma se v Praze orientovala i celá řada pražských kabaretů.\n\nV jiných městech i malých působila stálá divadla, v kterých hráli ochotníci nebo kočovní herci. Ale úroveň těchto představení byla dosti špatná nebo pouze průměrná. Významným hercem byl Karel Želenský (pozdější známý herec Národního divadla). Zásluhou advokáta a poslance dr. Karla Pippicha, který se staral o kulturu, se v Chrudimi (ve „východočeských Athénách“) hrály i premiéry významných autorů ( např. Zeyer). Do Chrudimi chodívali často a rádi hrát i herci a umělci z Prahy.\n\nStavba Národního divadla dala příležitost i výtvarnému umění. K výzdobě této budovy byli zváni nejnadanější čeští malíři - Mikoláš Aleš, František Ženíšek, Josef Tulka. Nejslavnější z nich Mikoláš Aleš dokonce namaloval monumentální cyklus Vlast, další jeho dílo je olejový obraz \"Setkání Jiřího z Poděbrad s Matyášem Korvínem\". Soběslav Pinkas a Viktor Barvitius navázali kontakty s francouzským malířstvím v okruhu barbizonských malířů, kteří se specializovali na malbu ve volné přírodě. Českou krajinu malovali Julius Mařák a Antonín Chittussi. Mařákův žák Antonín Slavíček se stal nejvýznamnějším českým malířem přelomu 19. a 20. století. Tito malíři byli zaměřeni především na krajiny. Malovali také roční období, různé denní doby a lidské práce především zemědělské. Pro tento umělecký směr byl název impresionismus (latin.- impression=dojem).\n\nJinou cestou šel malíř Václav Brožík, který se zaměřil spíše na historickou malbu (\"Mistr Jan Hus před koncilem kostnickým\"). Významný a uznávaný malíř (zejména ve Francii) Alfons Mucha proslul zejména svou secesní plakátovou a knižní grafikou. Podobně jako Mucha byl na tom také Gustav Klimt působící ve Vídni, a který zde založil Vídeňskou secesi. Max Švabinský se také věnoval grafice, ale brzo se začal zabývat i portrétovou malbou. Jan Preisler maloval spíše tajuplnou, náznakovou a symbolickou malbou (\"obraz Černé jezero\").\n\nPřed válkou vystoupili malíři mladší generace, kteří toužili po silném a výrazném vyjádření (expresionismus) a hlásící se k podmětům, které díky Pablu Picassovi a Georgu Braquovi přicházely z Francie (kubismus). Nejznámější z těchto umělců jsou Emil Filla, Bohumil Kubišta, Otakar Kubín (ve Francii se prosadil spíše pod jménem Coubine). Většinou se tvorba těchto malířů rozvinula až po válce.\n\n Nejvíce obdivu sklízelo umění v oblasti hudby a hudebního interpretačního umění. Nejznámější z našich hudebníků této doby byly Bedřich Smetana, autor oper \"Braniboři v Čechách\", \"Prodaná nevěsta\", \"Dalibor\", \"Libuše\", \"Tajemství\", \"Dvě vdovy\" a cyklu symfonických básní \"Má vlast\". Další známý autor byl Antonín Dvořák, autor oper \"Čert a Káča\", \"Jakobín\", \"Rusalka\", devíti symfoniemi atd. Třetí byl Leoš Janáček proslulý operami s melodií lidové mluvy \"Liška Bystrouška\". Dílo symfonické \"Taras Bulba\".\n\nVěhlasná světová pěvkyně Ema Destinnová v Čechách nebyla moc slyšet, protože působila spíše v cizině. \n\nSvůj ráz začala česká kultura ztrácet na přelomu století. Dokázala přijímat a tvořivě zpracovávat podměty okolí bez obavy ztráty svébytnosti. To byl důkaz vyspělosti národa, i když jsme nebyli samostatný stát.\n\nSymbolismus je umělecké hnutí , které vzniklo ve Francii. Největší rozmach zaznamenalo na přelomu 19. a 20. století. Symbolismus navazuje částečně na romantismus. Cílem bylo zobrazovat věci, které nejdou racionálně popsat (nálady, emoce,atp.). Chtěli je nakreslit, zobrazit, popsat neboli se snažili zobrazit nezobrazitelné. K tomu jim měl pomáhat symbol, který se měl stát prostředníkem mezi světem a „světem duše“ měl v náznaku odkrývat tajemství ukryté v nitru věcí. Symbol nebyl přímým pojmenováním věci (problému, stavu atp.), ale pouhým náznakem, sugescí podstaty věci.\n\nV 19. století tón módy udává Francie. Dbá se na zdůraznění čistoty a cudnosti. Propaguje se sport a pravidelná hygiena, koupele a krátké vlasy. 19.století je plné fantazie, návratům k přírodě a historii. Změnil se celkový módní styl. Sukně byla zpočátku jen lehce rozšířená, později dostává tvar kužele s mnoha spodničkami, které zdůrazňují lehkost. Ženy svoji ženskost zdůrazňovaly upnutými živůtky a vosími pasy. Vzory které letěly byly květinové nebo kostkované. Ženy už odhalovaly trošku ramena. Nosily se také velice zdobené klobouky. Zdobené obvykle peřím, stuhami, květinami, umělým ovocem atd. K nezapomenutelným doplňkům každé ženy patřil na vycházky krajkový slunečník. V zimě šály a šátky s bohatými třásněmi nebo krajkovým lemováním. Hodně se používaly rukavičky.\n\nOděv mužů se z minulých dob příliš nezměnil. Pořád se nosily frakové kabáty. Barevný frak doplňovaly kalhoty jiné barvy. Kalhoty byly dlouhé, úzké a vpředu nad botou obloukovitě vystřižené. Této době vzniklo plno příruček, jak správně zavázat kravatu, neboť byly velice složité. Dobře oblečeným mužům nesměl nikdy chybět cylindr. Na procházky si muži sebou brali kromě žen své tenké hůlky zvané „špacírky“.\n\nSportovní obleky byly úplně jiné než dnes. Například se koupalo v sukních. Fotbal se hrál obvykle v dlouhých kalhotách. Později už v kratších a to po kolena. Tenis dámy hrály v dlouhých bílých sukních. Nejenom tyto sporty ale celá řada sportů mělo neobvyklé sportovní oblečení které se vůbec nepodobalo dnešnímu.\n"}
{"id": "165580", "url": "https://cs.wikipedia.org/wiki?curid=165580", "title": "Charlotte Gainsbourgová", "text": "Charlotte Gainsbourgová\n\nCharlotte Lucy Gainsbourgová, nepřechýleně Charlotte Lucy Gainsbourg (* 21. července 1971, Londýn) je francouzská herečka a zpěvačka.\n\nJe dcerou britské herečky Jane Birkinové a francouzského herce, básníka, muzikanta a režiséra Serge Gainsbourga. Narodila se v Londýně, ale vyrůstala v Paříži. Její babičkou z matčiny strany byla herečka Judy Campbell. Jejím strýcem je scenárista a režisér Andrew Birkin, který natočil film \"Betonová zahrada\", ve kterém Charlotte hrála. Její otec byl Žid, zatímco její matka pochází z křesťanského prostředí. Charlotte navštěvovala soukromou dvojjazyčnou školu v Paříži a poté Collège Alpin International Beau Soleil ve Švýcarsku. Jejími v dětství osvojenými jazyky jsou jak francouzština tak angličtina.\n\nZe strany své matky má dvě nevlastní sestry, módní fotografku Kate Barryovou a zpěvačku Lou Doillonovou.\n\nJejím dlouholetým životním partnerem je francouzsko-izraelský herec Yvan Attal, se kterým má tři děti, Bena (narozen 1997) a dcery Alice (narozená 2002) a Joe (narozená 2011).\n\nDne 5. září 2007 byla převezena do pařížské nemocnice, kde se podrobila operaci na krvácení do mozku. To bylo důsledkem jejích bolestí hlavy po nehodě na vodních lyžích ve Spojených státech, která se stala o několik týdnů dříve.\n\nJejím prvním filmovým debutem se stala v roce 1984 role dcery Catherine Deneuveové ve filmu \"V záři reflektorů\". V průběhu své kariéry hrála ve více než 30 filmech. V roce 1986 získala Césara pro nejslibnější herečku za film \"L'effrontée\" a v roce 2000 Césara pro nejlepší herečku ve vedlejší roli za film \"Pusa\". V roce 1993 přišel její první anglicky mluvící debutový film, \"Betonová zahrada\", který režíroval a napsal její strýc Andrew Birkin. Její divadelní debut přišel v roce 1994 ve hře Davida Mameta, \"Oleanna\" v Théâtre de la Gaîté-Montparnasse. V roce 1996 ztvárnila titulní roli v adaptaci knihy Charlotte Brontëové, \"Jana Eyrová\".\n\nV roce 2003 hrála ve snímku \"21 gramů\" po boku Naomi Wattsové, Seana Penna a Benicia del Tora. V roce 2006 se vedle Gaela Garcíi Bernala objevila v \"Nauce o snech\". O rok později ztvárnila Claire v dokumentárním filmu \"\" a také přispěla na filmový soundtrack písní \"Just Like a Woman\". V roce 2009 získala cenu festivalu v Cannes za snímek \"Antikrist\" režiséra Larse von Triera. Dále si zahrála ve francouzsko-australské produkci filmu \"Strom\" a objevila se podruhé ve filmu Larse von Triera, \"Melancholia\". V únoru 2012 byla v porotě 62. ročníku Berlínského mezinárodního filmového festivalu. V květnu stejného roku měl premiéru snímek \"Confession of a Child of the Century\", kde si zahrála po boku britského hudebníka Peta Dohertyho.\n\nV roce 2013 již potřetí spolupracovala s von Trierem na \"Nymfomance\", kde ztvárnila hlavní roli. Tento čtyřhodinový film popisuje život ženy závislé na sexu od jejího mládí až do středního věku. Když byla tázána na povahu role, Gainsbourgová odpověděla: \"Sexuální scény nebyly tak těžké. Pro mě byly nejtěžší všechny ty masochistické scény. Ty byly trapné a, ano, trochu ponižující.\"\n\n"}
{"id": "165582", "url": "https://cs.wikipedia.org/wiki?curid=165582", "title": "100 největších Britů", "text": "100 největších Britů\n\n100 největších Britů (angl. \"100 greatest Britons\") je anketa, kterou uspořádala BBC, aby v ní její publikum určilo, které osobnosti považuje za největší Brity všech dob. V soutěži významně bodovalo i několik „nebritů“, resp. naturalizovaných Britů, mimo jiné Irové Bono Vox a Bob Geldof a Freddie Mercury, který se narodil na Zanzibaru rodičům indicko-íránského původu. Anketa posléze inspirovala vznik podobných soutěží v dalších státech, jako byly např. \"Největší Čech\" stanice ČT1 a \"Velcí Finové\" společnosti Yleisradio. Za největšího Brita všech dob byl vybrán Winston Churchill\n\nNěkteré z těchto osobností zabodovaly zároveň v anketě 100 nejhorších Britů, v níž drtivě zvítězil Tony Blair (zde 67.) Jsou označeni (*) a pozicí, kterou získaly.\n"}
{"id": "165583", "url": "https://cs.wikipedia.org/wiki?curid=165583", "title": "Spice", "text": "Spice\n\nSpice (1967-1969, původně The Stalkers) byli přímým předchůdcem britské rockové skupiny Uriah Heep, ve které vystupovali David Byron (zpěv), Mick Box (kytara), Paul Newton (baskytara) a Alex Napier (bicí) (Napier byl náhradou za bubeníka Nigela Pegruma, který se později připojil k folk-rockovým Steeleye Span). \nSkupina změnila název na Uriah Heep koncem roku 1969 (ne, až v únoru 1970)když k nim přišel varhaník Ken Hensley, (předtím člen The Gods a Toe Fatt). Bubeník Lee Kerslake, který hrál s Henslym v obou kapelách, ho následoval do Uriah Heep v roce 1972.\n\nSpice realizovali jeden singl s titulem \"What About The Music\" (B strana \"In Love\") v roce 1968, kdy se během natáčení jejich prvního alba přejmenovali na Uriah Heep. Písničky nahrané pod původním názvem a sestavou - Spice, se objevily na:\n\n\nTato kompilace obsahuje nahrávky Spice \"Astranaza\", \"Born In A Trunk\" (vokální i instrumentální verzi), \"Celebrate\", \"I Want You Babe\", \"In Love\", \"Magic Lantern\", \"Schoolgirl\" a \"What About The Music\". Navíc, dvě z písniček vydaných na prvním albu Uriah Heep, byly nahrány původní sestavou skupiny Spice, ještě před příchodem Henslyho, s Colinem Woodem hrajícím na klávesách na \"Come Away Melinda\" a \"Wake Up (Set Your Sights)\".\n\n"}
{"id": "165585", "url": "https://cs.wikipedia.org/wiki?curid=165585", "title": "Ijon Tichý", "text": "Ijon Tichý\n\nIjon Tichý je hlavní postava z některých knih polského spisovatele Stanisława Lema. Poloha knih, v nichž vystupuje většinou jako vypravěč, je obvykle ironická a humorná, ale rozebírá z různých úhlů (zejména satirického) soudobou civilizaci a její trendy.\n\n\n"}
{"id": "165586", "url": "https://cs.wikipedia.org/wiki?curid=165586", "title": "William Walton", "text": "William Walton\n\nSir William Turner Walton (29. března 1902, Oldham, Spojené království – 8. března 1983, Forio d’Ischia, Itálie) byl anglický hudební skladatel.\n\nWilliamův otec Charles Alexander Walton byl učitelem zpěvu a kostelním varhaníkem v poněkud bezvýrazném městečku Oldham, tehdy patřícím do anglického hrabství Lancashire (od územní reformy v roce 1974 je součástí Velkého Manchesteru). Jeho matka Louisa Maria roz. Turner byla pěvkyně. William se nikdy nenaučil hrát na nějaký hudební nástroj, měl však nadání pro zpěv. V deseti letech se William s obětavou podporou rodičů stal sboristou v kostele patřícím ke koleji Christ Church v Oxfordu. Jeho matka a on zmeškali vlak z Manchesteru do Oxfordu, takže se na přijímací zkoušku katedrální školy dostavili pozdě, matce se však podařilo přesvědčit učitele katedrální školy, aby jim William směl předzpívat. Přitom uspěl a byl přijat do školy a jejího sboru. Zůstal v něm po dobu následujících šesti let.\n\nVe dvanácti letech začal Walton komponovat, nejprve sborovou hudbu, písně a hudbu pro varhany. V době jeho hlasové mutace přesvědčil děkan Thomas Strong jeho otce, aby svému talentovanému synovi dovolil studovat na Oxfordské univerzitě, což se také v jeho neobyčejně raném věku 16 let stalo. Studoval pak na slavné \"Christ Church College\" a byl jedním z mála studentů, kteří byli na oxfordskou univerzitu přijati v tak mladém věku jako svého času anglický král Jindřich VIII. Navzdory úspěchům v hudební výuce opustil univerzitu již po dvou letech, v roce 1920, neboť nedokázal složit povinnou zkoušku ze všeobecných předmětů zvanou „Responsions“.\n\nDo rodného města Oldhamu se však Walton nevrátil. Namísto toho odešel do Londýna na pozvání svého o pět let staršího přítele Sacheverella Sitwella (1897-1988). Tento syn politika George Sitwella byl literát, jehož zámožná a kultivovaná rodina patřila k jiné společenské vrstvě, než bylo Waltonovo dosavadní prostředí. Bratr jeho přítele Osbert Sitwell (1892-1969) byl rovněž spisovatel a jeho sestra Edith Sitwell (1887-1964) byla básnířka. Po následujících patnáct let byl dům rodiny Sitwellovy ve čtvrti Chelsea Waltonovým bydlištěm. \n\nWalton se poprvé proslavil jako autor hudby k vytříbeným básním Edithy Sitwellové. Tato skladba se nazývala \"Façade\" a byla určena pro vypravěče a malý instrumentální soubor. Byla poprvé uvedena v domě Sitwellových v lednu 1922 a pak způsobila poprask při svém uvedení v Aeolian Hall. V přibližně stejné době Walton složil klavírní kvartet (věnovaný Thomasi Strongovi) a smyčcový kvartet, který byl uveden v roce 1923 na festivalu Mezinárodní společnosti pro soudobou hudbu v rakouském Salzburku a oceněn skladatelem Albanem Bergem. Později však druhé z těchto děl Walton stáhl s poznámkou, že je „plné nestráveného Bartóka a Schönberga“. Byl to první příklad jeho smyslu pro sebekritiku, který mu byl vlastní. Smyčcový kvartet byl v poslední době znovu uveden a ukazuje se, že si zaslouží místo mezi Waltonovými ostatními skladbami, ačkoliv některé jeho kritické poznámky jsou opodstatněné. Klavírní koncert Walton nestáhl, ale vydatně přepracoval, ještě předtím, než byl v roce 1924 uveřejněn jako jeho první tiskem vydané dílo.\n\nVe dvacátých a třicátých letech 20. století začal Walton komponovat cyklus orchestrálních děl, které mu přinesly proslulost. Patří k nim \"Porthmouth Point\", sinfonia concertante pro klavír a orchestr, dále koncert pro violu, oratorium \"Belsazarova slavnost\" s biblickým příběhem převyprávěným Osbertem Sitwellem, první Waltonova symfonie a konečně houslový koncert zkomponovaný pro virtuóza Jaschu Heifetze a dokončený tři měsíce před vypuknutím druhé světové války.\n\nWalton skládal rovněž scénickou hudbu k filmům. Podle jeho vyjádření mu tyto kompozice „pomohly dosáhnout graciéznosti“, a tato zručnost přinesla své plody v několika nádherných partiturách, které složil v letech 1944-1955 pro shakespearovské filmy se slavným hercem Laurencem Olivierem. Byly to snímky \"Hamlet\", \"Jindřich V.\" a \"Richard III.\"\n\nI po přestěhování na italský ostrov Ischia v roce 1948 Walton nadále komponoval. V roce 1951 obdržel od královny Alžběty II. šlechtický titul rytíře (s právem užívání přídomku \"Sir\" před jménem) a v roce 1968 také vyznamenání za zásluhy. \n\nK jeho dílům z tohoto období patří opera s názvem \"Troilus a Cressida\" podle dramatu Williama Skakespeara, složená v roce 1954. Opera byla poprvé provedena v Royal Opera House v Londýně dne 3. prosince 1954 pod taktovkou dirigenta Malcolma Sargenta. Opera měla tehdy jen skromný úspěch. Walton ji později přepracoval. V této podobě byla znovu uvedena v Covent Garden v roce 1976. Ani tehdy nepřálo jejímu provedení štěstí. Sám Walton nebyl v dobrém zdravotním stavu a dirigent (a skladatel) André Previn onemocněl a nemohl řídit představení. K tomu všemu tenorista, který měl zpívat hlavní roli, své vystoupení odřekl.\n\nJednou z Waltonových kompozic z doby pobytu na ostrově Ischia je jeho \"Jubilate Deo\", která měla premiéru v roce 1972 u příležitosti jeho 70. narozenin. Britský premiér Edward Heath uspořádal na jeho počest slavnostní večeři ve svém sídle na 10 Downing Street, které se zúčastnili členové královské rodiny a jeho prominentní hudební kolegové. Byl také poctěn hudebním večerem uspořádaným Benjaminem Brittenem a koncertem jeho skladeb v Royal Festival Hall pod taktovkou André Previna.\n\nDalšími díly z této doby jsou violoncellový koncert a druhá symfonie. Walton nebyl velmi plodným skladatelem a byl navíc brzděn vědomím změn hudebního vkusu, ke kterým docházelo během jeho života. V roce 1963 si povzdechl vůči Benjaminovi Brittenovi, že se mu nepodařilo pochopit nový „chaotický a jalový hudební svět“, ačkoliv Brittenovy hudby si vážil. Jeho poslední orchestrální skladbou, pocházející z roku 1969, byl cyklus improvizací na témata tohoto jeho hudebního přítele. Později ještě napsal několik sborových skladeb.\n\nKoncem 20. let začaly vztahy Waltona a sourozenců Sitwellových slábnout, ačkoliv stále bydlel v jejich domě. Měl několik milostných afér a získával nové přátele. Jeho první delší milenecký vztah byl s Irmou von Dornberg, vdovou po německém baronovi. Setkali se koncem 20. let a zůstali spolu do roku 1934, kdy Irma Waltona opustila. Větší rozkol mezi Waltonem a Sitwellovými však přinesl jeho dlouholetý vztah k anglické šlechtičně Alice Wimborne (\"Viscountess\" Wimborne, 1880-1948), která byla o 22 let starší než on. Alice neměla Sitwellovy ráda a oni na oplátku nebyli nakloněni jí. Walton vydělával svými skladbami již poměrně hodně peněz, takže si koupil v roce 1934 dům ve čtvrti Belgravia a odešel od Sitwellových.\n\nV roce 1948 uzavřel Walton sňatek se Susanou Gil, okouzlující a inteligentní dámou z Argentiny. Manželé se odstěhovali na ostrov Ischia (nedaleko Neapole) do městečka Forio. Od té doby tam žili v domě s velkou a krásnou zahradou, vítali zde nejednoho návštěvníka z řad hudebních a společenských osobností, včetně Laurence Olivera a mladého britského klavíristy Johna Ogdona. Dnes se jedná o jednu z nejkrásnějších botanických zahrad světa, známou pod jménem La Mortella. Manželé ji zřídili spolu se zahradním architektem Russellem Pagem. Je přístupná pro veřejnost čtyři dny v týdnu a spravuje ji nadace pod záštitou anglického korunního prince Charlese.\n\nV posledních letech života se jeho zdravotní stav postupně zhoršoval a nakonec zemřel 8. března 1983 na svém sídle ve Foriu na srdeční selhání.\n\n\n"}
{"id": "165590", "url": "https://cs.wikipedia.org/wiki?curid=165590", "title": "Głowy", "text": "Głowy\n\nGłowy nebo Góra Głowy (německy \"Hain Koppe\", český název asi nemá) je hora v hraničním hřebeni Javořích hor, východně až severovýchodně od vesnice Šonov. Vrchol hory se nachází na území Polska, ale těsně za hranicí s ČR, dosahuje výšky 743 m.\n\nHora náleží do povodí Odry. Vody odvádějí přítoky Stěnavy, např. Šonovský potok a jeho přítoky, v Polsku to je také přítok Stěnavy.\n\nVrchol hory je zalesněn. Většinou se jedná o kulturní smrčiny, ale na českých svazích hory se místy dochovaly i bučiny. Zatímco svahy na české straně jsou zalesněny, na polské straně zasahují louky hodně vysoko, skoro až k vrcholu.\n\nČeská část hory leží v CHKO Broumovsko\n"}
{"id": "165594", "url": "https://cs.wikipedia.org/wiki?curid=165594", "title": "Hájek (Broumovská vrchovina)", "text": "Hájek (Broumovská vrchovina)\n\nHájek je kopec v Javořích horách, východně od horní části vesnice Šonov. Celá hora se nachází v ČR. Jedná se o vedlejší vrchol na hřbítku vybíhajícím z hory Głowy.\n\nHora náleží do povodí Odry. Vody odvádějí přítoky Stěnavy, hlavně Šonovský potok a jeho přítoky.\n\nHora je převážně zalesněná, jen místy se nachází menší paseky. Na polské straně hřebene však sahají louky až nahoru k hraniční čáře. Na české straně se nachází v blízkosti hory Střelcova louka, pozůstatek kdysi rozsáhlejších luk, které byly zalesněny (většinou smrkem) ve 2. polovině 20. století.\n\nKopec leží v CHKO Broumovsko.\n"}
{"id": "165597", "url": "https://cs.wikipedia.org/wiki?curid=165597", "title": "Domy pana Sartoria", "text": "Domy pana Sartoria\n\nDomy pana Sartoria \"(1892, Widowers' Houses)\" je satirická divadelní hra anglického dramatika irského původu Georga Bernarda Shawa, nositele Nobelovy ceny za literaturu za rok 1925. Hra vyšla prvně tiskem roku 1893 a pro vydání ve sbírce \"Hry utěšené a neutěšené (Play Pleasant and Unpleasant)\" z roku 1898 byla přepracována.\n\nNázev této autorovy dramatické prvotiny a první z tzv. \"Neutěšených her\" znamená doslova \"Vdovcovy domy\" a jde o narážku na biblické domy vdov z \"Evangelia svatého Marka\" (12, 40). Česky byla hra uváděna také po názvem \"Domácí pán\" a knižně vydána roku 1956. Naivní hrdina hry, mladý lékař Trench je pohoršen, když zjistí, že jmění jeho snoubenky Blanche Sartoriové pochází z nekalých zisků jejího ovdovělého otce, který v sešlých domech na periférii vybírá přemrštěné nájemné. Když však zjistí, že i jeho bezpracná renta pochází z kapitálu, který do Sartoriova podniku vložila jeho rodina, změní názor a zapojí se aktivně do podnikání svého tchána. Stává se tak ideálním manželem pro jeho přitažlivou, ale i dravě živočišnou dceru. Shaw tak poukazuje na souvislost sexuální přitažlivosti a moci peněz.\n"}
{"id": "165600", "url": "https://cs.wikipedia.org/wiki?curid=165600", "title": "Mez", "text": "Mez\n\nSlovo mez má více významů:\n\n\n\n\n\n\n\n\n\n"}
{"id": "165601", "url": "https://cs.wikipedia.org/wiki?curid=165601", "title": "Roger Glover", "text": "Roger Glover\n\nRoger David Glover (* 30. listopadu 1945, Brecon, Wales) je velšský baskytarista a hudební producent, nejvíce známý jako člen skupiny Deep Purple.\n\nNarodil se v Brecon ve Walesu, brzy poté se rodina přestěhovala do anglického St Helens a, když mu bylo deset let, na londýnské předměstí South Kensington. Ve svých třinácti letech začal hrát na kytaru a brzy poté jako baskytarista založil skupinu Madisons. V roce 1964 spoluzaložil skupinu Episode Six, ke které se později přidal zpěvák Ian Gillan. Dvojice Glover/Gillan ze skupiny odešla v roce 1969 a oba se připojili ke kapele Deep Purple. Po čtyřech letech, kdy skupina nahrála nejznámější alba jako například \"In Rock\" nebo \"Machine Head\", Byl vyhozen a nahrazen baskytaristou Glennem Hughesem a stal se hudebním producentem skupin jako Judas Priest, Nazareth a Elf. Také vydal dvě sólová alba, \"Butterfly Ball\" (1974) a \"Elements\" (1978). Také se podílel na pěti albech skupiny Rainbow. V roce 1984 nahrál další sólové album \"Mask\". Ještě ten samý rok se připojil k obnoveným Deep Purple, kde působí dodnes. Roku 1988 nahrál spolu s Gillanem album \"Accidentally on Purpose\"; roku 2002 vydal sólové album \"Snapshot\" a v roce 2011 pak \"If Life Was Easy\".\n\n"}
{"id": "165605", "url": "https://cs.wikipedia.org/wiki?curid=165605", "title": "Panna Maria Guadalupská", "text": "Panna Maria Guadalupská\n\nPanna Maria Guadalupská je označení obrazu na indiánské tilmě ze 16. století, který měl údajně vzniknout zázračným způsobem jako důkaz zjevení Panny Marie svatému Juanu Diegovi. Jde o nejznámější a nejuctívanější obraz v Mexiku a celé Latinské Americe.\n\nV roce 1945 byla Panna Maria Guadalupská prohlášena svatým stolcem patronkou a ochránkyní Ameriky.\n\nTato zjevení se řadí k nejstarším mariánským zjevením, která katolická církev označila za neodporující víře.\n\nV prosinci 1531 se podle zpráv Panna Marie zjevila indiánu Juanu Diegovi na hoře Tepeyac. Podle dobové zprávy o zjevení Nican Mopohua motecpana sepsané v indiánské řeči náhuatl byla Panna Marie indiánského vzezření a tmavé pleti a s Juanem Diegem hovořila aztécky. Představila se mu jako Svatá Marie vždy Panna, Matka Boží, jediné Pravdy, skrze niž žijeme, Stvořitele lidí, Pána nebe a země. (Mezi Mexičany se vypráví, že se mu představila především jako \"jeho matka\" a podle toho s ním i jednala). Požádala ho, aby vyřídil biskupovi, že má na tomto místě postavit kostel. Biskup Juan de Zumárraga ale Juanu Diegovi nevěřil a žádal důkaz. Juan Diego se pak opět sešel s Pannou Marií a ta ho poslala na vrcholek kopce natrhat růže, které uschoval pod svůj plášť. Poté když se dostavil před biskupa a svůj plášť rozevřel, objevil se na něm obraz Panny Marie Guadalupské.\n\nMísto bylo nazváno Guadalupe (na žádost Panny Marie), pravděpodobně odvozené z aztéckého slova \"„Coatlaxopeuh“\", které znamená „rozšlápla jsem hada“. Existuje ale několik jiných teorií o původu tohoto jména.\n\nJiž v roce 1539, osm let po zjevení přijímá 8 miliónů Aztéků katolickou víru. Zpráva o zjevení a obraz Panny Marie tak výrazně pomohly při dokončení katolizace Mexika. Obraz Panny Marie Guadalupské zůstává dodnes jedním z nejuctívanějších obrazů celé Jižní Ameriky, sám pak byl předložen ve 20. století různým vědeckým analýzám pro zjištění původu a techniky kresby.\n\n\n\n"}
{"id": "165607", "url": "https://cs.wikipedia.org/wiki?curid=165607", "title": "Luhov", "text": "Luhov\n\nNázev Luhov má více sídel:\n\n"}
{"id": "165611", "url": "https://cs.wikipedia.org/wiki?curid=165611", "title": "Mez (Javoří hory)", "text": "Mez (Javoří hory)\n\nMez ( , ) je hora v hraničním hřebeni Javořích hor, severně až severovýchodně od horní části vesnice Šonov. Vrchol hory se nachází na území Polska, ale těsně za hranicí s Českou republikou, dosahuje výšky 723 m. Údaj 721 m se týká české strany hory. Z hory Mez vybíhá na českou stranu hřbítek zvaný Vysoká skála.\n\nHora náleží do povodí Odry. Vody odvádějí přítoky Stěnavy, např. Šonovský potok a jeho přítoky, v Polsku to jsou přítoky řeky Bystrzyca.\n\nVrchol hory je zalesněn. Většinou se jedná o kulturní smrčiny, ale na místy se dochovaly i bučiny.\n\nČeská část hory leží v CHKO Broumovsko.\n"}
{"id": "165612", "url": "https://cs.wikipedia.org/wiki?curid=165612", "title": "Syndrom permanentního sexuálního vzrušení", "text": "Syndrom permanentního sexuálního vzrušení\n\nSyndrom permanentního sexuálního vzrušení neboli PGAD (\"Persistent genital arousal disorder\"), PSAS (\"Persistent sexual arousal syndrome\") vede k samovolnému a trvalému sexuálnímu vzrušení a to už jak s orgasmem, tak bez orgasmu. Tento syndrom postihuje pouze ženy a není nijak spojen s psychikou. Jedná se čistě o fyzickou záležitost. Ženy postižené tímto syndromem pociťují symptomy vzrušení ve svých vagínách, nicméně syndrom nemá nic společného s hypersexualitou (někdy známou jako nymfomanie nebo satyriáza). Ženy s tímto syndromem nepociťují touhu po sexu. Tento syndrom byl poprvé popsán v roce 2001 Dr. Sandrou Leiblum.\n\nFyzické vzrušení způsobené tímto syndromem může být velmi intenzivní a trvá po dlouhé období dnů, týdnů. Orgasmus může někdy poskytnout dočasnou úlevu, ale po nějaké době se symptomy vrací. Toto může být velice vysilující a způsobuje ztrátu koncentrace. Některé situace, jako např. jízda automobilem či vlakem, vibrace mobilního telefonu nebo dokonce i návštěva toalety může nesnesitelně zvýšit symptomy.\n\nNeexistuje mnoho informací o PSAS, aby se dala přesně určit příčina. Lékaři se domnívají, že je způsoben nepravidelností v senzorických nervech a zaznamenali, že se nemoc více projevuje u žen po menopauze v jejich 40. a 50. letech nebo ty, které podstoupily hormonální léčbu. Byly ale zaznamenány i případy, kdy byl tento syndrom zaznamenán u žen v jejich 30. letech.\n\nV některých případech, kdy nebyla známa příčina nebo byla méně snadno léčitelná byly symptomy někdy redukovány použitím antidepresiv a znecitlivujících gelů.\n\n"}
{"id": "165614", "url": "https://cs.wikipedia.org/wiki?curid=165614", "title": "Tepeyac", "text": "Tepeyac\n\nTepeyac [tepejak] je kopec v Ciudad de México. V období od 9. prosince do 12. prosince roku 1531 se zde celkem čtyřikrát zjevila prostému indiánovi Juanu Diegovi Panna Maria.\n\nPřed dobytím aztécké říše byl na tomto kopci pěstován kult bohyně plodnosti Tonantzin a bohyně země Coatlicue. Právě v důsledku toho se ke zjevení stavěli františkáni zprvu velice skepticky. Naopak pro indiány hovořilo toto zjevení svým poselstvím zcela jasně – zde musí být pravý Bůh. Celá tunika Panny Marie obsahuje důležité indiánské náboženské symboly.\n\nV současnosti se na kopci nachází Bazilika Panny Marie Guadalupské (španělsky \"Basílica de Guadalupe\"). Kostel navštíví ročně miliony poutníků. Nachází se zde plášť (indiánská tilma) Juana Diega, na kterém se zázračně vytvořil obraz Panny Marie Guadalupské. Zajímavostí je, že papež Jan Pavel II. při svých čtyřech návštěvách Mexika zavítal vždy na Tepeyac.\n"}
{"id": "165617", "url": "https://cs.wikipedia.org/wiki?curid=165617", "title": "Dlouhý vrch (Meziměstská vrchovina)", "text": "Dlouhý vrch (Meziměstská vrchovina)\n\nDlouhý vrch ( ) je hora v Javořích horách, severně od vesnice Rožmitál. Celá hora se nachází v České republice. V Javořích horách je však více míst zvaných Dlouhý vrch či německy Langer berg. Jednak je to německý název pro kopec Jedlový vrch, také se tak někdy nazývá hraniční hřeben jihovýchodně od Čertova vrchu, další jsou na polské straně pohoří.\n\nHora náleží do povodí Odry. Vody odvádějí přítoky Stěnavy, např. Benešovský potok nebo Rožmitálský potok.\n\nHora je převážně zalesněná, jen místy najdeme menší paseky. Většinou se jedná o smrkové monokultury, ale dochovaly se bučiny, na melafyru jsou to květnaté bučiny svazu \"Fagion\". Na jihovýchodním svahu je vybudován velký kamenolom na horním konci vsi Rožmitál.\n\nHora leží v CHKO Broumovsko.\n"}
{"id": "165618", "url": "https://cs.wikipedia.org/wiki?curid=165618", "title": "Tramvajová doprava v Lipecku", "text": "Tramvajová doprava v Lipecku\n\nLipeck, oblastní město v evropské části Ruska, s celkem 521 600 obyvateli, obsluhuje tramvajová síť. Jedná se o síť relativně malou, s pouhými několika fungujícími linkami.\n\nPrvní tramvaje vyjely na místní síť 11. prosince 1947. Její první trať vedla od současné vozovny k závodu \"Spiritzavod\". Jednalo se o trať jednokolejnou, s několika výhybnami. Její součástí byl i úsek vedený přes řeku Voroněž; most však v této době ještě nebyl dokončen, a tak byly tramvaje převáženy po nějakou dobu loděmi. V této době totiž vznikl Novolipecký závod a nedaleké sídliště, jež právě potřebovaly zajistit dopravní obsluhu. \n\nTrať přes most (který je dnes pojmenován po Petrovi I.) však byla již v 80. letech nevyhovující; proto byla přemístěna na most nový (\"Okťabrský\"). Doprava se zrychlila v řádu desítek minut; vznikla rovněž i druhá vozovna (v roce 2002 zrušena). Naopak vozovna nejstarší byla zrekonstruována. Po roce 1991 nastala jistá úsporná opatření, jež vedla k snížení počtu vypravovaných vozů a zrušení nevytížených spojů. Posíleny byly naopak nesouběhové trasy.\n\nV současné době jsou v Lipecku vypravovány tramvaje typů KTM-5, KTM-8 a Tatra T6B5, z jediné vozovny. Do roku 1995 fungovaly v provozu i tramvaje typu RVZ-6. V současné době se počet vozů pohybuje kolem padesáti.\n\n"}
{"id": "165619", "url": "https://cs.wikipedia.org/wiki?curid=165619", "title": "Juan de Zumárraga", "text": "Juan de Zumárraga\n\nFray Juan de Zumarrága, O.F.M. (1468, Durango, Baskicko, Španělsko - 3. června 1548, Ciudad de México, Mexiko) byl španělský duchovní.\n\nByl to františkán, který se stal prvním Římem jmenovaným biskupem království Nového Španělska (tehdejšího Mexika), kterému císař Karel V. před odjezdem 1527 propůjčil titul „ochránce indiánů“. Tomuto titulu biskup skutečně dělal čest. Okamžitě po svém nástupu do funkce 1528 informoval císaře o zločinech jeho úředníků, kteří nakládali s indiány pro osobní obohacení jako s otroky, a neváhal nad nimi vyslovit také exkomunikaci, která měla těžké následky i v civilní oblasti. Tímto krokem byl vytvořen důležitý předpoklad pro zdar misijního díla, zvláště když zde působící františkáni a dominikáni spojovali zvěstování evangelia s kulturním vzděláváním a sociální ochranou indiánů.\n\nŽe radostná zvěst jako taková zapustila v srdcích indiánů velmi brzy kořeny, vděčí Mexiko událostem v Guadalupe, které se datují od 9. prosince 1531.\n\nJako biskup se zasadil o: zřízení školy pro indiánská děvčata; františkánské Colegio Tlatelolco - centrum vzdělávání; zavedení knihtisku, díky němuž bylo vytisknuto mnoho knih; založení nemocnic, především ve městě Mexiko a ve Vera Cruz; nastartoval zde moderní průmyslová odvětví, zemědělství, a výrobu, pro kterou přivedl pracovníky ze Španělska. Celkově se zasazoval o prosperitu své diecéze.\n\nRoku 1547 byl jmenován papežem Pavlem III. arcibiskupem Mexika.\nZ úřadu arcibiskupa založil diecéze Oaxaca, Michoacan, Tlaxcala, Guatemala, a Ciudad Real de Chiapas a obsadil je světícími biskupy. Dne 3. června 1548 Fray Juan de Zumarrága v Mexiku umírá.\n"}
{"id": "165623", "url": "https://cs.wikipedia.org/wiki?curid=165623", "title": "Seznam ostrovů Středozemního moře", "text": "Seznam ostrovů Středozemního moře\n\nVe Středozemním moři je více než 4 300 ostrovů, z nichž velká většina patří evropským zemím. Nachází se zde i dva ostrovní státy – Malta a Kypr. Následující tabulka zahrnuje ostrovy Středozemního moře větší jak 25 km² řazené podle rozlohy.\n\n"}
{"id": "165624", "url": "https://cs.wikipedia.org/wiki?curid=165624", "title": "Sicílie (ostrov)", "text": "Sicílie (ostrov)\n\nSicílie (, ) je italský ostrov ve Středozemním moři tvořící spolu s okolními malými ostrovy autonomní region Sicílie. Od Apeninského poloostrova je oddělen Messinskou úžinou, která je 3 km široká. Svojí rozlohou jde o největší ostrov Itálie a také největší ostrov Středozemního moře.\n\nNejvětší středomořský ostrov se svou rozlohou 25 426 km² zabírá 8,4 % rozlohy Itálie a je asi 3× menší než Česká republika. Pobřeží má délku okolo 1 000 km. Na Sicílii se nachází čtyři pohoří. Prvními jsou Sicilské Apeniny, které se rozkládají podél severu ostrova od Messinské úžiny až po řeku \"Torto\". Sicilské Apeniny tvoří tři samostatná pohoří (od východu): Peloritani, Nebrodi a Madonie. Jejich nejvyšší vrcholy dosahují 2 000 m n. m. Druhý masiv se nalézá na západě ostrova a třetí, ve tvaru ohnutého luku, se nachází ve střední části ostrova. Čtvrtým je masiv samotné Etny.\n\nPovrch Sicílie je hornatý. 62 % zabírá kopcovitá krajina, dalších 24 % tvoří pohoří a jen 14 % zbývá na nížiny. Nejúrodnější část země se rozkládá mezi Etnou a Syrakusami a její rozloha se blíží 430 km². Na západě ostrova v provincii Trapani je velmi úrodná půda vhodná pro pěstování vinné révy.\n\nNejvětšími řekami jsou \"Salso\" a \"Platani\", ale v létě téměř vysychají. Podnebí na Sicílii je typicky středomořské. Léto je horké, zima krátká a mírná s občasným deštěm. Například v Syrakusách je průměrně 130 slunečných dnů za rok. Průměrná teplota je na Sicílii 17 °C.\n\nSicílie prošla dlouhou a trnitou cestu k podobě, ve které ji můžeme nalézt dnes. Prvními historicky doloženými obyvateli Sicílie byli od 3. tisíciletí př. n. l. domorodí Sikanové. Národ, svými zvyky se podobající americkým indiánům, žil v počátcích na celé ploše ostrova, ale pod náporem dalších vln osídlení byl nucen přesunout se do lesů. V jejich životech hrálo velmi významnou roli náboženství, které bylo orientováno na živočišnou říši.\n\nPo 1 700 letech sikanské vlády na ostrov připluli noví osadníci, Sikelové (Sikulové). Ti byli národem o něco rozvinutějším a na rozdíl od Sikanů, kteří se živili převážně lovem, si obživu zajišťovali zemědělstvím. Postupem času se jim podařilo původní sikanské obyvatelstvo vytlačit převážně do lesů a hornatých oblastí. Třetím významným sicilským národem ve starověku byli Elymové, pocházející původně z Anatolie v Malé Asii. Postupem času se tento národ helenizoval. Jedním z nejvýznamnějších politických center Elymů bylo město Segesta.\n\nV 8. století př. n. l. se na Sicílii dostala dvě velmi silná starověká impéria. Byla to aliance řeckých městských států, které založily města jako Zanklé (Messina), Naxos, Akragás, Gela nebo Syrákúsy. Druhými osadníky byli Féničané z Kartága. Tento národ největších mořeplavců a průkopníků námořního obchodu své doby založil na Sicílii město Palermo. Centrem jejich obchodu se však později stalo město Kartágo. Roku 480 př. n. l. ve velké námořní i pozemní bitvě aliance sicilských řeckých měst porazila Kartágince a stala se vládcem velké části ostrova. Většina řeckých tyranů na Sicílii byla po tomto vítězství podřízena syrakuskému tyranovi Gelónovi. Následující kartaginský odvetný útok na Sicílii byl částí dlouho připravovaného plánu perského krále Xerxa I., jež chtěl tímto manévrem zabránit tomu, aby sicilská města přispěchala na pomoc mateřskému pevninskému Řecku proti vpádu Peršanů. Perský plán však na všech frontách selhal a po prohrané námořní bitvě u Salamíny museli Peršané utéci zpět do Malé Asie.\n\nV letech 264–241 př. n. l. bojovalo Kartágo s Římským impériem v 1. punské válce. Výsledkem této války byl i přesun Sicílie do správy Říma. Tady začíná šest století vlády Římského impéria na Sicílii, která byla Římu neocenitelnou předsunutou základnou během 2. punské války, v které nakonec porazil Kartágo. Řím spravoval Sicílii až do roku 440, kdy byla dobyta Vandaly, kteří předtím vytlačili Řím i z jeho držav v severní Africe. V roce 479 zaútočil na Řím ostrogótský král Theodorich a za dva roky dobyl Sicílii, kterou v tu dobu Vandalové pronajali italskému králi Odoakerovi. Theodorich poté začal platit Vandalům stálý tribut za dohodu o neútočení.\nRoku 535 vyslal byzantský císař Justinián svou armádu, aby znovu získala Sicílii pod vládu tehdy už Východořímské neboli Byzantské říše. Po získání vlády nad Sicílií zde Byzantská říše vládla po tři století.\nV době rychlého šíření islámu po zemích severní Afriky a Blízkého východu nezůstala ani Sicílie, ležící přes moře, stranou saracénských zájmů. První Arabové se na Sicílii vylodili v roce 655 a přijeli z Damašku v Sýrii. Později zaútočil další arabský kontingent na Syrakusy a v roce 827 Saracéni ze severní Afriky začali mohutnou invazi na Sicílii. Za dva roky získali Arabové pod svou kontrolu Agrigento a další města, ale Syrakusy odolaly. V roce 831 se na severozápadě ostrova vylodila mnohem silnější arabská armáda plující z Pyrenejského poloostrova. V prvním roce dobyli Palermo, v roce 843 Messinu a získali kontrolu nad úžinou mezi Sicílií a Apeninským poloostrovem. Poslední sicilská výspa, Syrakusy, padla roku 877. Arabové tedy dobyli celou Sicílii během 50 let.\n\nDalšími vládci Sicílie se stali Normané, kteří započali válku v roce 1060 pod vedením bratří d’Hauteville. Měli svolení a dobrozdání papeže k vytlačení Arabů z ostrova. Po 30 letech bojů se Normané stali neomezenými vládci na ostrově a v roce 1130 udělil papež Sicílii v léno Rogeru II., ten pak ke svému ostrovnímu království připojil i pevninskou část jižní Itálie a stal se prvním sicilským králem. Normanští králové dědili titul sicilského panovníka po tři generace, než Vilém III. zemřel bez následníka. Na trůn pak usedl manžel dcery Rogera II. Konstancie, Jindřich VI., císař Svaté říše římské. Jejich následníkem se stal syn Fridrich I.\n\nRoku 1266 se vyhrotil spor mezi Normany a papežem, který vedl k vyslání armády vedené Karlem I., vévodou z Anjou, na Sicílii. Nejasných poměrů využil aragonský král Petr III. a Sicílii dobyl. Jako nezávislé království, které spravovali příbuzní krále aragonského, vydržela Sicílie až do roku 1409, kdy byla připojena k Aragonii. Po krátké době vlády savojské a habsburské dynastie Sicílie v roce 1734 vstoupila do aliance s Královstvím Neapolským. V roce 1816 se obě království spojila pod názvem Království obojí Sicílie.\n\nK Itálii byla Sicílie připojena v roce 1860 Giuseppem Garibaldim. Obyvatelstvo ostrova neneslo připojení k Itálii příliš dobře a podnikalo časté rebelie, které však byly vždy rychle a důsledně potlačeny. Mnoho Sicilanů se proto i díky zhoršující se hospodářské situaci rozhodlo vystěhovat do zámoří, především do USA, kde jsou vznikly fungující sicilské čtvrti v široké oblasti New Yorku nebo Chicaga. Na konci 19. století začala svůj vliv na sicilském území budovat Cosa Nostra, která právě přesahovala až do USA, kde se vytvořila mafie, která se svou mocí prosadila i do tamější politiky. Za druhé světové války stála Sicílie, coby součást Itálie, na straně nacistického Německa. Byla jeho základnou pro akce ve Středomoří. V roce 1943 byla osvobozena spojeneckým vojskem. I díky vlivu mafie, která chtěla zlepšit svou pověst spoluprací z USA, se američtí a britští vojáci vyloďovali na italské pevnině právě odsud. Vliv mafie zůstal silný i v pozdějším demokratickém období, ale ostrov se začal rychle modernizovat. Velký vliv má zdejší těžba ropy a zemního plynu.\n"}
{"id": "165625", "url": "https://cs.wikipedia.org/wiki?curid=165625", "title": "Sardinie (ostrov)", "text": "Sardinie (ostrov)\n\nSardinie (, ) je italský ostrov ve Středozemním moři tvořící spolu s okolními malými ostrovy autonomní region Sardinie. Od Korsiky je oddělen Bonifáckým průlivem, který je 12 km široký. Svojí rozlohou jde o druhý největší ostrov Itálie a také druhý největší ostrov Středozemního moře.\n\nGeologicky jde o zbytek sardinsko-korsické plošiny odlomené z dávné Tyrhénie, tvořený žulou, rulou a břidlicí, který později podléhal variskému vrásnění. Mladší vrstva vápenců pochází z následné mořské transgrese. Konečnou podobu dodaly Sardinii lávové výlevy v miocénu.\n\nOstrov je značně hornatý s členitým pobřežím. Podmínky pro turistiku v horách jsou velmi omezené především pro neprostupné porosty. Reliéf se vyznačuje oblými tvary. Členitější je východní část ostrova, zvlášť pobřeží. Nejvyšším vrcholem je La Marmora (1 834 m) v masivu Gennargent.\n\nNa ostrově ve starověku existovala svébytná nuragská civilizace. Prvními kolonisty byli Féničané a Kartaginci, na pobřeží bylo založeno i několik řeckých osad. Roku 238 př. n. l. se ostrova zmocnili Římané, které vystřídali roku 456 n.l. germánští Vandalové. V roce 533 se zde vylodili Byzantinci. V 8. století se ostrov dostal pod Araby. I v dalších letech se měnila nad strategicky důležitým ostrovem vláda. V letech 1297 až 1861 zde bylo Sardinské království, které se změnilo roku 1861 na Italské.\n"}
{"id": "165628", "url": "https://cs.wikipedia.org/wiki?curid=165628", "title": "Conquista", "text": "Conquista\n\nConquista [konkista] je španělské slovo, které překládané do češtiny jako dobývání. Zároveň je to i termín, kterým se označuje dobývání určitého území. Je to myšleno ve smyslu vojenském i náboženském. Často bylo domorodé obyvatelstvo násilím nuceno vzdát se svého náboženství a přejít na křesťanskou víru. Mezi nejznámější \"conquisty\" patří dobývání Ameriky, hlavně dobývání Aztécké říše, dobývání Říše Inků a znovudobývání Pyrenejského poloostrova - \"reconquista\".\n\nZvratovým bodem je pro španělské dobyvatele rok 1492, kdy skončilo dobývání Pyrenejského poloostrova vytlačením Arabů a s objevením Ameriky Kryštofem Kolumbem, začíná dobývání tohoto kontinentu. Označení \"conquista\" a \"conquistador\" se nevztahuje jen na španělské dobyvatele, ale i na ostatní národy, které uskutečňovaly objevné a dobyvatelské cesty.\n\n"}
{"id": "165629", "url": "https://cs.wikipedia.org/wiki?curid=165629", "title": "Imobilizér", "text": "Imobilizér\n\nImobilizér je elektronické zařízení integrované v automobilu. Brání nastartování motoru, pokud by nebyl vložen správný klíč. Má znemožňovat krádež vozu.\n\nV technickém popisu automobilů se dnes slovem „imobilizér“ rozumí elektronické zařízení. Existují však i mechanické imobilizéry, například botička, podobnou funkci mají různé druhy zámků volantu. \n\nStarší modely imobilizérů využívaly statický (neměnný) kód uložený v čipu v klíči. Tento kód rozpoznává RFID čtečka umístěná v zámku a je porovnáván elektronickou řídící jednotkou automobilu (ECU). Pokud ECU nerozpozná správný kód, uzavře průtok paliva do motoru a tím zabrání nastartování. Novější imobilizéry používají proměnlivé kódy nebo jiné vyspělejší šifrovací metody pro to, aby zabránily možnému zkopírování kódu z klíče nebo z ECU.\n"}
{"id": "165630", "url": "https://cs.wikipedia.org/wiki?curid=165630", "title": "Registra", "text": "Registra\n\nRegistra (sg. \"registrum\") je v diplomatice pojem označující přehled listin expedovaných kanceláří. Registra jakožto pomocné úřední knihy byly vedeny v kanceláři vydavatele a obsahovaly stručný obsah (regest) vydaných písemností. Mohly sloužit k vyhotovování opisů jako náhrada za zničené či ztracené originály. Na vydaných listinách je registrování vyznačeno na rubu, tzv. registraturní poznámkou. Opakem regest jsou kopiáře. Výraz \"registrum\" se ve středověku používal rovněž pro různé typy soupisů, proto ne každý takto dobově označený historický pramen byl opravdovými registry.\n\nRegistra se objevují již v pozdně antické správní praxi. Jako literární text se dochovala registra ostrogótského krále Theodoricha Velikého díky \"Variae\" Cassiodora a registra listů (\"Registrum epistolarum\") papeže Řehoře I. Poté je vedení register v raně a vrcholně středověkých kancelářích prokázáno pouze u papežské kurie. Nejstarší dochovaný originál jsou registra Řehoře VII., kontinuální řada originálních register začíná rokem 1198 po reorganizaci kanceláře Inocence III. Protože se tyto řady vedly v nezměněné podobě až do 19. století, představují významný pramen pro studium církevních, politických i kulturních dějin mnoha evropských států, neboť zachycují vydané papežské listiny a korespondenci kurie s církevními i světskými činiteli jednotlivých zemí. Listiny a listy určené pro české země jsou vydávány v edici \"Monumenta Vaticana res gestas Bohemicas illustrantia\".\n\nVe Francii bylo vedení register obvyklé až za vlády Filipa II. Augusta, na Sicílii se používala od Fridricha II., pravděpodobně po vzoru normanské kanceláře. V normanské Anglii se nacházejí obdobné registraturní záznamy. Ve Svaté říši římské jsou první stopy vedení register doloženy za vlády Jindřicha VII. Dva svazky říšských register Ludvíka IV. Bavora jsou nejstaršími dochovanými originály. Také v ostatních částech říše se systematické vedení register prosadilo až během 14. století. Pro české země je bezpečně prokázáno vedení register za vlády Jana Lucemburského, kdy se dochoval zlomek jeho register z roku 1312. Registra vedl i jeho syn Karel IV.\n"}
{"id": "165631", "url": "https://cs.wikipedia.org/wiki?curid=165631", "title": "Kopiář", "text": "Kopiář\n\nKopiář je v diplomatice označení pro pomocnou úřední knihu v kanceláři sloužící k evidenci přijatých (došlých) listin. Kopiáře obsahují opisy obdržených písemností v plném nebo zkráceném znění. Tyto opisy neměly právní platnost, ale v některých případech mohly být ověřeny a sloužit jako náhrada za ztracenou písemnost. Kopiáře byly používány od raného středověku do období novověku (18. století), kdy byly nahrazeny jinými evidenčními pomůckami.\n\nKopiáře byly podle potřeby děleny buď pouze chronologicky a nebo tematicky podle jednotlivých vydavatelů (panovník, města, kláštery, šlechtické rody, univerzita) či typů práv apod. Nejdříve se objevily v církevních kancelářích – mezi nejstarší patří kopiáře fuldského kláštera z 8.–9. století významné pro merovejské a karolinské období. Rovněž v Čechách pochází nejstarší dochovaný kopiář z klášterního prostředí, tzv. \"Codex Damascus\" oseckého kláštera z první poloviny 14. století. V městském prostředí pocházejí nejstarší kopiáře ze Žatce (založený roku 1383 Janem ze Žatce), Kadaně, Loun a Litoměřic vedené od počátku 15. století\n\nKopiáře byly zakládány pro vnitřní potřebu v kancelářích příjemců, aby se předešlo poškození (např. častým používáním) hodnotných originálů. Kromě toho kopiář poskytoval rychlý a snadný přehled o právním jednání, což usnadňovalo kancelářskou práci. Rovněž se mohlo vedením kopiáře předejít právním problémům při ztrátě důležitých nabývacích titulů (např. požárem či vojenskými událostmi). Proto bývaly kopiáře často notářsky ověřovány.\n\nJiž v raném středověku vyhotovovaly kláštery kopie svých došlých listin, čímž se z nejstarších dob dochovalo množství textů, jejichž originály se již nezachovaly. Kopiáře v pozdním středověku a raném novověku byly také prostředkem při správě archivů, který umožňoval správcům archivů, případně jeho jiným uživatelům organizovaný přehled o uložených písemnostech.\n\nV knihách byly listiny řazeny většinou podle obsahu nebo vydavatele. Záznamy v kopiářích byly často vedeny formou regestu, kdy byly přepsány jen právně relevantní údaje (např. dispozice) zatímco další části listiny (např. arenga) vypadly.\n\nZ hlediska kritiky historických pramenů představují kopiáře často jedinou náhradu za ztracené listinné originály. Na jedné straně neumožňují zkoumání pravosti listin podle jejich vnějších znaků, mnohdy mohou obsahovat i chyby vzniklé při opisování. Na druhou stranu, neboť kopiáře vznikly k vlastní potřebě kanceláře, nemusí se u nich ihned předem předpokládat úmysl ke zfalšování.\n\n"}
{"id": "165632", "url": "https://cs.wikipedia.org/wiki?curid=165632", "title": "Mandorla", "text": "Mandorla\n\nMandorla (italsky \"mandle\") je ve výtvarném umění aureola či svatozář, která obepíná celou postavu. Nejčastěji je tvořena dvěma kruhovými oblouky, jako průsečík dvou kruhů s hroty nahoře i dole, může být ale také oválná nebo elipsovitá.\n\nV Evropě se mandorla objevuje od 6. století na mozaikách, nejvíc se rozšířila v románském malířství a sochařství vrcholného středověku. Zprvu se v mandorle zobrazoval pouze Kristus, později také Panna Maria a jiní světci. V českých zemích se vyskytuje v iluminovaných rukopisech a na nástěnných freskách od 13. století, nejznámější je mandorla uprostřed mozaiky Posledního soudu na Zlaté bráně katedrály sv. Víta, Václava a Vojtěcha v Praze. Motiv je však znám už ze starověku, z plastik a mincí a pochází snad z Persie. V poněkud jiném, širším tvaru ji užívalo malířství indické, tibetské a čínské při zpodobování Buddhy a bódhisatvů, ovšem až z pozdější doby.\n\n"}
{"id": "165637", "url": "https://cs.wikipedia.org/wiki?curid=165637", "title": "Mk VIII Challenger", "text": "Mk VIII Challenger\n\nBritský tank Challenger ( Tank, Cruiser, Mk. VIII, Challenger (A30)) vznikl na základě požadavku vybavit tank Cromwell sedmnáctiliberním kanónem. Vzhledem k poměrné robustnosti kanónu nebyla možná jeho instalace v tomto typu bez velkých úprav konstrukce. Proto došlo k prodloužení korby a jejímu rozšíření v prostoru ložiska věže. Delší korba si vyžádala přidání dalšího páru pojezdových kol, čímž se ale výrazně zhoršila ovladatelnost a manévrovatelnost tanku.\n\nNa korbě byla posazena rozměrná věž, ve které byl lafetován kanón OQF ráže 76,2 mm (17 pdr) spolu s kulometem Browning. S instalací těžké věže výrazně stoupla hmotnost tanku, což spolu se zvýšeným těžištěm a delší korbou značně zhoršilo jízdní vlastnosti. I v prodloužené korbě bylo příliš málo místa na uskladnění munice a proto byl pro získání většího prostoru z korby často odstraňován kulomet Besa. Vpředu korby se nacházel řidič, dále v korbě pak první nabíječ, který podával těžkou munici svému kolegovi do věže. Celkem bylo v letech 1943 až 1944 vyrobeno 200 kusů tanku Challenger.\n\nTyto tanky se v Evropě dočkaly minimálního nasazení, v bojích na západní frontě používala 22 kusů i Československá samostatná obrněná brigáda, která s nimi v květnu roku 1945 dorazila do Československa. Československá armáda je vyřadila z aktivní služby v roce 1951 a v roce 1959 byly poslední skladované kusy sešrotovány.\n\n"}
{"id": "165642", "url": "https://cs.wikipedia.org/wiki?curid=165642", "title": "Islám na Kubě", "text": "Islám na Kubě\n\nIslám na Kubě není příliš zastoupen. Z celkové zhruba jedenáctimilionové populace ostrova jej vyznává 0,008 % populace; k této víře se přihlásilo celkem 907 osob. Toto číslo však je napadáno, vzhledem k tomu, že vláda se snaží vytvářet dojem o Kubě jako o ateistickém státu.\n\nNa ostrově se nenachází jediná mešita, vzhledem k tomu, že to neumožňují protinábožensky zaměřené zákony psané v duchu socialismu a marxismu. Představitelé muslimské světové ligy se pokoušejí s Kubánci domluvit a umožnit vznik náboženské organizace, jež by podpořila zdejší islámskou komunitu a výhledově prosazovala povolení budovat náboženské stavby sloužící k účelům muslimů. \n\nV současné době tak slouží věřícím havanský \"Arabský dům\" , převážně k pátečním modlitbám a funguje též i jako centrum kubánské muslimské komunity. Jeho majitelem je bohatý arabský imigrant, žijící na Kubě; podporují jej též i některé blízkovýchodní země.\n\n"}
{"id": "165643", "url": "https://cs.wikipedia.org/wiki?curid=165643", "title": "Gregor Schlierenzauer", "text": "Gregor Schlierenzauer\n\nGregor Schlierenzauer (7. ledna 1990, Innsbruck) je rakouský skokan na lyžích. Prvně na sebe upozornil 17. prosince 2005, kdy vyhrál závod „třetiligové“ série FIS v Predazzu. O několik týdnů později, 2. února 2006, se stal juniorským mistrem světa. Premiéru ve světovém poháru si odbyl 12. března 2006 v Oslu, kde skončil na 24. místě. Strmý vzestup pokračoval v letní sezóně. Závod Grand Prix v Courchevelu dokonce vyhrál.\n\nDne 3. prosince 2006 jako šestnáctiletý vyhrál v Lillehammeru svůj první závod světového poháru. Zařadil se tak mezi nejmladší vítěze v historii. Při své první účasti na Turné čtyř můstků dokázal vyhrát v Oberstdorfu a Bischofshofenu a celkově skončil druhý.\n\nV Oberstdorfu roku 2008 se stal jako nejmladší v historii (pouhých 18 let a 47 dní) dvojnásobným světovým šampionem v skocích na lyžích a následně vyhrál celkové hodnocení světového poháru v sezoně 2008–2009. Na Mistrovství světa v Liberci 2009 se umístil na druhém místě za svým krajanem Wolfgangem Loitzlem a soutěž týmu suverénně ovládli.\n\nV roce 2010 na ZOH ve Vancouveru získal dvě bronzové olympijské medaile v individuálním závodě na středním i velkém můstku a zlato v soutěži družstev na velkém můstku. Téhož roku se na Mistrovství světa v letech ve slovinské Planici umístil na druhém místě a v závodě týmů na prvním.\n\nRoku 2011 se vrátil po zranění kolene a podařilo se mu vyhrát Mistrovství světa na velkém můstku s náskokem pouhých 0,3 bodu na druhého Thomase Morgensterna. V závodě týmu vyhrál jak na malém, tak na velkém můstku.\n\nV roce 2012 Schlirenzauer na Turné čtyř můstků vyhrál závody v Oberstdorfu a Ga-Pa. Díky tomu turné suverénně ovládl.\n\nNa Turné čtyř můstků 2012/2013 se v Oberstdorfu a Ga-Pa umístil na druhém místě a v Innsbrucku a Bischofshofenu vyhrál a díky tomu podruhé v kariéře zvítězil v celkovém hodnocení.\n\n22.3.2018 vyrovnal světový rekord Stefana Krafta (253,5m). Pokus ale nebyl uznán, protože se Schlierenzauer dotkl rukou sněhu.\n\nJeho rodiče se jmenují Angelika a Paul Schlierenzauerovi, Gregor má dva sourozence – starší sestru Glorii a mladšího bratra Lucase.\n\nZajímavostí je, že Schlierenzauer vůbec neslyší na levé ucho.\n\n\n"}
{"id": "165649", "url": "https://cs.wikipedia.org/wiki?curid=165649", "title": "Seznam ostrovů Baltského moře", "text": "Seznam ostrovů Baltského moře\n\nOstrovy Baltského moře podle rozlohy. Tabulka obsahuje také ostrovy v průlivu Kattegat.\n\n"}
{"id": "165654", "url": "https://cs.wikipedia.org/wiki?curid=165654", "title": "Trávník (rozcestník)", "text": "Trávník (rozcestník)\n\nSlovo Trávník má více významů:\n\n\n\n"}
{"id": "165656", "url": "https://cs.wikipedia.org/wiki?curid=165656", "title": "Územní limity těžby hnědého uhlí v severních Čechách", "text": "Územní limity těžby hnědého uhlí v severních Čechách\n\nÚzemní limity těžby hnědého uhlí v severních Čechách jsou závazným usnesením vlády Petra Pitharta č. 444 ze dne 30. října 1991, které bylo přijato na návrh tehdejšího ministra životního prostředí Ivana Dejmala. Definuje linie, za které nesmí postoupit těžby v jednotlivých severočeských dolech.\n\nUsnesení vlády se týká:\nV roce 2008 druhá vláda Mirka Topolánka (ODS) toto usnesení potvrdila usnesením č. 1176/2008 s tím, že upravila linie lomu Bílina. K další úpravě limitů na lomu Bílina došlo v roce 2015 usnesením vlády 827/2015, kdy došlo k dalšímu posunutí linií ve prospěch budoucí těžby, v některých místech poblíž obce Braňany došlo k zmenšení prostoru lomu.\n\nHlavním důvodem stanovení limitů byla ochrana životního prostředí a krajiny v oblasti severních Čech. Limity slouží jako vládní záruka severočeským obcím, že se nadále nebude zhoršovat jejich prostředí a že mají dlouhodobou perspektivu své existence, mají chránit i zbytky přírody i dopravní a technické infrastruktury severočeské hnědouhelné pánve. Prakticky od začátku 21. století probíhají z různých stran stále se opakující pokusy o revizi usnesení vlády z roku 1992 a prolomení limitů stanovených tímto usnesením.\n\nBěhem 20. století bylo v oblasti mezi Kadaní až po Ústí nad Labem – v tzv. pánevních okresech – zdevastováno těžbou území o rozloze 1 100 km². Příčinou bylo dobývání hnědého uhlí, jež bylo spáleno v mnohých tepelných elektrárnách, teplárnách a továrnách. V 70. a 80. letech 20. století nabyla těžba masových měřítek – kvůli rozšiřování dolů bylo zlikvidováno celkem 106 obcí včetně 650 let starého historického města Most; jejich obyvatelé byli přesídleni do tehdy masivně budovaných panelových sídlišť. Poslední zbouranou obcí byly Libkovice, o jejichž zbourání bylo rozhodnuto v roce 1988. Těžba na katastru obce nakonec nebyla realizována.\n\nNekvalitní technologie pro masové spalování hnědého uhlí vedly k prudkému nárůstu obsahu škodlivého oxidu siřičitého a prachových částic ve vzduchu. To se projevilo zvýšenou nemocností jak dětí, tak dospělých. Vysoký byl výskyt onemocnění dýchacích cest, ledvin, alergických, kožních a duševních. Ve srovnání s průměrem České republiky se v této oblasti rodil výrazně větší počet nezralých dětí, byl vyšší výskyt vrozených vývojových vad, prenatální, novorozenecká i kojenecká úmrtnost byly rovněž vyšší. Při vývoji dětí docházelo k opožďování kostního věku za věkem kalendářním, také hodnoty dýchacích funkcí byly nižší, byly zjišťovány poruchy v krevním obraze. U dospělých byl výrazně vyšší výskyt zhoubných nádorů u obou pohlaví. Celková úmrtnost u mužů i žen byla vyšší než v České republice díky aterosklerotickým onemocněním srdce a cév a zhoubným nádorům. Střední délka života byla oproti České republice zkrácena o jeden až dva roky.\n\nBezohledné drancování krajiny v 70. a 80. letech 20. století mělo také velmi nepříznivý vliv na obyvatele tzv. pánevních okresů také v sociální oblasti. V kraji byl v 90. letech 20. století, ve srovnání s průměrem České republiky, například podstatně vyšší podíl pracovníků dělnických profesí oproti zastoupení pracovníků v zemědělském sektoru; vyšší byl i podíl fyzické práce ve výrobě a mimo ni. Pro kraj byla charakteristická také nižší vzdělanostní úroveň obyvatelstva a nedostatek některých kategorií odborníků. Byl zde dlouhodobě přetrvávající nedostatek vysokoškolsky a středoškolsky vzdělaných odborníků a nízká vzdělanostní mobilita směrem k vyšším vzdělanostním skupinám. Důsledkem těchto nedostatků byly i problémy s využíváním stávajícího vzdělanostního potenciálu z důvodů rozdílů mezi předepsanou kvalifikací mnohých pracovních míst a jejich skutečným obsazením, a také stagnace mnohých oborů nevýrobní sféry (školství, zdravotnictví, kultura, věda a výzkum). V kraji byla velmi nízká prostorová stabilita obyvatelstva. Za základní příčinu tohoto stavu byla označena dlouhodobá orientace na rozvoj palivoenergetického systému, která byla realizována především extenzivní cestou a prováděna pomocí řady zcela neadekvátních opatření; tato opatření totiž ve svém důsledku preferovala nízko kvalifikovanou práci pomocí mzdových a dalších zvýhodnění a neregulovala kvalitativní rozvoj pracovní síly.\n\nVysoké emise škodlivých plynů ze spalování hnědého uhlí mělo také nepříznivý vliv na lesy. Zpráva poslance Voleníka, přednesena v roce 1990 konstatuje: „\"Lesní oblasti Krušných hor, které byly dlouhodobě poškozovány imisemi, byly v relativně krátké době vysokých imisí zcela zdevastovány. V rozmezí patnácti let bylo uhynulo 53 % jehličnatých porostů, především smrkových, v náhorní části Krušných hor. Vlivem trvalého působení imisí, a to jak přímou kontaminací, tak prostřednictvím kyselých dešťů došlo k výrazné degradaci chemických a fyzikálně-mechanických vlastností půdy. Trvale zhoršené prostředí pak vyloučilo z možnosti obnovy dosud zde pěstované lesní dřeviny citlivé na imise. Vlivem velkoplošného odlesnění, jež bylo vynuceno progresivně postupujícím poškozováním původních porostů, došlo ke změně účinnosti i ostatních mimoprodukčních funkcí lesa, především funkce vodohospodářské, klimatické, protierozní a nakonec i rekreační. Minimalizací retenční schopnosti lesa, jejíž devastace se projevuje řadu let přívalovými jevy, rozkolísaností odtoků a častějším výskytem maximálních průtoků (např. povodně na Jíloveckém potoce apod.), byl narušen přirozený vodní režim půd, projevovaly se časté přísušky vyvolané občasnými suchými obdobími a nebo na druhé straně, v době četných srážek, výskyty zamokřování a zabahňování lesních půd. Projevovaly se trvalé poruchy nejen v mikroklimatických podmínkách, a to je vážnější, i poruchy mezoklimatu krajiny.\"“\n\nCelkově je limity vázány zásoby o objemu cca 0,9 mld. tun, z toho 0,75 mld. tun připadá na lom ČSA, 0,1 mld tun na lom Bílina. Zatímco v případě lomu Bílina umožňují současné limitu těžbu až do roku cca 2030 (při prolomení limitů by se mohla těžba prodloužit do roku 2040 až 2055 dle objemu těžby), v případě lomu ČSA by bez prolomení limitů musela být ukončena těžby již v roce 2022-2025, zatímco při plném prolomení limitů by mohla těžba pokračovat až do roku 2120. Prolomení limitů na lomu Bílina by neznamenalo likvidaci žádné z obcí, v případě prolomení limitů na lomu ČSA by došlo k likvidaci obce Černice, podle varianty prolomení limitů k úplnému, či částečnému likvidaci města Horní Jiřetín, významnému ohrožení některých částí města Litvínov, kde byl se těžba přiblížila na vzdálenost 500 m od obytných domů na sídlišti Janov, likvidaci chemických závodů v Litvínově (v roce 2065) a ke konci těžby by se lom opět přiblížil i k městu Most.\n\nZásoby uhlí pod vlastním městem Horní Jiřetín nejsou obrovské (ve druhé etapě je cca 280 milionů tun nejvýhřevnějšího hnědého uhlí v Evropě - zásoba na 50 let ), protože velká část katastru obce je vytěžena, jednak v rámci původního velkolomu Obránců míru a jednak hlubinnou těžbou (která dovolila získat až 70 % zásob), která zde probíhala až do konce 80. let 20. století. Také přímo na území obce se těžilo hlubinným způsobem od poloviny devatenáctého do poloviny dvacátého století. Město tak tvoří především překážku toho, aby těžební fronta přešla z prostoru dnešního lomu ČSA do prostoru velkých zásob uhlí pod hornojiřetínskou výsypkou, tedy v území mezi Chemopetrolem a západní částí Jiřetína.\n\n\n\n\n\n\n\n\n\n\n\n\n\n\n\n\n\n\n\n\n\n\n\nV roce 1998 předložil Český báňský úřad do vlády návrh na zrušení limitů těžby. Návrh nebyl přijat.\n\nV roce 2005 se premiér Jiří Paroubek vyjádřil pro zrušení těchto limitů, což zahájilo diskuzi o jejich budoucí existenci. Většina politiků však názor tehdejšího ministerského předsedy nesdílí a s rušením nepočítá. K nejvýraznějším kritikům prolomení limitů patří představitelé ohrožených obcí (např. Litvínov, Horní Jiřetín, Černice), občanských sdružení (např. Kořeny) a ekologických nevládní organizací (např. Greenpeace, Hnutí Duha, STUŽ) i Strana zelených, která měla jejich zachování mezi prioritami svého volebního programu pro parlamentní volby v roce 2006.\n\nPřípadné rozšíření těžby uhlí by zasáhlo i některé obce, např. Horní Jiřetín a Černice, pod kterými se dosud nevytěžené uhlí nachází. Jejich obyvatelé již dlouho bojují proti prolomení limitů, které by způsobily zánik těchto obcí; Severní energetická jim naopak nabízí náhradní bydlení na zcela jiné úrovni než v dřívějších dobách a argumentuje významností dosud nevytěženého uhlí.\n\nPodporu částečného prolomení limitů těžby vyjádřil na konci února 2007 ministr průmyslu a obchodu Martin Říman, který navrhl obnovu těžby u Mariánských Radčic a Lomu (oblast bývalých Libkovic), tj. v oblasti, kde těží firma Severočeské doly. K obcím by se těžba přiblížila na 800, resp. 500 metrů. Římanův návrh byl v rozporu s druhé Topolánkovy vlády, ve které byl výslovný závazek zachovat limity těžby hnědého uhlí.\n\nV březnu 2008 zahájily organizace Greenpeace, Hnutí Duha a Kořeny kampaň nazvanou „Život začíná – těžba končí“, jejímž cílem je přispět k tomu aby, krajské zastupitelstvo navrhlo vládě odpis uhelných zásob za limity těžby.\n\nNa konci září 2008 Rada Ústeckého kraje podpořila odpis zásob hnědého uhlí pod městem Horní Jiřetín a pověřila krajského hejtmana, aby jej prosazoval při jednáních s vládou a dalšími ústředními orgány státní správy.\n\nV říjnu 2008 vládou jmenovaná energetická komise vedená Václavem Pačesem v žádném scénáři dalšího energetického vývoje nepočítá s využitím dostupných zásob uhlí za limity těžby, které v roce 1991 stanovila vláda Petra Pitharta, aby ochránila severočeské obce před rozšiřováním povrchových dolů.\n\nV roce 2010 jsou limity těžby jedním z hlavních témat předvolebního boje v Ústeckém kraji. Z lídrů kandidátek se pro prolomení limitů vyslovil předseda ČSSD Jiří Paroubek, pokud si to budou přát obyvatelé kraje v referendu. Proti tomu se staví zejména lídr zelených Martin Bursík, který potřebě prolomit limity těžby oponuje a tvrdí, že největším tématem parlamentních voleb v roce 2010 bude právě osud severočeských obcí stojících na hnědém uhlí.\n\nKomise pro životní prostředí Akademie věd České republiky v březnu 2010 ve svém stanovisku doporučila minimálně v příštích 20 letech zachovat současné územní ekologické limity těžby. Zároveň nedoporučila trvat na úplném odpisu zásob uhlí za limity a navrhuje jejich převedení do nebilančních zásob pro možné budoucí jiné využití než jako paliva. Komise ve svém stanovisku poukázala na zvýšenou nemocnost, snížený věk dožití a zpomalený vývoj dětí v oblasti a upozornila i na problémy s obnovou lesních porostů i rizika z hlediska geologické nestability podloží.\n\nV červnu 2010 se při vyjednávání o podobě středopravicové vlády pověření experti shodli doporučit neprolamovat limity těžby uhlí na Mostecku.\n\nVe svém Programovém prohlášení vyhlásila Nečasova vláda, že „\"Vláda se zasadí o zachování územních limitů těžby hnědého uhlí a jejich legislativní zajištění\".“\n\nDalší diskusi kolem prolomení územních limitů zahájil Ministr průmyslu a obchodu Martin Kocourek v rámci zveřejnění výsledků dvou studií o stavu teplárenství.\n\nParlament České republiky přijal novelu Horního zákona, která zrušila možnost vyvlastňování kvůli těžbě. Zrušení možnosti vyvlastnění v zájmu státu si při tvorbě programového prohlášení vlády vynutil člen strany Věci veřejné a bývalý starosta Litvínova Milan Štovíček. Prezident Václav Klaus tuto novelu vetoval. 19. prosince 2012 Sněmovna Klausovo veto přehlasovala 120 hlasy.\n\nProlomení limitů podpořil nově zvolený prezident Miloš Zeman. Pavel Tykač, který ovládá těžební firmu Czech Coal prodal část své skupiny – Litvínovskou uhelnou, která spravuje Lom ČSA Janu Dienstlovi a Tomáši Fohlerovi. V srpnu 2013 se tato společnost přejmenovala se na Severní energetickou. Severní energetická koupila elektrárnu Chvaletice. Týden po koupi dolu pan Dienstl oznámil, že v dolu jsou větší zásoby uhlí, než se doposud počítalo. Mirek Topolánek to komentoval slovy „\"Pan Dienstl je dítě štěstěny. Koupí důl a za týden v něm najde nových 23 milionů tun uhlí, a to zrovna ve chvíli, kdy kupuje elektrárnu\"“ Teplárenské sdružení obvinilo Czech Coal, že účelově podhodnotilo možnosti těžby a že tím podvedlo také ministerstvo průmyslu a obchodu. V březnu 2013 přišla Severní energetická s myšlenkou, že bude uhlí pod dvěma ochrannými pilíři dobývat hlubinnou těžbou, tzv. chodbicováním. V polovině listopadu 2013 vydalo ministerstvo životního prostředí souhlasné stanovisko k hlubinné těžbě, stanovilo zároveň ale 22 podmínek, které je nutné dodržet z hlediska ochrany životního prostředí.\n\nV červenci 2013 si Litvínovská uhelná zaplatila rozsáhlý sběr dat o postojích obyvatel Horního Jiřetína u agentury STEM. I když se jedná o výzkum zaplacený dnešní Severní energetickou, jeho výsledky ukazují, že:\nPo rezignaci vlády Petra Nečase nastoupila úřednická „udržovací vláda“ bez mandátu, kterou vedl Jiří Rusnok. Na začátku vlády slíbil Rusnok, že jeho vláda nepřijme rozhodnutí o limitech. V listopadu 2013 ovšem došlo k obratu v názoru na prolomení limitů a na popud prezidenta Zemana začala vláda o prolomení uvažovat. Tyto výroky byly jednoznačně odmítnuty vedením města Horní Jiřetín, které zalitovalo, že v rámci návštěvy Mostecka nenavštívil premiér také Litvínov či Horní Jiřetín a označilo ho za loutku v rukou Miloše Zemana. Rusnok nadále pokračoval ve snahách o prolomení limitů, přišel s nápadem založit společnou firmu státu a Severní energetické.\n\n29. ledna 2014 skončila vláda Jiřího Rusnoka, aniž stačila o limitech rozhodnout. V programovém prohlášení nové vlády Bohuslava Sobotky není závazek, že nedojde k prolomení limitů. Ministr životního prostředí Richard Brabec vyslovil v únoru 2014 přesvědčení, že vláda limity neprolomí. Více výzkumů veřejného mínění ukazuje, že většina obyvatel České republiky odmítá prolomení limitů, zvláště v případě, kdy by kvůli němu měly být bourány obce (68 %) V březnu 2014 navštívil Mostecko ministr průmyslu Jan Mládek a po návštěvě prohlásil, že by jeho vláda mohla o limitech rozhodnout v roce 2015. V červnu 2014 dostal Cenu Josefa Vavrouška Petr Pakosta za celoživotní ochranu životního prostředí v Severočeské hnědouhelné pánvi i záchranu zámku Jezeří. V říjnu 2014 vyhrály volby v Horním Jiřetíně strany, které brání prolomení limitů a získaly opět 7 křesel v 11 členném zastupitelstvu stejně jako v minulých volbách. Starostou se stal Vladimír Buřt. V Litvínově byla po volbách ustavena koalice, jejíž zásadním společným zájmem je boj proti prolomení limitů.\n\nV březnu 2015 by měla vláda rozhodovat mezi 4 scénáři státní energetické koncepce ve vztahu k limitům:\n\n\n\n\n\n\n\n"}
{"id": "165671", "url": "https://cs.wikipedia.org/wiki?curid=165671", "title": "Dubice", "text": "Dubice\n\nNázev Dubice mají dvě sídla:\n"}
{"id": "165679", "url": "https://cs.wikipedia.org/wiki?curid=165679", "title": "Hyper Hyper", "text": "Hyper Hyper\n\nHyper Hyper (Hyper hyper) je píseň německé skupiny Scooter z alba ...And The Beat Goes On! z roku 1995. Jako singl vyšla píseň již v roce 1994. Vyšla ve třech verzích. Dvě z nich obsahují stejné skladby, ale mají odlišný obal. Třetí verze \"remixes\" obsahuje několik málo remixů navíc. Navíc to je první cover kde je zobrazena první verze fontu Scooter. Ten vydržel do roku 1999 (První album v novém fontu bylo Back To The Heavyweight Jam. První Singl Faster Harder Scooter). V Hype Hyper H.P. vyjmenovává 30 jejich nejoblíbenějších DJů tehdejší doby.\n\n\n"}
{"id": "165682", "url": "https://cs.wikipedia.org/wiki?curid=165682", "title": "Pensylvánská univerzita", "text": "Pensylvánská univerzita\n\nPensylvánská univerzita ( University of Pennsylvania), známá také jenom jako Penn je jednou z nejslavnějších a nejrespektovanějších amerických soukromých univerzit, která sídlí ve městě Philadelphia ve státě Pensylvánie. Penn je členem Ivy League.\n\nUniverzita byla založena roku 1740 a je čtvrtou nejstarší vysokoškolskou institucí v USA a první, jež byla od počátku založena jako univerzita.\nBenjamin Franklin, zakladatel univerzity, obhajoval názor, že vzdělávací program by měl být více zaměřený na praktické vzdělání a obchodování, než na klasické vzdělání a teologii.\n\nS Pennem je také spojena Deklarace nezávislosti Spojených států, kde zde devět signatářů tuto listinu podepsalo.\n\nPodle nejrespektovanějšího amerického rankingu, který každoročně uveřejňuje časopis U.S. News, se např. Wharton School of the University of Pennsylvania umisťuje konstantně na prvním místě v USA. Mezi další mimořádně slavné a respektované fakulty patří též Fakulta lékařská a Fakulta právnická.\n\nOd roku 2004 je rektorkou University of Pennsylvania Amy Gutmannová, americká politoložka.\n\nUniverzita má více než 9 700 studentů na nižším stupni (bakalářské studium) a přes 10 000 studentů na stupni vyšším (magisterské a doktorandské studium).\n\n\n"}
{"id": "165683", "url": "https://cs.wikipedia.org/wiki?curid=165683", "title": "Aueršperk", "text": "Aueršperk\n\nAueršperk je zřícenina hradu nad říčkou Bystřicí, která ho obtéká ze 3 stran. Nachází se mezi obcí Vír a Dvořiště (dnes část města Bystřice nad Pernštejnem) v katastrálním území Dvořiště u Bystřice nad Pernštejnem.\n\nStarší pojmenování hradu jsou také Auršperk, Auersperg, Ušperk a Ungersberg.\n\nZ planiny mezi Dvořištěm a Hrdou Vsí (součást Víru) vybíhá táhlý skalnatý břeh obtékaný ze tří stran říčkou Bystřičkou (levý břeh). Byl zvolen pro vybudování nevelkého hradu. Hřeben byl napříč překopán hlubokým příkopem, který se stáčí kolem celého hradního areálu. Z vybrané hlíny byl navršen mohutný val.\n\nKdy byl založen, není přesně známo. Název může napovídat (Auer = zubr), že zakladateli hradu byli ve 2. polovině 13. století Pernštejnové. Nejstarší zmínky však ukazují, že hrad získal toto pojmenování teprve po převzetí tímto rodem na počátku 14. století, kdy již asi půlstoletí existoval. První písemná zpráva o hradu Aueršperk pochází z roku 1325, kdy je zmiňován Jimram z Pernštejna také s přídomkem z Aueršperku. Jako pravděpodobné se však jeví jeho původní pojmenování Bystřice, pod kterým je zřejmě uveden na konci 13. století ve žďárské klášterní kronice Jindřicha Řezbáře. V letech 1325 – 1335 jej vlastnila Geruše, dcera Jimrama z Aueršperka. Svému účelu hrad ale dlouho nesloužil, neboť v dalších letech se již více jako užívaný neuvádí. Obvykle udávaná zmínka o opuštění hradu roku 1406 vznikla mylnou interpretací pramene. Tohoto roku se jmenují pouze pozemky u hradu \"Ušperka\", o stavu lokality však dokument nevypovídá. Nejnovější archeologické nálezy, především objev významného bohatě opracovaného gotického zámku, datují užívání hradu ještě v první čtvrtině 15. století, přestože písemné prameny z té doby mlčí.\n\nPoměrně velký hrad měl jistě také rozsáhlé předhradí, kam bylo možné umístit větší množství vojska. Do hradu se přijíždělo z planiny bránou, u níž stávala vysoká věž. K ní přiléhala obytná budova obdélníkového tvaru a další budovy. Hrad obepínal příkop o hloubce 13 m. Válcová věž měla průměr téměř 10 m. K hradu snad náležel také dvůr v místech dnešní vsi Dvořiště. Ještě v první polovině 20. století bylo na zřícenině sklepení.\n\nZ hradu se zachovaly zbytky příkopu a torzo válcové věže (9 metrů průměr), která chránila bránu, zbytky zdiva hradebního opevnění a východně od věže základové zdivo obytného paláce. Na sever od jádra hradu jsou patrny základy vysunuté věžice, oddělené od vlastního hradu mělkým příkopem. V předpolí hradu je zřetelná příkopem obehnaná plocha, související snad s využíváním hradu bojovými družinami v předhusitském období.\n\n\n"}
{"id": "165684", "url": "https://cs.wikipedia.org/wiki?curid=165684", "title": "Penn", "text": "Penn\n\nPenn může být:\n\n\n\n\n"}
{"id": "165686", "url": "https://cs.wikipedia.org/wiki?curid=165686", "title": "Kabeirové", "text": "Kabeirové\n\nKabeirové (řecky Κάβειροι, Kabeiroi) jsou záhadná řecká podzemní božstva pravděpodobně foinického nebo egyptského původu (jejich název může mít spojitost se semitským náboženstvím). Společně s Matkou-bohyní byli uctíváni již v raných dobách řecké kultury. Podle pozdější tradice jsou považováni za syny boha Héfaista z Kabeirou a dcery mořskěho boha Prótea. Sami byli uctívaní jako mořská božstva a byli dobrotiví k plavcům. Jsou spojováni také s ohněm a metalurgií. Aischylos podle nich pojmenoval jednu ze svých her, která se dodnes nedochovala, a Kabeirové jsou v ní popisováni jako velcí pijáci vína.\n\nJejich kult se na pevninském Řecku objevuje v Thébách, dále v Thrákii (Seuthopolis) a v Malé Asii. Velkými centry jejich kultu byly ale především severoegejské ostrovy Samothraké, Lesbos a Lémnos. Na Samothraké byli uctíváni Axiokersos a Kadmilos; tam vznikla mystéria, jimž různí vládci přáli, takže sbor zasvečených byl velmi početný. Účastníci mystérií nosili purpurovou stužku, symbol těchto podzemních bohů, aby je ochraňovala před nebezpečím při plavbě.\n\nV Athénách se objevují v pátém století a poprvé se o nich zmiňuje ve svých \"Dějinách\" (II 51.1) historik Hérodotos. Později jejich kult se sbližil s kultem bohyně Démétry, a proto byli ctěny i Kabeirové ženy (vytvořeny byly také sbory kabeirských nymf).\n\nVelkého rozšíření dosáhl jejich kult po období vlády Alexandra Velikého na konci 4. století před n. l., přesto o něm víme jen málo. V pozdější době byl přejat i Římany a rozšiřen i v celé řiše řimské.\n\n\n"}
{"id": "165689", "url": "https://cs.wikipedia.org/wiki?curid=165689", "title": "Krysař (film, 2003)", "text": "Krysař (film, 2003)\n\nKrysař je český film z roku 2003. V hlavních rolích hrají Richard Krajčo a Petr Jákl, jehož matka film produkovala. Zajímavé je především výtvarné zpracování a skutečnost, že film vznikl za necelých 24 hodin, tj. jde o nejrychleji natočený film na světě, zapsaný v Guinnessově knize rekordů.\n\n"}
{"id": "165690", "url": "https://cs.wikipedia.org/wiki?curid=165690", "title": "Země zůstane ještě dlouho mladá", "text": "Země zůstane ještě dlouho mladá\n\nKniha povídek Země zůstane ještě dlouho mladá (v originále \"Die Erde bleibt noch lange jung\") byla napsána rakouským spisovatelem Johannesem Mariem Simmelem v roce 1981.\n\nČesky knihu vydalo nakladatelství Melantrich v roce 1997 a nakladatelství Ikar v roce 2008 .\n\nV co věřím\n\nPříběh se odehrává v Americe. A naši dva hrdinové jsou šéfredaktoři dvou velkých novin. Jednoho dne šli jedny noviny ke dnu a druhé stoupaly vzhůru a jejich šéfredaktor Thompson koupil upadající noviny šéfredaktora Williamse. Ale stalo se, že Thompsonovy noviny lidé přestali kupovat. Thompson přemýšlel a nabídl Williamsovi spolupráci. Williams souhlasil, a tak se tito dva odvěcí odpůrci dali dohromady a noviny opět pozvedly svou úroveň. \"Nežijeme v Americe. Co potřebujeme, to jsou muž jako Thompson a Williams. To je to, v co věřím.\"\n\nMilá ovečko\n\nJ. M. Simmel jede vlakem přes lunapark, když se vlak najednou zastavil. Než se opravila porucha, všichni lidé se vyklonili z okna a pozorovali lidi na kolotočích. I J. M. Simmel. Najednou se setkal s pohledem jedné dívky v modrých šatech. Láska na první pohled. Vlak byl ale brzy opraven a oni vyjeli. J. M. Simmel dívce na rozloučenou hází jízdenku s oslovením Milá ovečko se sladkými oušky, ale už ji nikdy nespatřil. „Je to ta nejzázračnější dívka, kterou neznám.“\n\nMalý domek na velké hranici\n\nPříběh vypráví o Günterovi, jeho malé ženě a jejich malých dětech a o bezpečí, které hledali. Günter bydlel v malém domku u velké hranice a každý den, když šel do práce, viděl na hranici tanky. Začal mít strach, chtěl se odstěhovat, ale neměl peníze. Pak je zdědil a mohli jít pryč. Na své cestě do bezpečí procestovali celý svět a kde našli klid? Opět v jejich malém domku na velké hranici. \"Nenašel je v Evropě, ani v Asii, Africe, Austrálii a Americe. Našel je na jediném místě, kde je člověk může dnes ještě najít, když má štěstí: sám v sobě.\"\n\nDoučování v lásce\n\nPatricie vždycky lidem radila v lásce, ale když se zamilovala ona, pomoci si neuměla. A tak jí J. M. Simmel a jeho žena radili, aby svého Adolfa poslala do speciální školy, že z něho škola udělá dokonalého milence, nejchytřejšího, nejinteligentnějšího, nejlepšího, prostě nej nej muže. Adolf by byl úplně bez chyb, ale Patricie to odmítá. Proč? Patricie odpověděla: \"Můžete mi laskavě říct, co bych na něm pak ještě mohla mít ráda?\"\n\nDěťátko spinká\n\nRobert Faber otevřel dveře své sousedce, která si stěžovala, že jejich děťátko pláče, protože nemá dudlík, který nechali u sousedčiny sestry. Rozespalý Faber musel jet až na druhý konec města, pak zjistil, že sestra není doma, tak ji hledal, vrátil se se sestrou pro dudlík, pak ji zase odvezl, cestou měl nehodu, a když se vrátil domů, sousedčin manžel oznámil, že děťátko spinká. \"Hned jak jste odjel, tak usnulo.\"\n\nŽádné záruky pro Moniku Müllerovou\n\nMonika se narodila v Československu, ale je v dětském domově ve Švédsku. Její rodiče ji milují, avšak oba žijí v Německu. Všechno začalo roku 1945, kdy Müllerovi museli opustit Československo. Malou Moniku poslali k tetě do Švédska, která ji měla velice ráda, a rodiče šli pěšky až do Německa. Potom si chtěli Moniku vyzvednout, ale teta to odmítla. Vše se zkomplikovalo, zapojil se do toho švédský král i německá vláda, ale Monika dál zůstávala ve Švédsku. Ale jen do té doby, dokud Müllerovi nedostanou víza a nebudou vandrovat z místa na místo. \"A silnice už taky znají.\"\n\nDlouhé štěstí Dietera Nordsteina\n\nŠtěstí tohoto hamižného muže trvalo třináct let. Jednou, za války, byl požádán, jestli by nemohl u sebe schovat jednoho Žida. Proč by ne? Od Žida dostával pět set šilinků měsíčně a protože byl opravdu hamižný, přibral k jednomu Židovi dalších pět Židů a ti mu také platili pět set měsíčně. A tak to trvalo celých třináct lež až do doby, kdy jedna holčička upustila noviny a ony sklouzly k těm „ponorkářům“. Židé zjistili, že válka už dávno skončila, utekli a pan Nordstein byl zatčen a když se ho ptali, proč jim neřekl, že už není válka, pan Nordstein zavrčel: „No a? Dojednali jsme si snad, že jim to musím ohlásit?“\n"}
{"id": "165691", "url": "https://cs.wikipedia.org/wiki?curid=165691", "title": "Gabriel Fauré", "text": "Gabriel Fauré\n\nGabriel Fauré (12. května 1845 Pamiers, jižní Francie – 4. listopadu 1924 Paříž) byl francouzský hudební skladatel působící ve 20. století.\n\nFauré, šesté, nejmladší dítě svých rodičů, se narodil v jihofrancouzské provincii Ariège, nedaleko Pyrenejí a španělských hranic. Jeho otec byl školním inspektorem a později ředitelem školy pro budoucí ředitele, ale mezi jeho předky se žádní hudebníci nenacházeli. Nicméně Gabriel projevoval hudební nadání již od devíti let a v roce 1854 získal stipendium na Škole klasické a duchovní hudby v Paříži a od jejího zakladatele Louise Niedermeyera a zůstal zde až do svých dvaceti let. Dostalo se mu přísné výuky, která ho měla připravit na dráhu chrámového sbormistra, a později se zde seznámil se svým učitelem hry na klavír, Camile Saint-Saënsem.\n\nPo ukončení školy se Fauré v roce 1866 stal varhaníkem chrámu v Rennes, kde zůstal do roku 1870. Ačkoliv šokoval duchovní tím, že hrál v kostele operní hudbu a při bohoslužbách kouřil, strávil toto období plodně, dával hodiny a skládal nejrůznější skladby, hledaje svůj osobní styl. Pak přijal místo v pařížském kostele, ale odešel a poté strávil několik měsíců během prusko-francouzské války 1870–1871 v armádě, kde byl oceněn vyznamenáním \"Croix de Guerre\". Po demobilizaci vystřídal rychle za sebou dvě místa v kostelích, nejprve v St. Honoré d’Eylau a pak v říjnu 1871 (po zhroucení revoluční komuny, která se téhož roku udržela deset měsíců u moci) jako asistent Widora u sv. Sulpicia. V roce 1874 opustil i toto místo a stal se zástupcem Saint-Saënse u Madeleine, a když jeho učitel v roce 1877 odstoupil, sbormistrem.\n\nV té době byl již Saint-Saëns oceňovaným a vlivným přítelem, v jehož domě se Fauré setkával s mnohými význačnými hudebníky, jako byl d’Indy a Chabrier, stejně tak i spisovateli Flaubertem, George Sandovou a Turgeněvem. Bylo to rovněž období jeho románku s Marianne Viardotovou, dcerou zpěvačky Pauline Viardotové. V roce 1877 se zasnoubili, ale v říjnu zasnoubení zrušili. Jeho zjitřené city z té doby se odrazily patrně v jeho první houslové sonátě (1876), prvním klavírním kvartetu (1879) a baladě pro klavír a orchestr (1881). V březnu 1883 se oženil s Marií Fremietovou, dcerou sochaře. Měli spolu dva syny, z nichž první se narodil téhož roku a druhý v roce 1889. Nebyli spolu však příliš šťastni. Skladatel i nadále vyhledával rozptýlení v mimomanželských vztazích.\n\nJeho hudební dráha se však vyvíjela slibně a v listopadu 1871 se spojil se Saint-Saensem, d’Indym, Chabrierem, Bizetem a dalšími a společně založili Národní společnost pro francouzskou hudbu, těleso zasvěcené podpoře „galského umění“, které mělo za úkol přivodit obrození francouzské hudby, a v roce 1874 se stal jejím tajemníkem. V téže době se stal horlivým obdivovatelem Wagnera a vyjížděl na představení jeho cyklu \"Prsten Nibelungův\".\nOd roku 1880 se stal Faurého život zvnějšku jednotvárným, ačkoliv občas trpěl oslabujícími depresemi. Smrt jeho otce v roce 1885 uspíšila práci na \"Rekviem\", jednom z jeho nejoblíbenějších děl, které však dokončil teprve v roce 1900, kdy umřela i jeho matka.\n\nPro své nesčetné písně a další hudbu si nalezl vydavatele a stal se vyhledávaným učitelem a inspektorem na provinčních konzervatořích.\nStal se vůdčí osobností pařížského společenského života a hodně cestoval. V roce 1896 přijal místo staršího varhaníka v chrámu Madeleine a vystřídal Masseneta jako učitele skladby na pařížské konzervatoři, kde se jeho žákem stal Maurice Ravel, jenž ho miloval a obdivoval. Rovněž psal v letech 1903–1921 hudební kritiky do pařížského listu Le Figaro. V roce 1905 se stal ředitelem konzervatoře a ačkoliv trpěl ztrátou sluchu, odešel na odpočinek teprve v roce 1920, v pětasedmdesáti letech. Gabriel Fauré skládal až do své smrti, do roku 1924. Při jeho pohřbu v kostele, kde hrál, mu zaznělo jeho \"Rekviem\".\n\n\n\n"}
{"id": "165693", "url": "https://cs.wikipedia.org/wiki?curid=165693", "title": "Marie I.", "text": "Marie I.\n\nMarie I. je jméno těchto panovnic:\n\n"}
{"id": "165694", "url": "https://cs.wikipedia.org/wiki?curid=165694", "title": "Marie Tudorovna", "text": "Marie Tudorovna\n\nNositelky jména Marie Tudorovna:\n\n"}
{"id": "165696", "url": "https://cs.wikipedia.org/wiki?curid=165696", "title": "Klitorismus", "text": "Klitorismus\n\nKlitorismus (z řeckého kleitoris+ismos) je ženská obdoba priapismu. Jedná se o dlouhodobou a bolestivou erekci klitorisu. Toto slovo je také používáno k popsání abnormálního zvětšení klitorisu.\n"}
{"id": "165699", "url": "https://cs.wikipedia.org/wiki?curid=165699", "title": "Dartmouth College", "text": "Dartmouth College\n\nDartmouth College je soukromá instituce vyššího vzdělání ve Spojených státech amerických, jedna z nejprestižnějších, je členem Ivy League. Své sídlo má v Hanoveru, ve státě New Hampshire. Má 5987 studentů a 647 profesorů.\n\nByla založena 13. prosince 1769, název je odkazem na tehdejšího britského ministra kolonií lorda Dartmoutha. Od roku 2009 je 17. rektorem univerzity Dr. Jim Yong Kim, americký lékař, antropolog a spoluzakladatel humanitární organizace Partners in Health. Na Dartmouth College promovala např. Donella Meadows.\n\n\n"}
{"id": "165701", "url": "https://cs.wikipedia.org/wiki?curid=165701", "title": "Pazaak", "text": "Pazaak\n\nPazaak je karetní hra, která se hraje ve světě Star Wars. Vyskytuje se v PC hrách Knights of the Old Republic I a II. Je to hra pro dva hráče podobná hře BlackJack.\n\nJedna hra se označuje jako \"partie\", jedna partie se dělí na tři \"sety\".\n\nCílem hry je dosáhnout vyššího součtu hodnot vyložených karet než spoluhráč a zároveň nepřesáhnout číslo 20. Pokud hráčův součet na konci kola přesáhne 20, prohrál set. Hráč musí vyhrát tři sety, aby vyhrál partii. Remíza se jako výhra nepočítá.\n\nPazaak se hraje s dvěma balíky speciálních karet. Vedlejší balíček (\"side deck\") obsahuje karty s hodnotami od jedné do deseti, každá z karet je ve vedlejším balíčku čtyřikrát. Hlavní balíček (\"main deck\") může obsahovat deset karet od -6 do -1, od 1 do 6 a od ±1 do ±6 v libovolné kombinaci.\n\n\n\n"}
{"id": "165703", "url": "https://cs.wikipedia.org/wiki?curid=165703", "title": "9/11: Press for Truth", "text": "9/11: Press for Truth\n\n9/11 : Press for truth je dokumentární film zabývající se útoky na Světové obchodní centrum 11. září 2001 z hlediska počátečního blokování vyšetřování vládou a celkové role médií. Režisérem je Ray Nowosielski. Film sleduje převážně osudy „Jersey Girls“, což jsou ženy, které ztratily ve WTC své blízké. Tyto ženy se rozhodly pátrat na vlastní pěst vstříc vládní neochotě započít oficiální vyšetřování těchto událostí, jejich tlak nakonec přispěl rozhodující měrou k ustanovení vyšetřovací komise Kongresu Spojených států. Ve svém pátraní se, ale setkaly s nepochopením vládních orgánů a médií. Při revizi vládní zprávy konstatovaly, že přes 70 % jejich stěžejních otázek nebylo vládou plně či vůbec zodpovězeno, přestože ta nejprve jejich dotazy přislíbila převzít jako osnovu pro směr vyšetřování.\n\nFilm je z části založen také na časové ose podle Paul Thompsona, který sestavil sled událostí z hlavních médií, který ve výsledku naprosto nekoresponduje s vládní verzí událostí ohledně 11. září. Tato časová osa vyšla knižně v nakladatelství HarperCollins v roce 2004. Online edice jeho výzkumu je stále aktualizována.\n\nPress for truth přináší důkazy o možné spojitosti tajné pákistánské služby ISI s Al-Kaidou a potažmo útoky v USA. Film také přináší informace ohledně faktu, že vláda USA mohla útokům předcházet – obdržela specifická varování 14 cizích států a rozvědek na jejichž základě byla zvýšena bezpečnostní opatření a to jen pro vedoucí vládní představitele v měsících těsně před útoky.\n\nSnímek byl oficiálně v ČR uveden poprvé v lednu 2007 a to v předpremiéře pod pracovním titulem „9/11 : Press for truth - 9/11 Pravda a Tisk“ spolu s krátkometrážním dokumentem, předfilmem „The Fourteen Minute Gap - 14 Minut Pauza“, který se zabývá nově deklasifikovanou dokumentací z atentátu na Johna F. Kennedyho.\n\n"}
{"id": "165704", "url": "https://cs.wikipedia.org/wiki?curid=165704", "title": "Crusader (tank)", "text": "Crusader (tank)\n\nTank, Cruiser, Mk VI nebo A15 Crusader byl jeden z hlavních křizníkových tanků britské armády během druhé světové války.\n\nJeho vývoj probíhal roku 1939 souběžně s tankem Covenanter podle stejného zadání u společnosti Nuffield. Korba tanku Crusader se vyznačovala velice nízkou siluetou. Jednotlivé pancéřové pláty byly spojovány nýty. Podvozek typu Christie sestával na každé straně z napínacího kola vpředu, pěti pojezdových kol a pohonného kola vzadu. Tank byl osazen motorem Liberty o výkonu 340 HP. I když měl poměrně příznivý měrný tlak na půdu, měl tendenci se v měkkém terénu bořit. Prostor řidiče se nacházel v pravé přední části korby, vlevo byla umístěna nízká věžička vybavená kulometem Besa ráže 7,92 mm, kterou ovládal střelec - mechanik. Věž tanku, která byla ovládána hydraulicky, byla osazena kanónem ráže 40 mm a koaxiálním kulomete Besa ráže 7,92 mm. K zamíření kanónu měl střelec k dispozici teleskopický zaměřovač, nabíječ s velitelem byli vybaveni dvěma periskopy a dvěma průzory po stranách věže. Celkem bylo vyrobeno 5300 tanků Crusader.\n\n\nZákladní verze.\n\n\nKanón ráže 40mm (2 pdr) nahrazen houfnicí ráže 94 mm pro přímou palebnou podporu.\n\nDošlo zesíleno pancéřování korby a věže. Byla odstraněna věžička s kulometem Besa ráže 7,92 mm.\n\nKanón ráže 40 mm (2 pdr) nahrazen houfnicí ráže 94 mm pro přímou palebnou podporu.\n\nCrusader III měl zesílené pancéřování a modifikovanou, prodlouženou věž. V ní byl uložen kanón ráže 57 mm (6 pdr) a koaxiální kulomet Besa ráže 7,92 mm. Prostor uvnitř věže byl po montáži tohoto kanónu natolik stísněný, že byla osádka redukována pouze na střelce a velitele, který zároveň plnil funkci nabíječe. Nebyla instalována ani původní věžička s kulometem Besa ráže 7,92 mm.\n\nNěkolik tanků Crusader III bylo upraveno na samohybná protiletadlová děla. Původní věž byla odstraněna, na jejím místě byl instalován protiletadlový kanón Bofors ráže 40 mm, chráněný pouze štítem. Později byl kanón ráže 40 mm nahrazen dvojicí kanónů Oerlikon ráže 20 mm v nové, plně uzavřené věži.\n\nTanky Crusader trpěly častými závadami pohonu, docházelo zejména k častému praskání hřídelí ventilátorů a následnému přehřátí motoru. Ventilace tanku byla velmi špatná, při použití kulometu v přední věžičce byl tank zaplněn nesnesitelným zápachem. Crusadery byly díky nízké siluetě a vysoké pohyblivosti dobrým tankem pro útočné operace. Crusadery rychle pronikaly k nepříteli na vzdálenost pod 500 m, a ihned zahájily účinnou palbu. Na obranné boje se však kvůli slabému pancéřování nehodily. V letech 1941 až 1942 tvořily páteř britských tankových sil v Africe. K prvnímu nasazení došlo v červnu 1941 v boji o pevnost Capuzzo v rámci operace „Battleaxe“ – pokusu o záchranu Tobrúku. Z bojových operací byly staženy až v roce 1943, zbývající vozidla byla převedena do zálohy k výcvikovým jednotkám, používala je i Československá samostatná obrněná brigáda, několik tanků bylo nasazeno i v bojích v Itálii.\n\n"}
{"id": "165711", "url": "https://cs.wikipedia.org/wiki?curid=165711", "title": "Call Me Mañana", "text": "Call Me Mañana\n\nCall Me Mañana (Zavolej mi zítra) je píseň německé skupiny Scooter z alba No Time to Chill z roku 1998. Jako singl vyšla píseň v roce 1999. Je založena na samplu ze singlu „James Brown Is Dead“ od L.A. Style z roku 1991.\n\n"}
{"id": "165713", "url": "https://cs.wikipedia.org/wiki?curid=165713", "title": "Martin Knakal", "text": "Martin Knakal\n\nMartin Knakal (* 17. dubna 1984 v Plzni na Lochotíně) je český fotbalový obránce.\n\nVe Viktorii Plzeň hrál na postu pravého obránce, vedle svého staršího bratra Petra, který hraje stopera. Ve Viktorii začínal už od žáků, vynikal zejména dlouhými vhazovanými míči, které byl schopen od postranní čáry hodit až do pokutového území. Byl také známý velkým počtem karetních trestů. Jen za první polovinu sezóny 2006/07 měl na svém kontě 4 žluté a 2 červené karty.\n\nVe Viktorii Plzeň hrál první ligu od léta 2005, v lednu 2007 přestoupil do řeckého klubu Škoda Xanthi. Martin Knakal se řeckému klubu upsal na 5 let, ale už po půl roce přestoupil do Sigmy Olomouc. Ani zde se výrazněji neprosadil a na jaře 2008 šel na hostování do pražských Bohemians 1905.\n\nKnakal působil v českých mládežnických reprezentačních výběrech od kategorie do 15 let. Za reprezentaci do 21 let odehrál 8 zápasů a vstřelil jeden gól (11. října 2005 proti Finsku, výhra 3:1).\n\nGóly Martina Knakala v české reprezentaci do 21 let \n"}
{"id": "165714", "url": "https://cs.wikipedia.org/wiki?curid=165714", "title": "Avigdor Lieberman", "text": "Avigdor Lieberman\n\nAvigdor Lieberman ( , rodným jménem Evet Lvovič Liberman, ; * 5. června 1958 Kišiněv, Sovětský svaz) je izraelský politik, předseda strany Jisra'el bejtenu a poslanec Knesetu. V minulosti zastával ve vládě Ariela Šarona posty ministra dopravy a národní infrastruktury. V letech 2009 až 2012 a 2013 až 2015 zastával post ministra zahraničních věcí. Od roku 2016 do listopadu roku 2018 zastával post ministra obrany. \n\nLieberman v minulosti vyzval, aby Izrael změnil své hranice a předal území osídlené izraelskými Araby Palestinské samosprávě, výměnou za bloky izraelských osad na palestinských územích. Zároveň požaduje, aby všichni obyvatelé Izraele, včetně často antisionistických charedim a izraelských Arabů, podepsali věrnost státu nebo přišli o své právo volit a být voleni. Navzdory jeho podpoře „dvoustátnímu řešení“ jej mnohá média označují jako ultrapravicového politika a ultranacionalistu. Mnozí komentátoři označují jeho názory jako „protiarabské.“\n\nNarodil se v tehdejším sovětském městě Kišiněv, které je dnes hlavním městem Moldavska. Jako mladík pracoval jako vyhazovač v nočním klubu a jako rozhlasový hlasatel v Baku. V roce 1978 emigroval jako dvacetiletý do Izraele, kde si odsloužil povinnou vojenskou službu v Izraelských obranných silách. Poté studoval mezinárodní vztahy a politické vědy na Hebrejské univerzitě v Jeruzalémě, kde získal titul bakalář.\n\nJe ženatý a se svou manželkou Ellou (rozenou Cipkinovou) má tři děti. Žije v osadě Nokdim na Západním břehu Jordánu.\n\nV roce 1979 byl podle tvrzení dvou svědků několik měsíců členem rasistické strany Kach. On sám ovšem členství v této organizaci popírá. V letech 1983 až 1988 pomáhal založit sionistické fórum pro sovětské židovstvo a byl členem výboru Jerusalem Economic Corporation a tajemníkem jeruzalémské pobočky odborového svazu Histadrut. V letech 1993 až 1996 byl hlavním tajemníkem Likudu a v letech 1996 až 1997 tajemníkem kanceláře premiéra Benjamina Netanjahua. V roce 1999 založil stranu Jisra'el bejtenu a byl redaktorem novin Joman Jisra'eli („Izraelský deník“). Lieberman podporuje izraelský vstup do Evropské unie a NATO.\n\nV roce 1999 byl zvolen do Knesetu a zastával funkci předsedy izraelsko-moldavské parlamentní přátelské ligy. V březnu 2001 byl jmenován ministrem národní infrastruktury, ale březnu 2002 na ministerský post rezignoval. V lednu 2003 byl opět zvolen do Knesetu za společnou kandidátku Národní jednoty a Jisra'el bejtenu a v únoru byl jmenován ministrem dopravy. V květnu 2004 však z vlády odešel kvůli nesouhlasu s plánem premiéra Šarona na stažení Izraele z Pásma Gazy.\n\nV říjnu 2006 podepsal Lieberman a tehdejší premiér Ehud Olmert koaliční dohodu, na jejímž základě se Lieberman stal vicepremiérem a ministrem strategických záležitostí. Izraelskou vládu však opustil v lednu 2008 poté, co Jisra'el bejtenu vystoupil z vládní koalice na protest proti jednání s palestinskými Araby. Ve volbách do Knesetu v únoru 2009 se Liebermanova strana stala třetí největší parlamentní stranou a Lieberman byl vnímán jako faktický vítěz voleb, který určí složení příští izraelské vlády. Podle koaliční dohody, kterou uzavřel Lieberman za Jisra'el bejtenu s Likudem, se Lieberman stal izraelským ministrem zahraničí.\n\nLieberman byl počátkem dubna 2009 vyslýchán kriminální policií a útvarem pro boj s organizovaným zločinem pro podezření z účasti na rozsáhlých ekonomických zločinech – praní špinavých peněz, úplatkářství, zpronevěry a zneužití důvěry. Obvinění se týká období, kdy řídil ministerstvo dopravy. Vyšetřovatelé podle serveru Ynet.co.il rozkryli šest až osm fiktivních společností a velký počet účtů, kterými měly „vyprané“ peníze proudit do strany Jisra'el bejtenu. Jedním z těchto kont je bankovní účet na Kypru, patřící Liebermanově dceři Michal.\n\nPočátkem srpna 2009 policie doporučila státní prokuratuře obžalovat Liebermana z uplácení, praní špinavých peněz a zastrašování svědků. Doporučení musí schválit generální prokurátor a v případě obžaloby by mu hrozil trest 31 let odnětí svobody. Lieberman jakoukoliv vinu odmítl. Koncem prosince však podal demisi na post ministra zahraničních věcí. V listopadu 2013 ho soud osvobodil. Zprávu o tom uvítal ministerský předseda Benjamin Netanjahu, který oznámil, že se Lieberman vrátí do úřadu ministra zahraničí.\n\nV parlamentních volbách v lednu 2013 mezitím obhájil svůj poslanecký mandát. Mandát obhájil rovněž ve volbách v roce 2015. Jeho strana se však v roce 2015 do vládní koalice nezapojila; teprve v květnu 2016 se Lieberman dohodl s premiérem Netanjahuem na vstupu Jisra'el bejtenu do koalice a převzal po Moše Ja'alonovi post ministra obrany. V listopadu 2018 na post ministra obrany rezignoval, protože se domníval, že postup vlády vůči Hamásu je příliš shovívavý. \n\nV rámci předvolební kampaně řekl Lieberman na shromáždění před voliči dne 8. března 2015, v kontextu arabských Izraelců nebo Izraelců nesouhlasící s jeho politikou:\n\nNa témže shromáždění též řekl, že „ti, kteří na al Nakba vyvěsí černou vlajku na vyjádření zármutku nad založením Izraele, sem [do Izraele] nepatří“ a „celkem ochotně je daruji vůdci PA Mahmúdu Abbásovi“.\n\n"}
{"id": "165716", "url": "https://cs.wikipedia.org/wiki?curid=165716", "title": "The Age of Love (píseň)", "text": "The Age of Love (píseň)\n\nThe Age of Love (Léta lásky) je píseň německé skupiny Scooter z alba Age Of Love z roku 1997. Jako singl vyšla píseň v roce 1997. Je založena na samplu z filmu z roku 1991.\n\n"}
{"id": "165718", "url": "https://cs.wikipedia.org/wiki?curid=165718", "title": "Československo-sovětské přátelství", "text": "Československo-sovětské přátelství\n\nČeskoslovensko-sovětské přátelství byl v dobách normalizace (a též před ní) termín, jenž měl vykreslovat spolupráci a jednotu lidu Československa a Sovětského svazu.\n\nBylo vyobrazováno jako odhodlané spojenectví založené na panslovanských základech (podobné jako v dalších socialistických zemích), v rámci něhož se konaly velké akce (let prvního československého kosmonauta Vladimíra Remka do vesmíru na palubě sovětské lodi, vybudování pražského metra jakožto „stavby československo-sovětského přátelství“ včetně stanice Moskevská (dnes Anděl) a jejího moskevského protějšku Pražskaja.\n\nZa významnou stavbu vzájemného prátelství byl také považován ropovod Družba, který Československo napojil na sovětské zdroje surovin.\n\nSympatie k Sovětskému svazu v Československu byly po druhé světové válce značné, vzhledem k tomu, že země byla před druhou světovou válkou zrazena svými západními spojenci (Mnichovská dohoda), zatímco Rudá armáda zemi nacistické okupace zbavila. V pozdějších letech ale sympatie začaly klesat; největší deziluze pak přišla s pražským jarem 1968 a okupací vojsky Varšavské smlouvy, jejichž velkou většinu tvořila právě vojska sovětská. V dobách normalizace se tak československo-sovětské přátelství stalo v podstatě z velké míry jen jednou z prázdných, oficiálních a vynucovaných frází, jež charakterizovaly a udržovaly v chodu tehdejší komunistický režim.\n\n"}
{"id": "165719", "url": "https://cs.wikipedia.org/wiki?curid=165719", "title": "Ušlechtilé druhy ryb", "text": "Ušlechtilé druhy ryb\n\nTermínem ušlechtilé druhy ryb se označovaly druhy ryb, pro něž rybářský řád stanovuje, že si rybář může ponechat nejvýše dva kusy denně. Tento termín se již v současné právní úpravě nevyskytuje, je však stále používán mezi rybáři.\n\nJsou jimi:\n\nPro přisvojování ušlechtilých ryb rybáři platí:\nUšlechtilé ryby, ani pokud dosahují zákonné míry, nelze použít jako živou nástrahu.\n"}
{"id": "165721", "url": "https://cs.wikipedia.org/wiki?curid=165721", "title": "Achille Devéria", "text": "Achille Devéria\n\nAchille Devéria (6. února 1800 Paříž – 23. prosince 1857 Paříž) byl francouzský malíř, ilustrátor a litograf.\n\nSvá díla začal vystavovat v roce 1822 v Salon de Paris. Portrétoval řadu významných osobností své doby a své obrazy tvořil především vodovými barvami. Jeho pestrá tvorba se nevyhýbala ani erotickým námětům, ve své době tabuizovaným, ale žádaným. Zemřel v roce 1857 po návštěvě Egypta, kde smrtelně onemocněl.\n"}
{"id": "165725", "url": "https://cs.wikipedia.org/wiki?curid=165725", "title": "M3 Stuart", "text": "M3 Stuart\n\nM3 Stuart byl americký lehký tank, používaný během 2. světové války americkou, britskou a dalšími spojeneckými armádami.\nPo vypuknutí 2. světové války začala v USA rozsáhlá modernizace armády. Počátkem roku 1940 bylo rozhodnuto o výrobě nového typu, který by se odvíjel od tanku M2. Měl mít novou věž, zesílený pancíř a lépe odpružený podvozek. Vývoj trval krátce, již v červenci téhož roku byl tento nový tank přijat do služby pod označením M3.\n\nNýtovaná korba tanku M3 vycházela z předchozího typu M2A4, byla však o několik centimetrů delší a užší. Její pancéřování bylo zesíleno až na 44 mm, což však znamenalo zvýšení hmotnosti oproti předchozímu typu. Na přední části korby se nacházela nýtovaná oválná věž s mírně zkosenou přední částí, pozdější modely měly věž svařovanou. Věž byla vybavena novým systémem zpětného nárazu, jehož konstrukce již nezasahovala před čelní kryt věže, což bylo pro typ M2A4 velmi specifické. Osazena byla kanónem M5 ráže 37 mm a s ním spřaženým kulometem M1919A4. Zbývající výzbroj tanku pak zahrnovala stejný typ kulometu. Jeden byl na zadní straně věže na protiletadlové lafetě, další byl v kulovité lafetě v přední části korby. Změnou v konstrukci prošel i podvozek. Úpravami v odpružení kol bylo docíleno větší styčné plochy podvozku, takže se stroj v terénu dobře pohyboval. Na mnoha vozidlech, především v Africe, pak bylo zavěšení kol chráněno pancéřovými kryty. Tank byl poháněn benzinovým motorem Continental W-670-9A o výkonu 250 koňských sil. Na silnici pak stroj dosahoval maximální rychlosti 58 km/h s dojezdem kolem 120 km. Mohl být vybaven i dvojicí 95litrových přídavných nádrží, čímž se dojezd zvyšoval.\n\nTank M3 se začal sériově vyrábět teprve v březnu 1941 a k prvnímu bojovému nasazení došlo v listopadu téhož roku v britské armádě, kam byl dodáván v rámci programu „Lend-Lease“ („Půjčka a pronájem“). Vozidlo použito v bojích o přístavní město Tobrúk. Britští vojáci však nebyli z tohoto tanku moc nadšeni. Kritizován byl především 37mm kanón, který se proti nepřátelským cílům jevil jako příliš slabý. Na druhou stranu posádky chválily rychlost a spolehlivost, a díky tomu si tank v britské armádě vysloužil neoficiální přezdívku „Honey“ („Drahoušek“). Od léta roku 1942, kdy dostávala britská armáda nové americké střední tanky, byly Stuarty postupně stahovány z předních bojových linií a začaly být používány především jako průzkumná vozidla.\n\nPrvní bojové nasazení v armádě Spojených států amerických proběhlo v bojích o Filipíny, začátkem roku 1942. Japonci pak ukořistěné tanky používali pod označením M3 Stuart Typ 0. Koncem roku 1942 se americká armáda vylodila v severní Africe, kde lehké tanky M3 tvořily velkou část jejich obrněných sil. Po drtivé porážce v Kasserinském průsmyku, kdy M3 čelily německým tankům PzKpfw IV a těžkým Tigerům, rozpustila americká armáda své obrněné prapory lehkých tanků a dále je používala pouze k průzkumným účelům.\n\nDalším odběratelem tanků M3 byl v rámci programu Lend-Lease Sovětský svaz. Ani představitelé Rudé armády nebyli z tohoto stroje nijak nadšeni kvůli slabé výzbroji a pancéřování. U sovětských tankistů nebyl Stuart oblíben kvůli benzínovému pohonu, který byl více náchylný ke vznícení. V letech 1942–1943 bylo do SSSR dodáno 1665 tanků M3A1, které tam sloužily do roku 1944.\n\nV bojích v Itálii a v západní Evropě potkal tanky M3 stejný osud, jako jinde. Byla jim přisouzena vedlejší role zejména při průzkumu, protože byl na jakýkoliv německý tank slabý. Kromě USA, Velké Británie a SSSR měla během války ve své výzbroji Stuarty také Francie, Čína, země Commonwealthu, používaly je partyzánské jednotky v Jugoslávii. Po druhé světové válce bylo množství tanků M3 Stuart prodáno do různých zemí. V některých jihoamerických státech byly Stuarty série M3 ve službě ještě v 80. a 90. letech.\n\nCelkem bylo od roku 1941 vyrobeno 13 859 kusů stroje M3 a všech jeho variant, což z této série dělá nejpočetnější lehký tank druhé světové války.\n\n\n"}
{"id": "165726", "url": "https://cs.wikipedia.org/wiki?curid=165726", "title": "Pluripotence", "text": "Pluripotence\n\nPluripotence je schopnost kmenové buňky diferencovat do mnoha buněčných typů s výjimkou trofoblastu. Pojem pluripotence označuje vlastnost kmenové buňky vztahující se k její diferenciační kapacitě.\n\nPluripotentní kmenová buňka je schopna diferenciace do mnoha různých typů buněk s výjimkou trofoblastu. Speciálním případem pluripotence je multipotence, tzn. že schopnost kmenové buňky diferencovat do mnoha buněčných typů je omezena na určitý typ tkáně, případně na určitý orgán; příkladem je hematopoetická kmenová buňka.\n\nPluripotentní jsou rané buňky zárodku ve stadiu blastocysty, tzv. embryonální kmenové buňky (embryonic stem cells, ESCs). Uměle připravené buňky, které se jim do jisté míry vyrovnají, se označují jako indukované pluripotentní kmenové buňky (induced pluripotent stem cells, iPSCs).\n\nVětšina buněk v těle živočichů nepřetrvává po celý život organismu, ale jsou postupně nahrazovány novými buňkami. Specializované buňky \nněkterých orgánů mají schopnost se opět dělit, je-li třeba (např. jaterní buňky čili hepatocyty). Buňky jiných orgánů jsou natolik specializované, že se již nikdy dělit nemohou (např. neurony, svalové buňky; jsou tzv. postmitotické). Zdrojem nových buněk jsou populace tkáňově a orgánově specifických kmenových buněk, tzv. somatických kmenových buněk (adult stem cells, ASCs). Příkladem mohou být mezenchymální kmenové buňky (MSCs) získávané z tukové tkáně nebo kostní dřeně, hematopoetické kmenové buňky nebo plicní Clarovy buňky. Somatické kmenové buňky (ASCs) mají obě vlastnosti, kterými je definována kmenovost (stemness), a to: schopnost sebeobnovy (self-renewal) i schopnost dávat vznik specializovanějším typům buněk (potency). In vivo je diferenciační potenciál těchto buněk omezen na buněčné typy určité tkáně či orgánu (buňky jsou multipotentní). V podmínkách in vitro mají schopnost pluripotence (tj. dávat vznik buněčným typům všech tří zárodečných listů) také embryonální kmenové buňky (ESCs) a indukované pluripotentní kmenové buňky (iPSCs), kmenové buňky teratomu, zárodečné kmenové buňky nebo kmenové buňky epiblastu.\n\nVyznačují se schopností sebeobnovy a diferenciace do řady buněčných typů těla.\n\nLidské ESCs (čili hESCs) poprvé izoloval a kultivoval James Alexander Thomson v roce 1998. Zdrojem hESCs je embryoblast pětidenních až sedmidenních blastocyst. Za vhodných podmínek mohou být hESCs dlouhodobě expandovány v in vitro kultuře na živné vrstvě myších embryonálních fibroblastů (MEFs, mouse embryonic fibroblasts) minimálně jeden rok s tím, že si zachovávají normální karyotyp, pluripotenci a schopnost diferenciace do rozličných buněčných typů. Oproti hESCs jsou hiPSCs derivovány in vitro z již dříve diferencovaných buněk pomocí transfekce (vložení vektoru do eukaryotní buňky) specifickými transkripčními faktory. V roce 2013 se povedlo získat hESCs také postupem takzvaného terapeutického klonování – transferem jádra somatické buňky do enukleovaného (vyprázdněného) vajíčka. Lidské pluripotentní kmenové buňky (hPSCs) jsou charakterizovány velkým nukleo-cytoplazmovým poměrem, aktivitou telomerázy a růstem v kompaktních koloniích; charakteristickým projevem je také indukce programované buněčné smrti (\"anoikis\") v případě, že buňky nemají dostatečný mezibuněčný kontakt.\n\n\n"}
{"id": "165728", "url": "https://cs.wikipedia.org/wiki?curid=165728", "title": "Multipotence", "text": "Multipotence\n\nMultipotence je pojem označující vlastnost kmenové buňky vztahující se k její diferenciační kapacitě.\n\nMultipotentní kmenová buňka je schopna diferenciace (dělení) do mnoha typů buněk, ale pouze v rámci daného typu tkáně (resp. orgánu). Příkladem multipotentní buňky je tzv. hematopoetická kmenová buňka či mezenchymální kmenová buňka.\n\n"}
{"id": "165729", "url": "https://cs.wikipedia.org/wiki?curid=165729", "title": "Charles Hermite", "text": "Charles Hermite\n\nCharles Hermite (výslovnost v IPA, , tj. „ermit“) (24. prosince 1822, Dieuze, Francie – 14. ledna 1901, Paříž) byl francouzský matematik. Zabýval se zejména teorií čísel a algebrou. Jako první dokázal, že Eulerovo číslo \"e\" je trascendentní. Jeho metodu později zjednodušil Ferdinand von Lindemann a dokázal jejím užitím transcendentnost čísla \"π\". Jedním z jeho studentů byl Henri Poincaré.\n\nJe po něm pojmenován měsíční kráter Hermite, kde byla naměřena nejnižší teplota ve Sluneční soustavě (26 Kelvinů = –247° Celsia) a také planetka hlavního pásu Hermite s katalogovým číslem 24998.\n\nCharles Hermite se narodil jako šesté ze sedmi dětí Ferdinanda Hermita a jeho ženy Madeleine rozené Lallemandové. Mladý Charles studoval nejprve na \"Collège de Nancy\" a po té v Paříži na \"Collège Henri\" a \"Collège Louis-le-Grand\", tedy na téže škole jako patnáct let před ním Évariste Galois. Podobně jako Galois se zajímal o řešitelnost polynomiálních rovnic v radikálech a protože nebyl obeznámen s Galoisovými výsledky v této oblasti, pokusil se dokázat neřešitelnost obecné rovnice pátého stupně. Po dokončení studia na \"Collège Louis-le-Grand\" a roční přípravě úspěšně složil přijímací zkoušky na \"École Polytechnique\" i když se mezi všemi adepty umístil až na osmašedesátém místě.\n\nPo ročním studiu na této škole nebylo Hermitovy umožněno nastoupit do druhého ročníku kvůli postižení jeho pravé nohy, které mu velmi znesnadňovalo pohyb. I když uspěl s následným odvoláním, rozhodl se nakonec z \"École Polytechnique\" dobrovolně odejít. V této době (okolo roku 1843) se spřátelil s jinými významnými matematiky, zejména s Josephem Bertrandem a Carlem Gustavem Jacobim. Dosáhl také významných úspěchů týkajících se théta funkcí, které posloužily Liouvillovy k důkazu slavné Liovillovy věty. Navzdory tomu, že se svým výzkumem zařadil mezi přední světové matematiky, jeho studijní úspěchy byly o poznání menší. V roce 1847 dokončil teprve bakalářské studium a následující rok získal místo přijímacího zkoušejícího na \"École Polytechnique\".\n\nHermitova vědecká kariéra se v této době slibně rozvíjela a mezi lety 1848 a 1858 dosáhl svých největších výsledků (viz odstavec \"Vědecká kariéra\"). Publikoval několik článků z oblasti analytické teorie čísel a v roce 1856 se stal členem francouzské akademie věd. V tomtéž roce Hermite onemocněl pravými neštovicemi. Během doby, kdy byl nemocný se velmi sblížil s Cauchym, který mu pomohl překonat nejtěžší fáze choroby. Pod Cauchyho vlivem Hermite konvertoval k římskokatolické církvi a stal se také podobně jako Cauchy přesvědčeným royalistou.\n\nRoku 1862 získal na \"École Polytechnique\" místo takzvaného \"maître de conférence\", které bylo vytvořeno speciálně pro něj, a o rok později se stal na téže škole zkoušejícím. Roku 1869 se stal profesorem analýzy na \"École Polytechnique\" a zároveň na \"Sorbonně\". Na první z těchto škol zůstal do roku 1876, na druhé až do roku 1897, kdy odešel do důchodu.\n\nCharles Hermite dosáhl významných výsledků zejména v teorii čísel a algebře. Zabýval se úspěšně také ortogonálními polynomy a eliptickými funkcemi. V roce 1848 dosáhl dobrých výsledků o dvojitě periodických funkcích a o rok později úspěšně aplikoval Cauchyovu metodu reziduí právě na tyto funkce. Zabýval se také teorií kvadratických forem a teorií invariantu. V souvislosti s tím vytvořil v roce 1855 teorii transformací. Jeho výsledky v této oblasti propojily teorii čísel, théta funkce a transformace abelovských funkcí. Dokázal také, že obecnou algebraickou rovnici pátého stupně lze vyřešit pomocí eliptických funkcí a aplikoval tento výsledek v teorii čísel.\n\nV roce 1873 dosáhl výsledku, který ho pravděpodobně nejvíce proslavil, když dokázal, že Eulerovo číslo \"e\" je transcendentní. Jeho metodu později zjednodušil Ferdinand von Lindemann a dokázal jejím užitím transcendentnost čísla \"π\".\n\nHermite se oženil se sestrou svého přítele a matematika Josepha Bertranda Louisou. Jedna z jeho dvou dcer se později stala ženou Emila Picarda.\n\n\n"}
{"id": "165733", "url": "https://cs.wikipedia.org/wiki?curid=165733", "title": "Nanog", "text": "Nanog\n\nNanog je transkripční faktor, homeoprotein, jehož exprese vede k udržení vysoké hladiny Oct-4, \nobjevuje se už ve vnitřních buňkách moruly. Izolace samotného nanogu poskytuje další možnosti výzkumu kmenových buněk. \n\nDr. Ian Chambers, kterému se podařilo molekulu izolovat, pojmenoval nanog podle staré keltské legendy Tir na nOg, země věčného mládí.\n\n"}
{"id": "165738", "url": "https://cs.wikipedia.org/wiki?curid=165738", "title": "Volgogradskij prospekt (stanice metra v Moskvě)", "text": "Volgogradskij prospekt (stanice metra v Moskvě)\n\nVolgogradskij prospekt ( ) je stanice moskevského metra na Tagansko-Krasnopresněnské lince, v její jihovýchodní části. Pojmenována je podle stejnojmenné třídy, nad ní vedoucí.\n\nJedná se o podzemní hloubenou stanici (8 m hluboko), konstruovanou podle unifikovaného projektu pro tyto stanice; má ostrovní nástupiště (nebyla navržena na velké vytížení; nástupiště je užší než u podobných stanic) podpírané dvěma řadami sloupů, jež obkládá bílý mramor. Obklad stěn za nástupištěm tvoří bílé dlaždice pootočené o 45° doplňované reliéfy s tématem Bitvy u Stalingradu. S povrchem spojují podzemní nástupiště dva výstupy, vyvedené každý z jednoho jejího konce a ukončené v povrchových vestibulech. Denně stanici Volgogradskij prospekt využije 27 150 cestujících.\n\n"}
{"id": "165742", "url": "https://cs.wikipedia.org/wiki?curid=165742", "title": "Letecký kanón", "text": "Letecký kanón\n\nLetecký kanón je hlavňová zbraň o ráži od 20 mm výše, která střílí vysokorychlostní projektily po minimálně zahnuté balistické křivce a s dostřelem do 4 kilometrů. Horní hranice ráže prakticky neexistuje a od jiných hlavňových zbraní se kanón odlišuje prakticky jen trajektorií střelby a úsťovou rychlostí.\n\nRozdíl mezi leteckým kanónem a kanónem je prakticky nulový, je jen otázkou konvencí, že se v letadlech dnes nepoužívají kanóny vyšších ráží než 30 mm (kromě děl/kanónů na palubě AC-130, která jsou však někdy klasifikovaná jako houfnice). Protože letecký kanon je zbraň určená především k použití na letadlech a vrtulnících, jsou na zbraň kladeny odlišné požadavky než na polní kanóny.\n\nPrvotním požadavkem bylo, aby byla zbraň pokud možno lehká. Dalším požadavkem bylo snížení zpětného rázu, působícího na letoun. Tento požadavek měl dva důvody:\n\nPro pochopení funkce si musíme nejprve určit, jakou má kanón na letadle využití. Je v podstatě dvojí: Pro postřelování pozemních cílů a pro letecký boj. V prvém případě jsou podmínky použití v podstatě voleny pilotem letadla a je tedy možné je do značné míry měnit. V druhém jsou do značné míry omezeny okamžitou situací v boji. Rozborem druhé situace se dospělo k následujícímu: S rostoucí vyspělostí letadel roste dynamika souboje a zkracuje se tím doba, po kterou je možné zasáhnout protivníkův stroj. Ze stejného důvodu se zkracuje i doba za kterou je nutné cíl zaměřit. Za další: Uvažujeme – li, že cílem je bojový stroj, je nutné očekávat jeho schopnost odolávat poškození. To vedlo jeden čas i k úvahám o zrušení kanónové výzbroje jako základní výbavy bojových strojů.\n\nVyplývá z toho určitá pravděpodobnost vyřazení protivníka při určité salvě. S četností střel v salvě se zvyšuje pravděpodobnost zásahu protivníkova stroje. Aby ale došlo k dostatečnému poškození, musí být použita munice s dostatečnou energií v cíli, tedy fakticky s nějakou minimální ráží.\n\nV potaz se bere i úsťová rychlost. Ta je v podstatě protiváhou hmotnosti střel na pomyslných vahách rozhodování. Při stejné prachové náplni – tedy při stejné úsťové energii můžeme mít buď rychlejší lehčí projektil, nebo jiný, který je těžší, ale pomalejší. Těžší projektily mají při stejné energii větší dostřel, tedy rozšiřují „okno účinného zásahu“, což je pozitivní. Negativem ale je v průměru větší odchylka od záměrné (myšlené čáry, kterou miřidla míří na cíl). Naopak rychlejší střely mají plošší křivku, tedy méně problémů při míření, ale s rostoucí vzdáleností jejich energie vlivem odporu vzduchu rychle klesá, což zmenšuje „okno účinného zásahu“. Naopak zbraně s menší ráží mají v principu vyšší kadenci – tedy vyšší pravděpodobnost zásahu. \n\nVýsledkem všech úvah je prostý fakt, že je potřeba zasypat protivníka dostatečným množstvím střel s dostatečnou ničivou silou v omezeném čase.\n\nV průběhu historie byla úloha řešena různě. V počátcích byly prostě používány dostupné pěchotní zbraně, což se rychle projevilo jako principiálně nevhodné. Následovalo dlouhé období použití několika specializovaných, tedy leteckých, kanónů na jednom stroji. S příchodem moderních strojů se situace mění směrem ke zbraňovým blokům. Ty obsahují většinou jeden, popřípadě dva vysokorychlostní kanóny. Vysoká rychlost palby je dosahována buď několika nábojovými komorami (revolverový kanón), nebo svazkem několika hlavní (tzv. Gatling).\n\nPrvní pokusy o vybavení letadel kanóny proběhly už před první světovou válkou. V Anglii i Francii probíhaly od roku 1913 zkoušky s 20–37 mm kanóny na různých typech letadel. Do bojů se ale letadla vyzbrojená kanóny zapojila až v roce 1915. Byly to francouzské letouny Voisin V a VIII, vyzbrojené 37 mm kanónem. Nejtěžší letecký kanón první světové války měl ráži 130 mm, a byl součástí německého letounu VGO. II. Střílel kolmo dolů a byl určen pro prorážení palub britských lodí. Po pokusech v roce 1916 ale vývoj nepokračoval. V první světové válce nebyly ještě kanóny běžné, vývoj se pohyboval převážně ve stádiu pokusů a byla jimi vybavena jen malá část letadel.\n\nDo vojenských letounů se kanóny začaly montovat ve větší míře v průběhu druhé světové války vzhledem k malé destrukční síle leteckých kulometů. \n\nDnes se obyčejně používají kanóny o počtu hlavní 1, 3, 5 a 6. Jednohlavňová koncepce se používá spíše na evropských kanónech ráží 23 mm (Rusko) a 27 mm (Evropa) a na bitevních vrtulnících, kde je standardem ráže 30 mm. USA se pak již mnoho desítek let drží šestihlavňového kanónu M61 Vulcan.\n\nBývalý Sovětský svaz na stíhacích strojích od řady MiG 21 PFM letecký kanón GŠ 23. Dvouhlavňová zbraň s obrovskou kadencí. Tyto zbraně se však mohly používat v různých kontejnerech jak na letounech útočných (letouny SU) bitevní vrtulníky Mi 24 tak i u bombardovacích letounů jako je TU 22 a to v zadním střelišti. Pouze MiG 21 F a F13 nosil 30 mm kanón NR 30. Tato zbraň pak byla zřejmě ke své větší ráži a tudíž k většímu ničivému účinku v cíli oblíbena v OKB Suchoj u jejich útočných letounů. Kanón označovaný jako AO 17 jež někteří mylně označují jako GŠ 30, má ráži 30 mm konstrukčně vychází z GŠ 23 má však mimo ráže i jiné odlišnosti. Používán je hlavně na letounech SU 25. Posledním východním hitem je kanón GŠ 30-1, jde o jednohlavňovou zbraň ráže 30 mm vynikajících parametrů. Její maximální kadence je 1800 ran/min. Oproti americkému M 61 Vulcan jsou tyto zbraně lehčí, menší, méně náročné na obsluhu pozemním personálem. Na druhou stranu nutno uznat jejich menší životnost (díky použitým materiálům).\n\nProblémem přetrvávajícím od druhé světové války do současnosti je malá zásoba munice.\n"}
{"id": "165743", "url": "https://cs.wikipedia.org/wiki?curid=165743", "title": "M5 Stuart", "text": "M5 Stuart\n\nM5 Stuart byl americký lehký tank z období 2. světové války.\n\nNa podzim roku 1941 předložila firma Cadillac americké výzbrojní správě návrh na úpravu tanku M3 Stuart, který by byl vybaven dvojicí motorů Cadillac. Původní hvězdicové motory, které používaly tanky M3 Stuart, byly totiž potřeba především v leteckém průmyslu a proto jich byl poměrný nedostatek. Modifikace také měla zahrnovat instalaci převodovek Hydramatic, používaných v té době především v osobních automobilech. Ještě v tomtéž roce byl návrh přijat a takto upravený tank M3 pak dostal prototypové označení M3E3. Následovaly zkušební testy, které zahrnovaly i 800 km dlouhou jízdu mezi městy Detroit a Aberdeen, po kterých byl v únoru roku 1942 nový stroj přijat do služby pod názvem „Light Tank M4“ (Lehký tank M4). Vzhledem k výrobě středního tanku M4 Sherman byl však později přeznačen na „Light Tank M5“, aby nedocházelo k vzájemné záměně.\n\nKonstrukce trupu tanku M5 byla celosvařovaná, na zádi bylo malé vyvýšení, aby zde mohla být umístěna dvojice motorů Cadillac. Na rozdíl od typu M3 byla čelní část plochá s dvěma průzory pro řidiče a střelce. Před věží na horní straně přední části korby se nacházela dvojice výstupních poklopů. Boční strany trupu byly svislé a spolu s výstupkem na zádi byly největším odlišovacím znakem od tanku M3A3. Věž byla stejně jako u tanku M3A1 svařovaná, hydraulicky ovládaná, bez velitelské kopule. Podvozek se na každé straně sestával ze čtyř pojezdových kol, hnacího a napínacího kola a tří kladek podpírajících horní část pásu. Tank poháněla dvojice benzinových motorů Caddilac Série 42, každý s vlastním převodovým ústrojím. Celkový výkon činil 220 koňských sil. Na silnici tank dosahoval maximální rychlosti 58 km/h a dojezd činil kolem 160 km. Věž byla osazena kanónem M6 ráže 37mm, se kterým byl spřažen jeden kulomet M1919A5. Tentýž kulomet se nacházel v kulovité lafetě na pravé straně čelní části trupu. Třetí kulomet M1919A4 byl nainstalován na protiletadlové lafetě na zadní části věže.\n\nSériová výroba M5 byla zahájena na jaře roku 1942 a na konci března byl pak dodán první sériový kus. Jejich první bojové nasazení proběhlo koncem roku 1942 v Severní Africe, kde spolu se staršími tanky M3 Stuart tvořily převážnou část amerických obrněných jednotek. Po neúspěších v bojích s německými tanky však byly z bojů stáhnuty a sloužily převážně jen v průzkumných oddílech. Tank byl i testován v Sovětském svazu, ovšem Rudá armáda nebyla spokojena se starším typem M3, takže byla odmítnuta nabídka i na M5, které byly pro boj stejně slabě vyzbrojené i pancéřované. Během druhé světové války a po ní používala lehké tanky M5 zejména Velká Británie, ale i Kanada, Francie, Belgie, Čína i Československo.\nTanky byly ve výzbroji Československé samostatné obrněné brigády, 38 jich bylo ve výzbroji Československé armády ještě po válce. Roku 1947 byly dokonce nasazeny na Slovensku proti Banderovým oddílům. Dalším poválečným užitím strojů M5 byla první kašmírská válka roku 1947 mezi Indií a Pákistánem, během 60. a 70. let je použila portugalská armáda ve válce v Angole.\nCelkem bylo od roku 1942 vyrobeno přes 9000 kusů lehkého tanku M5 a všech jeho variant.\n\n\n"}
{"id": "165745", "url": "https://cs.wikipedia.org/wiki?curid=165745", "title": "Harmonická dur", "text": "Harmonická dur\n\nHarmonická dur (přesněji harmonická durová stupnice) je pojem z oboru hudební nauky označující specifický typ sedmitónové hudební stupnice.\n\nHarmonická durová stupnice se skládá ze sedmi tónů, s půltónem mezi třetím a čtvrtým, mezi pátým a šestým, a mezi sedmým a osmým stupněm. Mezi šestým a sedmým stupněm je interval zvětšené sekundy - tří půltónů, všechny ostatní intervaly jsou celotónové.\n\nNásledující tabulka obsahuje seznam intervalů jednotlivých stupňů vzhledem k základnímu tónu. Jako příklad je použita harmonická durová stupnice od základního tónu a.\n\nHarmonická dur se od diatonické durové stupnice liší malou sextou.\nDíky této modifikaci lze v durové tónině použít mollovou subdominantu, která skladbu ozvláštňuje a vytváří proti durové tónice a dominantě zvláštní napětí.\n\nStupnice se používá především v jazzových skladbách a skladbách populární a rockové hudby, u nichž autor usiluje o jazzový výraz.\n\nNásledující tabulka ukazuje na příkladu harmonické durové stupnice od tónu a kvintakordy a septakordy, které mohou být použity na jejích jednotlivých stupních. Podrobnosti k významu akordových značek lze najít v článku Akordová značka.\n\n"}
{"id": "165748", "url": "https://cs.wikipedia.org/wiki?curid=165748", "title": "Nikajský koncil", "text": "Nikajský koncil\n\nExistovaly dva Nikájské koncily (resp. Nicejské koncily):\n\n"}
{"id": "165750", "url": "https://cs.wikipedia.org/wiki?curid=165750", "title": "Paul Newton", "text": "Paul Newton\n\nPaul Newton (* 21. února 1945) byl původní baskytarista skupiny Uriah Heep.\n\n\n\n"}
{"id": "165752", "url": "https://cs.wikipedia.org/wiki?curid=165752", "title": "Hypersexualita", "text": "Hypersexualita\n\nHypersexualita (nebo též například \"sexuálně kompulzivní chování\") je zvýšená sexuální aktivita na základě zvýšeného sexuálního pudu, která se projevuje závislostí na sexu. Z lékařského hlediska se jedná o poruchu a podle mezinárodní klasifikace je označována kódem F52.7. WHO ji považuje jako mentální poruchu. Na rozdíl od jiných závislostí se však hypersexualita nedá vysvětlit biologicky. Jedná se o psychický problém. Člověk postižený hypersexualitou nevyhledává sexuální styk kvůli tomu, že by si to žádalo jeho tělo, ale proto, že si to vyžaduje jeho mysl.\n\nČlověk trpící hypersexualitou je permanentně frustrován. Snaží se dosáhnout uspokojení, ale není to možné, i když dosahuje orgasmů. Díky tomu hledá nové partnery. K sexu využívá každou příležitost a přistupuje i na sexuální styk s neznámými lidmi. Při absenci sexu se projevují abstinenční příznaky. Tyto lze vypozorovat například zvýšenou nervozitou.\n\nTermín hypersexualita zastřešuje známé termíny nymfomanii a satyriázu.\n\nNymfomanie se považuje za psychologickou poruchu charakterizovanou vysokým libidem a posedlostí po sexu u žen. U mužů byla tato posedlost pojmenována jako satyriáza. Názvy těchto poruch vycházejí z etymologie slov nymfa a satyr.\n\nSexuální chuť (libido) se mezi jednotlivými lidmi velmi liší. To, co jeden člověk považuje za normální, může jiný považovat za libido nízké či vysoké. Shoda však mezi těmi, kteří hypersexualitu považují za poruchu, existuje. Shodují se, že mezí hypersexuality je to, když člověk svým chováním způsobuje potíže nebo poškozuje sociální fungování.\n\nPozitivní je, že lékaři dokážou hypersexualitu relativně dobře stabilizovat. Většinou postačuje psychoterapie. Občas se stává, že sexem posedlý člověk má i vyšší hladinu pohlavních hormonů. V takovém případě je nasazena hormonální léčba a až později se může přidat psychoterapie. V případě neúčinnosti výše zmíněných postupů lze sexuální touhu utlumit přípravky na bázi antiandrogenů. Tato možnost je však krajní, jelikož léky kromě celkové sexuality ovlivňují i plodnost.\n\n"}
{"id": "165753", "url": "https://cs.wikipedia.org/wiki?curid=165753", "title": "Jana Bruková", "text": "Jana Bruková\n\nJana Bruková, \"rozená Cieslarová\", (* 6. června 1971 Třinec) je bývalá československá a česká reprezentantka v orientačním běhu.\n\nJe jednou ze dvou českých žen, které získaly zlatou medaili na mistrovství světa. Během své sportovní kariéry vybojovala na MS několik dalších medailí ze štafetových závodů. Má rovněž cenná vítězství ze závodů Světového poháru a MS akademiků.\n\nJe odchovankyní oddílu TJ TŽ Třinec.\n\n\n"}
{"id": "165757", "url": "https://cs.wikipedia.org/wiki?curid=165757", "title": "Tagalog", "text": "Tagalog\n\nTagalog či tagalština (výslovnost [tɐˈgaːlog]) je jedním z nejrozšířenějších jazyků Filipínské republiky. Jako svůj první jazyk jej používá přibližně 22 miliónů lidí.\n\nTagalog je stejně jako jeho standardizovaný protipól (zvaný filipínština) základním jazykem filipínských národních médií. Je též primárním jazykem v sektoru veřejného vzdělávání. Spolu s angličtinou je užíván jako oficiální jazyk.\n\nSlovo \"tagalog\" je odvozeno z \"tagá-ílog\", kde \"tagá-\" znamená „pocházející“ a \"ílog\" znamená \"řeka\". Volně přeloženo to tedy znamená \"obyvatel od řeky\". O historii jazyka toho není moc známo, protože do příchodu Španělů (16. stol.), kteří jsou kolonizátory Filipín, nebyly dochovány téměř žádné texty v tomto jazyce.\n\nPrvní kniha, která byla napsána v tagalogu, je \"Doctrina Cristiana\" (Křesťanská doktrína) z roku 1593. Byla napsána ve španělštině a dvou verzích jazyka tagalog, jedna v abecedě Baybayin a druhá v latince.\n\nV průběhu 333 let španělského držení Filipín (1565-1898) byly španělskými duchovními sepsány učebnice gramatiky a slovníky. Příkladem budiž \"Vocabulario de la Lengua Tagala\", autor Pedro de San Buenaventura v roce 1613 nebo \"Arte de la lengua tagala y manual tagalog para la adminstración de los Santos Sacramentos\" (1850).\n\nMimo Filipíny je užívání jazyka Tagalog omezeno pouze na komunikaci uvnitř komunit filipínského etnika. Ke hrubému seznámení se s jazykem lze použít bezplatnou Učebnici české frazeologie\na reálií pro Filipínce, kterou vydalo velvyslanectví České republiky v Manile.\n\nTagalog je součástí jazykové skupiny centrálních Filipín (okolí Manily a centrální část ostrova Luzon) a patří do rodiny austronéských jazyků. Jakožto malajsko-polynéský jazyk, Tagalog úzce souvisí s jinými austronéskými jazyky jako např. indonéštinou, malajštinou, fidžijštinou, maorštinou (užívána na Novém Zélandu), havajštinou, malgaštinou (užívána na Madagaskaru), tahitštinou, chamorro (užíván na ostrově Guam a souostroví Severní Mariany), tetunštinou (užívána na Východním Timoru) a paiwanštinou (užívána na Taiwanu).\n\nTagalog obsahuje významné součásti španělštiny, Min Nan, angličtiny, malajštiny, sanskrtu, arabštiny a některých jazyků severofilipínské jazykové skupiny jako např. Kampangan (užíván na filipínském ostrově Luzon v provincii Pampanga).\n"}
{"id": "165760", "url": "https://cs.wikipedia.org/wiki?curid=165760", "title": "Jana Galíková", "text": "Jana Galíková\n\nJana Galíková, \"roz. Hlaváčová\", (* 22. ledna 1963 Brno) je bývalá československá reprezentantka v orientačním běhu. Získala nejvíce medailí z individuálních závodů z československých závodníků . Na MS v letech 1987, 1989 a 1991 opakovaně vybojovala shodné medaile ze závodů jednotlivců i štafet, což ji řadí mezi nejúspěšnější světové závodníky v OB během její sportovní kariéry. Během své reprezentační kariéry závodila za VŠZ Brno, nyní je členkou oddílu Tesla Brno. Své bohaté zkušenosti předává mladším závodníkům jako asistentka reprezentačního týmu. Jana Galíková žije v Brně a je úspěšnou architektkou. \n\n\n"}
{"id": "165764", "url": "https://cs.wikipedia.org/wiki?curid=165764", "title": "Velká Sněžná jeskyně", "text": "Velká Sněžná jeskyně\n\nVelká Sněžná jeskyně ( ) je vápencová jeskyně v masívu hory Malolučniak v hřebeni Červených vrchů v polských Západních Tatrách v těsné blízkosti hranic se Slovenskem. S délkou 23 619 m a hloubkou 824 m se jedná o nejdelší i nejhlubší polskou jeskyni.\n\nJeskynní systém má pět různých vstupů ve dvou dolinách na úbočí Malolučníku:\n\n\nJeskyně jsou propojené složitým systémem propastí a chodeb. V jeskyních se nalézají podzemní vodní toky, vodopády, jezírka i sifony. Voda z jeskyně odtéká přes neznámé prostory do vyvěračky Ledový pramen.\n\nJeskyně Sněžná byla objevena v roce 1959 jeskyňáři ze Zakopaného. V roce 1960 bylo dosaženo hloubky 545 m, což stavělo jeskyni na čtvrté místo na světě. V následujících letech byla jeskyně intenzivně prozkoumávána a propojována s okolními jeskyněmi. Průzkum jeskyně stále pokračuje, včetně snahy o propojení s nedalekou jeskyní Sněžná propast, druhou nejdelší jeskyní v Polsku.\n\n"}
{"id": "165766", "url": "https://cs.wikipedia.org/wiki?curid=165766", "title": "Vojetín", "text": "Vojetín\n\nNázev Vojetín mají dvě sídla:\n"}
{"id": "165767", "url": "https://cs.wikipedia.org/wiki?curid=165767", "title": "Hewitt-Sperry Automatic Airplane", "text": "Hewitt-Sperry Automatic Airplane\n\nHewitt-Sperry Automatic Airplane byl projekt bezpilotního dálkově ovládaného letounu (tehdy nazývaného vzdušné torpédo), vyvíjený během 1. světové války v USA. \n\nNa vývoji letounu se podíleli Elmer Ambrose Sperry (vynálezce a specialista na gyroskopy a automatické řízení) a Peter Cooper Hewitt (vynálezce a odborník na radiové systémy). Letoun byl vyvíjen od roku 1916 a v následujících letech byla provedena řada úspěšných pokusů. V roce 1918 byla provedena úspěšná demonstrace, při níž jeden z prototypů nesl na vzdálenost 640 km 455 kg písku, simulujícího tisíciliberní nálož.\n\nLetoun byl vybaven automatikou, která umožňovala automatický let určeným směrem a v určené výšce a automatický přechod do střemhlavého letu po uletění určené vzdálenosti. Navíc bylo možné dálkovým ovládáním určit směr letu (to bylo nutné učinit alespoň jednou hned po startu).\n\nMnoha prvky se navigačním přístrojům tohoto letounu podobal řídící systém pozdější německé V-1.\n"}
{"id": "165768", "url": "https://cs.wikipedia.org/wiki?curid=165768", "title": "Dražejov", "text": "Dražejov\n\nNázev Dražejov mají dvě sídla:\n"}
{"id": "165773", "url": "https://cs.wikipedia.org/wiki?curid=165773", "title": "Kluk", "text": "Kluk\n\nKluk může znamenat:\n\npříjmení osob (Kluk, Kluková)\n\n"}
{"id": "165776", "url": "https://cs.wikipedia.org/wiki?curid=165776", "title": "Křenov", "text": "Křenov\n\nNázev Křenov má více sídel:\n\nPodobný název stejného původu má:\n\nnebo dále několik obcí pojmenovaných Křenovice\n"}
{"id": "165778", "url": "https://cs.wikipedia.org/wiki?curid=165778", "title": "Mešita Banja Baši", "text": "Mešita Banja Baši\n\nMešita Banja Baši ( , ) se nachází v centru Sofie na bulváru kněžny Marie Luisy, naproti hlavní tržnici a před budovou velkých městských lázní.\n\nJe to dnes jediná sofijská mešita a zároveň jedna z nejstarších na celém Balkáně. Byla postavena v dobách osmanské nadvlády roku 1576 na místě starší mešity z 15. století. Má čtvercový půdorys s kopulí o průměru 15 m, krytou olovem, v rohu stavby stojí minaret. Její název \"Banja Baši\" znamená turecky „Mnoho lázní“, protože stojí na místě termálního pramene, který se využíval už ve starověku. Architektem celé budovy byl tehdy čelní osmanský stavitel Mimar Sinan.\n\nMešita není otevřena pro turisty, mimo hlavní modlitební časy je však vstup možný. Stěny jsou v barvách modré a bílé, vyzdobeny kaligramy a ornamenty.\n\n"}
{"id": "165780", "url": "https://cs.wikipedia.org/wiki?curid=165780", "title": "René Lorin", "text": "René Lorin\n\nRené Lorin (24. března 1877, Paříž – 16. ledna 1933) byl francouzský inženýr, vynálezce náporového motoru.\n\nRené Lorin byl dělostřeleckým důstojníkem. Náporový motor, který vynalezl v roce 1907 si nechal patentovat v roce 1908. V roce 1910 podal francouzské armádě návrh na bezpilotní letoun, který nazýval vzdušné torpédo, poháněný náporovým motorem a vybaveným autopilotem a dálkovým ovládáním rádiovými signály. Znovu se pokoušel svůj vynález ještě v roce 1915. Mezitím zdokonaloval náporový motor a návrh nového motoru pro (tehdy ještě nerealizovatelný) nadzvukový let si nechal patentovat v roce 1913. Svou práci publikoval v témže roce v technickém časopise \"Aérophile\". \n\nJeho ideu letounu s pouze náporovým motorem dovedl k realizaci až v roce 1949 další Francouz René Leduc.\n\nPozději se Lorinovou prací zabýval také rakouský průkopník v oblasti letectví a kosmonautiky Eugen Sänger (1905–1964).\n"}
{"id": "165781", "url": "https://cs.wikipedia.org/wiki?curid=165781", "title": "Hamr (rozcestník)", "text": "Hamr (rozcestník)\n\nHamr (z něm. \"der Hammer\", kladivo) může znamenat:\n\n\n\n"}
{"id": "165782", "url": "https://cs.wikipedia.org/wiki?curid=165782", "title": "Hédonismus", "text": "Hédonismus\n\nHédonismus (z řec. \"hédoné\", potěšení, slast) je filosofické učení o slasti jako hlavním motivu lidského jednání, které může mít dvě formy.\n\nPsychologický hédonismus je názor, že lidé fakticky vyhledávají slast a pouze slast. Veškeré jednání směřuje podle této teorie k dosahování slasti a vyhýbání se strasti.\n\nEtický hédonismus navíc říká, že slast je také nejvyšší dobro. Takové stanovisko zastával údajně Eudoxos z Knidu, slavný řecký matematik a starší současník Aristotelův. Aristotelés o něm říká, že Eudoxos považoval slast za nejvyšší dobro, neboť viděl, že všechno rozumné i nerozumné k ní směřuje. Podle Aristotela Eudoxos tvrdil, že ve všem, co je předmětem volby, musí být dobro, a čím více je to žádoucí, tím lépe, a proto skutečnost, kdy všichni jsou přitahováni ke stejné věci, dokazuje, že tato věc je nejlepší pro všechny; neboť každý, jak Eudoxos říká, poznává, že co je dobré samo o sobě, jako třeba vhodná strava, a co je tedy dobré pro všechny a je cílem snažení všech, to je pro ně nejvyšším dobrem.\n\nDalšími představiteli antického hédonismu byli stoupenci kyrénské školy a epikureismu.\n\nV moderní době s hédonismem pracuje utilitarismus, například John Stuart Mill nebo Jeremy Bentham a jejich následovníci.\n\n\n\n"}
{"id": "165783", "url": "https://cs.wikipedia.org/wiki?curid=165783", "title": "Útěchovice (rozcestník)", "text": "Útěchovice (rozcestník)\n\nNázev Útěchovice má více sídel:\n"}
{"id": "165785", "url": "https://cs.wikipedia.org/wiki?curid=165785", "title": "Loubí", "text": "Loubí\n\nNázev Loubí může znamenat:\n"}
{"id": "165786", "url": "https://cs.wikipedia.org/wiki?curid=165786", "title": "Oslovice", "text": "Oslovice\n\nNázev Oslovice mají dvě sídla:\n"}
{"id": "165787", "url": "https://cs.wikipedia.org/wiki?curid=165787", "title": "Jeskyně v Polsku", "text": "Jeskyně v Polsku\n\nKrasové oblasti zabírají poměrně nevýznamnou část Polska, významnější krasy se nacházejí v horských masívech na jihu Polska u hranic s Českem a Slovenskem a to v oblastech:\n\n\n\n\nV Polsku je veřejnosti zpřístupněny tyto jeskyně. Některé jeskyně jsou přístupné volně, v jiných je placená prohlídka s průvodcem.\n\n\nVšechny jeskyně s výjimkou Chelosiovy jámy se nacházejí v Západních Tatrách.\n\n"}
{"id": "165790", "url": "https://cs.wikipedia.org/wiki?curid=165790", "title": "Čínská pentatonika", "text": "Čínská pentatonika\n\nČínská pentatonika (také durová pentatonika nebo durová pentatonická stupnice) je pojem z oboru hudební nauky, který je používán pro typ pětitónové hudební stupnice.\n\nČínská pentatonika je obvykle odvozována od diatonické durové stupnice, ze které vznikne vynecháním jejího čtvrtého stupně (kvarty) a sedmého stupně (septimy).\n\nNásledující tabulka obsahuje seznam intervalů jednotlivých stupňů vzhledem k základnímu tónu. Jako příklad je použita čínská pentatonika v C dur, jejíž notaci obsahuje výše uvedený obrázek.\n\nNásledující tabulka obsahuje kompletní seznam čínských pentatonických stupnic podle tóniny.\n\nČínská pentatonika je velice oblíbena například v country a folkové hudbě pro svou jednoduchost (jak co se týká prstokladů, tak co se týká melodického cítění).\n\nDalším důvodem je její harmonická nejednoznačnost – díky vynechání septimy (ve které se liší jónský modus od mixolydického) a kvarty (ve které se liší jónský modus od lydického) lze tuto stupnici například při improvizaci použít „ve smyslu“ kteréhokoliv z těchto modů. Při harmonických změnách mezi tónikou, subdominantou a dominantou v durové tónině je tedy velice těžké zahrát (například při improvizaci) nesprávný tón, pokud se hudebník striktně drží na čínské pentatonice.\n\nJednotlivé mody pentatoniky jsou obvykle pojmenovány po příslušných modech durové stupnice (jedná se o moderní pojmenování, které nemá žádný historický kořen – jeho charakter je spíše pomocný). V následující tabulce je pro každý stupeň uveden název, charakter a složení v C dur. Ve sloupci Lze použít jsou vyjmenovány mody diatonické durové stupnice, jejichž podmnožinou je příslušný modus pentatoniky (to znamená, že jej lze použít k nahrazení příslušných diatonických modů).\n\nNejzajímavějším a nejčastěji používaným (samozřejmě kromě základního na prvním stupni) je modus na pátém stupni, který je také někdy označován jako \"mollová pentatonika\" nebo \"bluesová pentatonika\"\n\n"}
{"id": "165804", "url": "https://cs.wikipedia.org/wiki?curid=165804", "title": "Genus (matematika)", "text": "Genus (matematika)\n\nV matematice má genus několik rozdílných, ale blízce příbuzných významů:\n\nGenus topologie je číslo, které charakterizuje danou topologii z hlediska počtu „děr“ nebo „držadel“. Genus se určuje pomocí počtu skupin křivek, které nelze stáhnout do bodu (jsou natažené kolem „díry“ ve 2D či „držadla“ ve 3D, nejjednodušším „držadlem“ je pneumatika - toroid).\n\nKaždá skupina takových křivek je charakteristická tím, že lze každou křivku z této skupiny převést na libovolnou jinou křivku této skupiny. Křivky náležející do různých skupin na sebe převést nelze. Genus (počet skupin) je tedy roven počtu křivek, které nelze stáhnout do bodu a zároveň žádná z nich nelze převést na kteroukoliv jinou.\n"}
{"id": "165806", "url": "https://cs.wikipedia.org/wiki?curid=165806", "title": "Chyže pod horami", "text": "Chyže pod horami\n\nChyže pod horami je povídka Boženy Němcové, která poprvé vyšla v almanachu \"Máj\" (1858). Jak napovídá její podtitul – \"Obrázek ze Slovenska\", odehrává na patriarchálním slovenském venkově. Vypráví příběh šťastné lásky Bohuše Sokola a Katušky.\n\n\n"}
{"id": "165808", "url": "https://cs.wikipedia.org/wiki?curid=165808", "title": "Nigel Pegrum", "text": "Nigel Pegrum\n\nNigel Pegrum (* 22. února 1949) je bubeník.\n\nNigel Pegrum hrál na bicí v rané sestavě skupiny Small Faces, dále se skupinou Lee Grant And The Capitols před vstupem do Spice, kteří později změnili své jméno na Uriah Heep a vyměnili ho za bubeníka Alexe Napiera, který měl složitější styl hry. To však bylo až po realizování nahrávek, které se pak objevily na kompilaci „Lansdowne Tapes“. Na nahrávkách vydaných pod jménem Uriah Heep, hrál Pegrum na bicí na několika skladbách. Pak vstoupil do art-rockové skupiny Gnidrolog, kde uplatnil své schopnosti hry na flétnu a hoboj. Nahrál s nimi dvě studiová alba a jedno živé před hraním s Halcyon a pobytem v komunitě ve Worcestershire v roce 1973. Steeleye Span se konečně rozhodli použít bubeníka na plný úvazek a pozvali ho, aby se k nim připojil. O dva týdny později se už účastnil amerického turné společně se Steeleye Span, kteří byli předkapelou Jethro Tull. Zůstal se Steeleye Span 17 let, pak se přestěhoval do Austrálie, kde nahrával world-beat alba s aboriginskými hudebníky. Se Steeleye Span se ještě jednou spojil pro jednorázový projekt nazvaný „The Journey“ v roce 1995.\n\nV roce 1979 se Nigel spojil s baskytaristou Steeleye Span, Rickem Kempem a založili nahrávací společnost Plant Life Records. Třetí člen Steeleye Span, Maddy Prior nahrávala jedno ze svých na této značce. Nejúspěšnějším bylo nahrávání s Tannahill Weavers. Nigel byl producentem více jak 30 alb pro značku Plant Life Records, než byla v roce 1984 zrušena. Nigel Pegrum se pak ještě podílel jako bubeník na muzikantských session s hudebníky jako June Tabor, Wizz Jones, Rosie Hardman a John Otway. Pokračoval v práci jako pronajímaný producent.\n\n"}
{"id": "165809", "url": "https://cs.wikipedia.org/wiki?curid=165809", "title": "Alef 0", "text": "Alef 0\n\nformula_1 (Alef 0) (ve stejném významu se používá též formula_2 či jen formula_3) je nejmenší nekonečné ordinální i kardinální číslo.\n\nformula_1 je\n\nV současné době jsou všechna tři značení pro nejmenší nekonečný ordinál (tj. formula_5) považována za v podstatě rovnocenná. Z historických důvodů ovšem bývá zvykem používat značení \n\nToto značení má své historické opodstatnění. V počátcích naivní teorie množin byla ordinální a kardinální čísla chápána jako typy dobrých uspořádání resp. mohutností množin, tedy jako odlišné objekty, které spolu nemají nic společného. Ordinální číslo formula_9 bylo chápáno jako typ dobrého uspořádání množiny přirozených čísel, tj. jako typ uspořádání, které je limitou typů uspořádání konečných množin. Odtud zřejmě pochází označení formula_9 posledním písmenem řecké abecedy. Naopak kardinální číslo formula_1 je nejmenším z řady typů nekonečných velikostí. Odtud pochází označení formula_1 prvním písmenem hebrejské abecedy (nejvyšší mohutnost, mohutnost třídy všech kardinálních čísel označil Georg Cantor posledním písmenem hebrejské abecedy \"ת\" (taf)). \n\n"}
{"id": "165814", "url": "https://cs.wikipedia.org/wiki?curid=165814", "title": "Tramvajová doprava v Salavatu", "text": "Tramvajová doprava v Salavatu\n\nSalavat, město v ruském Baškortostánu, obsluhuje tramvajová síť. \n\nJedná se o jednu z nejmenších tramvajových sítí v zemi, tvoří ji jediná trať rychlodrážního typu vedená městem severojižním směrem. Na ní však existuje hned několik linek. Spojují místní velké sídliště s několika závody, mezi něž patří Salavatněftěorgsintez (Салаватнефтеоргсинтез), Salavatstěklo (Салаватстекло), či mnohé další. Na nejvíce vytíženém úseku mezi továrnami \"Salavatstěklo\" a \"Zavodoupravelenije SNOS\" interval neklesá ani o víkendech pod 10-15 minut, naopak severní část tratě je mnohdy nevytížená. V současné době existují plány na rozvoj sítě, nové tratě by obsloužily místní traktorový závod a metalurgický kombinát. \n\n"}
{"id": "165818", "url": "https://cs.wikipedia.org/wiki?curid=165818", "title": "Karel Slavoj Amerling", "text": "Karel Slavoj Amerling\n\nKarel Slavoj Amerling (18. září 1807 Klatovy – 2. listopadu 1884 Praha-Hradčany) byl český pedagog, filozof a lékař, zakladatel novátorského všeobecně vzdělávacího ústavu Budeč vlastní koncepce, který však bohužel finančně zkrachoval (1839–1848), autor vlastní universalistické filosofie označované jako \"diasofie\" (česky \"průvěda\"), svérázný polyhistor, známý a přítel mnoha významných českých osobností své doby (např. Boženy Němcové, Antala Staška, Petra Mužáka).\n\nKarel Amerling (jméno Slavoj si po dobovém vlasteneckém zvyku přidal později) přišel na svět jako syn hostinského Jana Amerlinga a jeho druhé manželky Anny Jelínkové. Byl vychován v rodině svého dědečka, nedostudovaného teologa, od něhož se naučil základy latiny a řečtiny. Po studiu na gymnáziu v Klatovech a univerzitě v Praze získal roku 1836 titul doktora medicíny. Během studií a krátce po nich spolupracoval s tehdejšími předními českými vědci – nejprve jako asistent Jana Svatopluka Presla na univerzitě. Potom nastoupil jako tajemník a správce sbírek hraběte Kašpara Šternberka, a tak se stal spolupracovníkem Vlastenského muzea.\nPo čase začal provozovat soukromou lékařskou praxi, ale soustavně se čím dál více zaobíral svým celoživotním zájmem, snahou organizovat vzdělávání českého učitelstva, zlepšit a zpřístupnit vzdělání všem. V roce 1839 založil v domě čp. 525/II na nároží ulic Žitné a V tůních na Novém Městě v Praze vzorovou školu, nazvanou Budeč. Název byl inspirován tradicí, podle níž mělo být přemyslovské hradiště Budeč sídlem nejstarší školy v Čechách. Slavnostního položení základního kamene školy se zúčastnili mj. František Palacký a Jan Svatopluk Presl. Přestavbou bývalého řeznického domku tam vznikla třípatrová stavba. Byla završena dřevěnou věží pro astronomickou pozorovatelnu, která byla vybavena hvězdářským dalekohledem a meteorologickými přístroji. Na půdě školy se sušily léčivé rostliny. Škola byla vybavena tiskařskou dílnou a chemickou laboratoří. Přístup do školy měly také dívky a ženy. Interiéry byly vyzdobeny obrazy ve tvaru lunet. Školu obklopovala zahrada se skleníky, o kterou se starali sami žáci. Vyučování bylo určeno pro stávající i budoucí učitele, ale také pro řemeslníky. Vyučováním žen byla pověřena Bohuslava Rajská. V plánu bylo zřízení tělocvičny a rozšíření areálu na východ až k městským hradbám. Velkorysý a na svou dobu nebývale vybavený projekt se však záhy ukázal být příliš finančně náročný a skončil v konkursu. Amerling špatně vedl účetnictví a byl i nařčen z osnování spiknutí proti monarchii. Dům koupil hrabě Lev Thun, z úcty k Amerlingovi mu ale nadále poskytoval bydlení.\nPorady učitelů, zprvu pražských, později za účasti až stovek přespolních, které Amerling ve 40. letech začal pořádat, se postupně dočkaly úředního schválení a od roku 1848 se staly přímo pravidelným a úředně nařízeným postupem, který významně přispíval ke zkvalitnění pedagogické práce. Téhož roku byl Amerling jmenován ředitelem první české hlavní školy v Praze, pořádající jednoroční učitelské kursy, později přeměněné v první český učitelský ústav. Její sídlo bylo v Panské ulici. V čele této instituce stál Amerling po dvacet let. \nV roce 1871 manželé Amerlingovi v pronajatém domě v Kateřinské ulici založili ústav pro choromyslné, který podpořily pražské ženy filantropky ze Spolku paní sv. Anny (proto i původní název \"Ústav idiotů Jednoty paní sv. Anny\") v čele s hraběnkou Františkou Desfours Walderode (1819–1879), která pak darovala 20 000 zlatých na koupi Šternberského paláce (na Hradčanech), kam v roce 1872 ústav přesídlil. Františka Desfours Walderode byla první předsedkyní Spolku až do roku 1879. Druhou předsedkyní Spolku paní sv. Anny od r. 1879 až do roku 1901 byla kněžna Ernestina Auerspergová (1822–1908), na jejíž počest byl pak ústav nazván Ernestinum. Ředitelem a tvůrcem koncepce tohoto ústavu pro slabomyslné děti, prvního svého druhu v Rakousku-Uhersku a jednoho z prvních v Evropě, byl Karel Amerling. Po něm vedla ústav jeho vdova Svatava a pak synovec Čeněk Amerling.\n\nAmerlingovou nenaplněnou láskou byla údajně Bohuslava Rajská. Oženil se se Svatavou Františkou Michalovičovou z Plzně (1817–1887).\n\nKarel Slavoj Amerling byl v souladu se svým dlouholetým přáním pohřben ve starobylé Budči.\n\nAmerling publikoval mnoho knih o přírodních vědách, které byly zaměřeny hlavně na prostší venkovské obyvatelstvo. V knize \"Promyslný posel\" seznamuje obyvatele fiktivní vesnice s technologickými poznatky té doby, zmiňuje se o hnojení, daguerrotypiích (prvních fotografiích) a chemickém průmyslu. Kniha má kolem 500 stran. V další, 120stránkové části knihy obeznamuje se základem analytické chemie jak se suchými, tak mokrými procesy.\n\n\n\n\n"}
{"id": "165820", "url": "https://cs.wikipedia.org/wiki?curid=165820", "title": "Inveraray Castle", "text": "Inveraray Castle\n\nInveraray Castle je hrad ve středozápadní části Skotska s prvky gotického a barokního stylu. Hrad se nalézá u městečka nesoucího stejný název - Inveraray, v severozápadní části jezera Loch Fyne, poblíž malé řeky Aray. Hrad byl a stále je majetkem a domovem \"hrabat a vévodů z Argyllu\", z klanu Campbelů.\n\nNa konci 15. století opustil rod Campbelů své dosavadní sídlo - Innischonnel Castle, ležící na malém ostrůvku na nedalekém jezeře Loch Awe a přesunul se do prostor panského sídla v Inveraray, což v té době byla pouze vesnička s počtem několika málo stavení. Druhý vévoda z Argyllu se rozhodl po cca dvoustech letech změnit dosavadní sídlo rodu v honosnější. Požádal tehdy velice uznávaného architekta Sira Johna Vanbrugha o návrh podoby nového hradu. John Vanbrugh nakreslil základní skicu v roce 1720, jenže ze stavby zatím sešlo, neboť architekt v roce 1726 zemřel. Později se vévoda Archibald ujal myšlenky svého bratra a oslovil architekta Rogera Morrise, který navázal na původní skicu a dotvořil úplný projekt. Po několika měsících ovšem umřel i Morris a plány přebírali bratři Adamsovi, jejichž otec William Adam byl ke stavbě pozván coby dozorčí, ale také zemřel.\n\nV padesátých letech 18. století se začalo stavět. Problém přepravy materiálu na stavbu přes nehostinné hory řešila doprava po jezeře a také nově vybudovaná vojenská cesta. Stavba byla připravena k užívání v roce 1789. V roce 1877 postihl hrad velký požár, který si vyžádal rekonstrukci, jež přinesla řadu prvků viktoriánské architektury. Po druhé světové válce byla budova opravena a v pořadí jedenáctý vévoda z Argyllu se svou ženou Margaret otevřeli brány hradu veřejnosti v roce 1953. V roce 1975 postihla interiéry a hodnotné rodinné sbírky nehoda vodovodního rozvodu a musely být restaurovány.\n\nHrad v neo gotickém stylu s barokními a viktoriánskými prvky má bledě modrý nádech. Má čtvercový půdorys a celkem čtyři kulaté věže v každém rohu jednu. Střední část hradu je vyvýšená. V okolí stavby je udržovaný hradní park.\n\nKromě přízemí, jsou zde ještě dvě patra. V přízemí je vstupní hala, jídelna, vyzdobená v barokním stylu a obývací místnost s čalouněným nábytkem. Dále je tu \"Čínská věž\" se sbírkou porcelánových souprav i jednotlivých kusů. \"Vojenská hala\" ukrývá, jak už název napovídá sbírky válečnických artiklů. V \"Severozápadní hale\" lze vidět některé zajímavé rodinné kostýmy. \"Galerie\" obsahuje obrazy vévodů z Argyllu. Potom zde je \"Místnost Mac Arthura\", \"Kuchyně\" s dobovým vybavením, \"Místnost klanu Campbell\" s jeho historií, \"Viktoriánská místnost\" a malý turistický obchod.\n\n"}
{"id": "165825", "url": "https://cs.wikipedia.org/wiki?curid=165825", "title": "Nejistá sezóna", "text": "Nejistá sezóna\n\nNejistá sezóna je hořká filmová komedie Ladislava Smoljaka a Zdeňka Svěráka z roku 1988, která zachycuje problémy malého divadelního souboru při přípravě nové hry. Film obsahuje mnoho úryvků z her Divadla Járy Cimrmana a jedna z nich je ve filmu prakticky celá (\"Vizionář\"). Nejistá sezóna však není primárně o Cimrmanových hrách, i když je na nich postavena. Je hlavně o všem okolo těchto her – o zkouškách, o osobních problémech herců a jejich vlivu na chod divadla, nejvíce však o střetu autorů s komunistickou schvalovací a hodnotitelskou mašinérií.\n\nCelý děj filmu se odehrává v Divadle Solidarita, tehdejším skutečném působišti Divadla Járy Cimrmana. Prakticky celý snímek byl natočen bez postsynchronního zvuku, tedy „naživo“.\n\nV úvodu článku je sice napsáno, že jde o hořkou komedii. Není to však přesné – tento film je tak trochu podle pohádky o chytré Horákyni – není to ani tragédie, ani komedie, je to o Divadle Járy Cimrmana, ale jeho jméno ve filmu ani jednou nepadne, nehrají v něm herci, ale ani neherci a nevíte, jestli to, co vám vypráví, je fikce nebo skutečnost.\n\nPři názorech hodnotitelských komisí (např. požadavek na pozitivní konstruktivní satiru) si člověk chvílemi připadá jako v absurdních Havlových hrách. Hned si ale uvědomí, že se tady nepředvádí napsaná hra, že takový byl tehdy život. Ve filmu jsou navíc ještě některé situace trochu uhlazené – pokud by se v něm ukazoval celý tehdejší vliv komunistického systému na kulturu, film by tehdy jistě nemohl být schválen do distribuce.\n\nPřesto však tato „krotká satira“ říkala o vlivu komunistů na kulturu mnohem více, než se tehdy mohlo ve filmech říkat. Byla tím i odrazem své doby – doby, kdy hodnotitelé a zakazovatelé už pomalu přestávali mít na kulturu vliv. Přesto se však v tomto filmu – přesně v souladu s Cimrmanem – ještě „pouze naznačovalo“ (film \"Vážení přátelé, ano\", natočený jinými autory o rok později, ale ještě před sametovou revolucí, už na praktiky komunistů otevřeně ukazoval).\n\nZajímavé je i herecké obsazení filmu. Je samozřejmé, že si v něm zahráli prakticky všichni tehdejší herci Divadla Járy Cimrmana (kromě Pavla Vondrušky). V dalších rolích uplatnili Svěrák se Smoljakem své obsazování herců-neherců. Např. roli Markové – organizátorky v Divadle Solidarita – hrála tehdejší zaměstnankyně divadla, neherečka Jana Vokrojová.\n\nJeště zajímavější bylo obsazení ředitele agentury – jednoho z komunistických hodnotitelů. Zahrál si jej Ludvík Toman, který jen asi rok před natáčením skončil ve funkci ústředního dramaturga Filmového studia Barrandov. Zahrál si tedy v podstatě sám sebe v záporné roli. Zdeněk Svěrák tento jeho přístup v jednom ze svých rozhovorů ocenil.\n\nJednoho z dalších hodnotitelů si zahrál režisér Karel Kachyňa. Byla to jedna z jeho mála filmových rolí.\n\nFilm obsahuje celou řadu hlášek, které se časem staly slavnými. Některé z nich pocházejí z her (např. „My nesmíme ani naznačovat“), jiné z ostatního děje filmu (nejslavnější asi „Zlatý prciny“). Jejich popis však skoro nic neřekne, protože jejich hloubku jde pochopit jen z předchozího děje, chování postav a někdy i z celého filmu.\n\nZa všechny komentář uživatele „Damiel“ na webu Česko-Slovenské filmová databáze:\n\nPro úplnost je však třeba dodat, že toto nebyl jejich první „making of“ (film o tom, jak se točí film). Již dříve napsali Svěrák a Smoljak námět a scénář ke zdařilé hudební komedii \"Trhák\" (1980), kterou režíroval Zdeněk Podskalský.\n\nV 5. díle zábavného pořadu Veselé příhody z natáčení vyprávějí Ladislav Smoljak a Zdeněk Svěrák mystifikační historky ze zákulisí vzniku filmu.\n\n\n"}
{"id": "165830", "url": "https://cs.wikipedia.org/wiki?curid=165830", "title": "JD", "text": "JD\n\nSpojení písmen J a D může mít různé významy:\n"}
{"id": "165832", "url": "https://cs.wikipedia.org/wiki?curid=165832", "title": "IE", "text": "IE\n\nSpojení písmen I a E může mít různé významy:\n\n\n"}
{"id": "165839", "url": "https://cs.wikipedia.org/wiki?curid=165839", "title": "Rehydratační roztok", "text": "Rehydratační roztok\n\nRehydratační roztok slouží k doplnění tekutin při dehydrataci organizmu. \n\nZtráta tekutin při dehydrataci může dosahovat několika litrů. Doplňovat je potřeba po malých dávkách, ale nepřetržitě. Rehydratační roztok, na rozdíl od obyčejné vody, není zátěží pro organizmus v libovolném množství (určité fyzické limity toho, co je postižený schopen pozřít, přesto zůstávají). Nejlepší nápoj je ten, který chutná, protože postižený se pak nevyhýbá jeho konzumaci.\n\n\nNa 1 litr (nejlépe převařené) vody: 8 čajových lžiček cukru, 1 lžička soli, 1 šálek neslazeného ovocného džusu (2 pomeranče). \nNení-li dostupný džus nebo prostředky pro převaření vody, tak se tím samozřejmě nezabývat – příjem tekutin je cennější.\n\nNa 1 litru převařené vody: \n"}
{"id": "165844", "url": "https://cs.wikipedia.org/wiki?curid=165844", "title": "Institut Alberta Schweitzera", "text": "Institut Alberta Schweitzera\n\nInstitut Alberta Schweitzera (původně Albert Schweitzer Memorial Foundation) nese jméno nositele Nobelovy ceny za mír Alberta Schweitzera.\n\nDle svých prohlášení „se snaží zmírnit utrpení a nespravedlnost ve světě a vytvořit lepší životní podmínky pro všechny obyvatele Země.“\n\nInstitut byl založen v roce 1984. Realizuje mezinárodní programy, které spojují etiku, vzdělání a dobrovolnou činnost. Programy jsou převážně zaměřeny na zdravotní péči. Jedním z cílů institutu je zvýšení obecného povědomí o filosofii Alberta Schweitzera a jejího využití pro zlepšování životní úrovně lidstva. Institut organizuje konference, přednášky a semináře, sponzoruje asociace poskytující humanitární pomoc.\n"}
{"id": "165846", "url": "https://cs.wikipedia.org/wiki?curid=165846", "title": "Nizozemské království", "text": "Nizozemské království\n\nNizozemské království je stát, který sestává z evropského Nizozemska (pod které spadají i 3 ostrovy v Karibiku) a tří malých ostrovních zemí. Každá tato země má vlastní vládu, premiéra, všechny ale mají společnou hlavu státu – krále Viléma-Alexandra. Zatímco evropské Nizozemsko je plným členem EU, Aruba, Curaçao, Svatý Martin a Karibské Nizozemsko mají status přidružených oblastí EU.\n\n\n\n\n\n\n"}
{"id": "165847", "url": "https://cs.wikipedia.org/wiki?curid=165847", "title": "Překlad nového světa", "text": "Překlad nového světa\n\nSvaté Písmo – Překlad Nového světa je překlad Bible, který vydala \"The Watch Tower Bible and Tract Society\", zákonná vydavatelská organizace Svědků Jehovových. Překlad vycházel v angličtině po částech v letech 1950–1960. V roce 1984 byl překlad revidován. Vydání v jiných jazycích jsou založena na tomto anglickém překladu. V roce 1987 vyšel překlad v českém jazyce jako pětidílné samizdatové vydání. V jednom svazku vyšel v roce 1991 pod názvem Překlad nového světa Svatých Písem. V roce 1997 vyšla jeho revidovaná verze s názvem Svaté Písmo - Překlad nového světa a v roce 2000 vyšel v češtině překlad Svaté Písmo – Překlad nového světa se studijními poznámkami. Překlad nového světa používají Svědkové Jehovovi, jiné denominace jej obvykle neuznávají.\n\nPřeklad Nového světa byl v angličtině revidován v roce 2013. Z této revize vychází nové české vydání Bible – Překlad Nového světa, které bylo uveřejněno 7. září 2019 na mimořádném shromáždění v Ostravě.\n\nPodle údajů vydavatele (v tiráži z roku 2019) činí celkový náklad přes 227 milionů výtisků ve víc než 185 různých jazycích a systémech psaní.\n\nPřekládání do jiných jazyků je prováděno z anglické verze 'Svatého Písma – Překladu nového světa'. Po tomto ohledání se v novém jazyce vybere slovo, které co nejpřesněji odpovídá původnímu jazykovému stylu i významu, s ohledem na specifika cílového jazyka.\n\nKompletní text celé Bible (Starý zákon vydavatelé uvádějí pod názvem \"Hebrejská písma\" a Nový zákon pod názvem \"Křesťanská řecká písma\") byl začátkem roku 2014 publikován již do 115 jazyků nebo systémů písma.\n\nKřesťanská řecká písma jsou dostupná v dalších 70 jiných jazycích nebo systémech písma.\n\nPřekladatelé mají před začátkem překladu seznam všech slov užívaných běžně v anglickém originálu \"Překladu nového světa\" společně s příbuznými slovy, výrazy a skupinami příbuzných slov. (např. 'usmířit', 'smíření', nebo 'usmíření', které jsou v angličtině vyjádřeny jako 'atone', 'atonement' či 'propitiation'); Tento postup je určen proto, aby překladatele upozornil na různé významové odstíny slov. Poté je koncipován seznam ekvivalentů v tom konkrétním národním jazyce. Pokud má překladatel obtíž verš renderovat, počítačový vyhledávací systém nabídne informace o řeckém a hebrejském termínu a nabídne přístup k doplňkovým publikacím. Použitím počítačového nástroje jsou národní termíny v cílovém jazyce automaticky vkládány do textu Bible. Následují finální korekce a kontrola a překlad je vytvořen v konečné verzi.\n\nKompletní \"Svaté Písmo - Překlad nového světa\" je publikováno v 63 jazycích. (stav k počátku roku 2013): afrikánština, albánština, arabština, arménština, bulharština, cebuánština , čevština , čínština (zjednodušená čínština , mandarínština, pchin-jin), bembština , chorvatština, čeština, dánština, nizozemština, efikština , angličtina (včetně Braillova písma), finština, francouzština, gruzínština, němčina, řečtina, maďarština, igboština, ilokánština , indonéština, italština, japonština, rwandština, kyrgyzština, kirundi, korejština, ngalština, makedonština, malgaština, maltština, norština, osetština, polština, portugalština (včetně Braillova písma), rumunština, ruština, samojština, sepedština, srbština (cyrilice i latinka), sesothština, śónština , sinhálština, slovenština, slovinština, španělština (včetně Braillova písma), sranan tongo, svahilština, švédština, tagalog, tsongština , tswnaština , turečtina, akanština (Twi jazyk, dialekt Akuapem, dialekt Asante), xhoština , jorubština , zulština.\n\nČást Překladu nového světa obsahující pouze Nový zákon je dostupný v dalších 52 jazycích. (stav k počátku roku 2013): amharština, ázerbájdžánština (cyrilice i latinka), khmerština, tongština, estonština, eveština, fidžijština, fonština , haitská kreolština, illonggoština , hindština, hiri motu, italské Braillovo písmo, kannadština, kazaština, kaondština , kiribatština , lotyština, litevština, gandština, luvalština , malajálamština, barmština, nepálština, pangsínština , Papiamento, paňdžábština, sánghština , lozijština , pidžijština , tamilština, thajština, Tok Pisin, tongánština, tumbukčtina , tuvalština, ukrajinština, uzbečtina, vietnamština.\n\nV některých jazycích je to jediný překlad Bible nebo Nového zákona do těchto jazyků v historii.\n\n'Křesťanská řecká písma' jsou dále dostupná na DVD v 7 znakových jazycích (stav k počátku roku 2012): americký znakový jazyk, brazilský znakový jazyk, kolumbijský znakový jazyk, italský znakový jazyk, mexický znakový jazyk, a ruský znakový jazyk.\n\nKdyž se 'Redakční výbor' chystá začít překlad Bible do dalšího jazyka, jmenuje skupinu pokřtěných svědků Jehovových, kteří budou dobrovolně sloužit v překladatelském týmu. Členové týmu mají obvykle hojné zkušenosti s překládáním jiných publikací 'Biblické a traktátní společnosti Strážná věž' a před začátkem překladu absolvují doplňující školení a trénink v principech překládání Bible a v používání speciálního softwaru společnosti k tomu určeného. Tento počítačový systém nedělá překladatelskou činnost jako takovou, ale pomáhá překladatelům kontrolovat průběžné výsledky a dohlížet na kvalitu překladu.\n\nNa překladu Nového světa pracovala skupina překladatelů \"New World Bible Translation Committee\". Při předávání autorských práv \"The Watch Tower Bible and Tract Society of Pennsylvania\" požádala skupina, aby zůstala v anonymitě. Překladatelé uvedli, že neusilují o vlastní vyniknutí. (Podobně se zachovaly i jiné skupiny překladatelů. Například na obálce New American Standard Bible, vydání s odkazy, 1971, je uvedeno: „Neodvoláváme se na žádného jiného učence ani na žádné doporučení, protože věříme, že by se Boží slovo mělo doporučovat samo.“) Autoři tvrdí, že se nechali vést Svatým Duchem a věří, že přesnost je nejvyšší do té míry, kterou Božský tvůrce umožnil. Kritici namítají, že neuvedení jmen může být jistou snahou vzdát se odpovědnosti za možné chyby. Svědkové Jehovovi naopak odpovídají, že podepisovat lidi, jak to dělají některé jiné překlady, je vrcholně nevhodné a je na tom pak vidět snaha o vlastní vyvýšení, namísto úcty k svrchovanému autorovi Bible.\n\nPřeklad je prací pětičlenné skupiny N. H. Knorr, F. F. Franz, A. D.Shroeder, G. D. Gangas a M. D. Heschel. Protože žádný z uvedených autorů nemá odpovídající vzdělání v biblických jazycích, biblických vědách nebo teologii, bývá anonymita tvůrců překladu kritiky považováno za záměrnou. F. W. Franz je náboženskou společností svědkové Jehovovi přesto považován za znalce biblických jazyků. Při soudním řízení ve Skotsku v roce 1954 však byl usvědčen ze lži, když soudu tvrdil, že zná hebrejštinu, ačkoli následně nedovedl soudci přeložit z hebrejštiny biblický verš 1. Mojžíšova 2,4 \"To jsou dějiny nebes a země v době, kdy byly tvořeny, v den, kdy Jehova Bůh udělal zemi a nebe.\" - citace PNS.\n\nPři překladu byla ale ke srovnání textu použita řada jiných kritických vydání původního textu. Překlady do dalších jazyků byly ovšem pořízeny podle anglického překladu a ne na základě původních jazyků, což může být z hlediska translatologie kritizováno jako postup, vedoucí k menší přesnosti výsledného textu.\n\nPřeklad nového světa je konkordantní při překládání některých klíčových výrazů - to znamená, že totéž slovo překládá na všech místech překladu stejně. Patří mezi ně například řecké slovo \"psyché\", které je vždy přeloženo jako \"duše\", dále hebrejské slova \"še´ól´\" a jeho řecký ekvivalent \"haides\", které nemají ve většině jazyků přesný ekvivalent, nejsou přeložena, ale pouze přepsána do češtiny jako „šeol“ a „hádes“. V jiných překladech (např. Český ekumenický překlad, ČEP) bývají tato slova překládána podle konotace různými slovy, např. „hrob“, „peklo“ nebo „jáma“. To však není specifikem Překladu nového světa, o podobnou konkordantnost usilují i jiné překlady, např. Český studijní překlad.\n\nNa rozdíl od většiny českých překladů Bible (např. ČEP) používá překlad nového světa starozákonní Boží jméno (viz článek JHVH) vždy ve formě \"Jehova\", v Žalmech také \"Jah\", a to v případech, kdy v originálních textech byl Tetragrammaton (v hebrejských písmech 6 828krát - u českých překladů tradičně nahrazován nejčastěji titulem \"Hospodin\", v anglickém, například King James Bible Version nejčastěji nahrazován titulem \"LORD\"), a nebo v případech, kdy překladatelé dospěli na základě studií pramenů k závěru, že bylo toto jméno v původním zdroji nahrazeno za tituly „Pán“, „Adonaj“ nebo „Bůh“.\nV Novém zákoně bylo Boží jméno vkládáno dle uvážení překladatelů, protože původní řecký text tetragramatton neobsahuje. Tyto se nejčastěji opírají o poznámky pod čarou Kittelova a Elliger a Rudolphova překladu a dále o studie změn židovských opisovačů (\"soferim\"), a další.\n\nPůvodní hebrejskou variantu Jahve/Jehova zachovávají i jiné české překlady, např. Jeruzalémská bible a ani v ostatních (i cizojazyčných) překladech v tomto neexistuje jednota.\n\nPřeklad nového světa je pro některé své znaky velmi často kritizován. Hlavním důvodem kritiky je anonymita překladatelů, u nichž tak nemůže být zaručena patřičná odborná úroveň, a fakt, že překlady do různých národních jazyků (včetně češtiny) jsou pořízeny z anglického překladu a ne z originálního textu, což může být z překladatelského hlediska kritizováno jako nevhodný přístup.\n\nPřeklad je kritizován pro záměrné úpravy biblického textu, aby odpovídal naukovému systému svědků Jehovových. Zejména pak v učení o pravém božství Krista, kde měli autoři překladu upravit biblické texty tak, aby nepodporovaly trojiční víru. \n\nDalším kritizovaným znakem je fakt, že překlad je těsně spjat s jedinou náboženskou společností a v některých rysech je proto možné obviňovat překladatele z tendenčnosti tak, aby odpovídal věrouce SJ (např. známé přesunutí čárky v Lukáš 23,43, na kterém je založena eschatologie SJ).\nKritizován je i jeden z charakteristických rysů překladu, používání jediného Božího jména, totiž \"\"Jehova\"\", a to i na těch místech, kde je v jiných překladech použit jiný výraz. Kritika rozhodnutí používání Božího jména \"Jehova\" naráží na takzvaný Systém Božích jmen, který může být poměrně složitý a jednotlivá jména s sebou mají nést určité konotace a teologicky podstatné významové odstíny. Jejich \"sjednocení\" přirozeně má na tento systém vliv.\n\nPřeklad nového světa tuto změnu provádí i v řeckém textu Nového zákona (celkem 237x). Poznamenejme, že v dochovaných řeckých rukopisech Nového zákona, se slovo Jehova nevyskytuje. Náboženská společnost Svědkové Jehovovi je přesvědčena, že Nový zákon tetragramatton obsahoval, ale autoři dochovaných rukopisů je přepisovali slovy Ky′ri·os (Pán) nebo The·os′ (Bůh). Autoři překladu PNS je proto dle svého uvážení na některých místech přepisují na Jehovu.\n\nArgumentace svědků Jehovových:\n\n\nArgumentace kritiků:\n\nPři pokusu odstranit důraz z Ježíše Krista jakožto Boha vložili autoři překladu PNS odvozeninu „Jehova“ (vytvořenou z původního hebrejského „JHVH“, což značí Boží jméno), na místa, kde je v řeckém textu Nového zákona \"Theos\" (Bůh) a \"Kurios\" (Pán). Tím vytvořili mezi Bohem Jehovou a Ježíšem Kristem rozdíl, ke kterému však text neopravňuje, aby nebyla patrná biblická podpora božství Ježíše Krista. Některé příklady: \n\nŘecké slovo „Kurios” znamenající „Pán“ je chybně přeloženo jako „Jehova” nebo „Jehovův.”\n\n\nŘecké slovo „Kurie” znamenající „Pane“ je chybně přeloženo jako „Jehovo.”\n\n\nŘecké slovo „Kuriou” znamenající „Pána“ nebo „Pánův“ je chybně přeloženo jako „Jehovy“ nebo „Jehovův.”\n\n\nŘecké slovo „Kurion” znamenající „Pán” je chybně přeloženo jako „Jehova.”\n\n\nŘecké slovo „Kurio” znamenající „Pán“ je chybně přeloženo jako „Jehova.”\n\n\nŘecké slovo „Theos” znamenající „Bůh“ je chybně přeloženo jako „Jehova.”\n\n\nŘecké slovo „Theou” znamenající „Boha“ nebo „Boží” je chybně přeloženo jako „Jehovův.”\n\n\nŘecké slovo „Theon” znamenající „Bůh“ je chybně přeloženo jako „Jehova.”\n\n\nŘecké slovo „Theo” znamenající „Bůh“ je chybně přeloženo jako „Jehova”.\n\n\nDalším významným kritisovaným jevem je jazyková neobratnost textu, stylisticky nevhodné doslovné překlady některých idiomů a podivná volba slov (např. používání spojení „\"na neurčitý čas\"“ místo \"„navěky“\").\n\n"}
{"id": "165851", "url": "https://cs.wikipedia.org/wiki?curid=165851", "title": "Občanské právo procesní", "text": "Občanské právo procesní\n\nObčanské právo procesní je jedno z nejrozsáhlejších právních odvětví českého právního řádu. Jeho základním pramenem je občanský soudní řád.\n\nV obecném smyslu předpisy občanského práva procesního upravují závazný postup soudů při řešení sporů a poskytování ochrany ohroženým a porušeným subjektivním právům a jiným zákony chráněným zájmům účastníků řízení, stanoví jaké jsou jejich vztahy k sobě navzájem i k jiným osobám zúčastněným na řízení, a dále jaké jsou povinnosti těchto subjektů.\n\nTím je umožněno, aby procesní strany věděly, jak mají v řízení postupovat, jaké procesní úkony mohou v řízení činit a jaké právní důsledky plynou z jejich konání nebo nekonání v rámci řízení, čímž je založena jejich právní jistota. Na druhé straně soudy prostřednictvím závazných pravidel mohou snáze dospívat k řešení sporů a současně jsou jimi limitovány, což zabraňuje zneužití soudní moci.\n\nPředmětem občanského práva procesního je civilní proces.\n\nNejvýznamnějším pramenem českého občanského práva procesního je zákon č. 99/1963 Sb., občanský soudní řád, ve znění pozdějších předpisů a zákon č. 292/2013 Sb., o zvláštních řízeních soudních, který upravuje tzv. nesporná řízení (např. o podpůrných opatřeních a ve věcech svéprávnosti, o pozůstalosti, o úschovách, o umoření listin, ve věcech kapitálového trhu, ve věcech osvojení, ve věcech manželských a partnerských, o určení a popření otcovství, o přivolení k zásahu do integrity…).\n\nKromě občanského soudního řádu se právní normy regulující občanské právo procesní nacházejí i v dalších předpisech, jež upravují zásady civilního procesu, postavení jeho subjektů i jednotlivé druhy řízení.\n\n"}
{"id": "165853", "url": "https://cs.wikipedia.org/wiki?curid=165853", "title": "Marie Helena Knajblová", "text": "Marie Helena Knajblová\n\nMarie Helena Knajblová (25. dubna 1888 Nová Ves u Litovle - 13. února 1961, Jiřetín) byla česká učitelka a řeholnice, představená bruntálského domu Milosrdných sester Panny Marie Jeruzalémské a oběť komunistického teroru. V roce 1951 byla zatčena, mučením přinucena k přiznání se k protistátní činnosti a ve vykonstruovaném procesu v únoru 1952 odsouzena k 10 letům vězení (v té době jí již bylo 64 let). Kruté věznění, mučení a odpírání lékařské péče jí zcela zničilo zdraví. Krátce po propuštění zemřela v Jiřetíně.\n"}
{"id": "165854", "url": "https://cs.wikipedia.org/wiki?curid=165854", "title": "Civilní proces", "text": "Civilní proces\n\nCivilní proces (nebo též občanské soudní řízení; : \"civil lawsuit\"; : \"procédure civile\", : \"Zivilprozess\") je postup rozhodujícího orgánu (soudu nebo rozhodců), účastníků řízení a dalších zúčastněných subjektů při projednávání a rozhodování soukromoprávních sporů a jiných právních věcí. Civilní proces je jednou ze tří základních forem řízení u soudu, dalšími formami jsou trestní řízení a soudní řízení správní.\n\nZatímco civilní proces je společenský jev, civilní právo procesní představuje jeho právní úpravu a je tvořeno normami a principy.\n\nNalézací řízení vede k tzv. nalézání práva, tj. buď deklaruje, co právem je, nebo konstituuje nový hmotněprávní vztah. Samotný výkon přiznaného práva již není součástí tohoto řízení. Nalézací řízení se dále rozlišuje na řízení sporná a nesporná. Základním rozlišovacím znakem je funkce rozhodnutí, když v případě sporného řízení se jedná o funkci \"reparační\", zatímco u řízení nesporného funkci \"prevenční\". Jelikož v dobách vzniku občanského soudního řádu docházelo k popírání rozdílu (a samotné existence dvou podob nalézacího řízení), nejsou řízení nesporná v zákoně výslovně vymezena – jedná se však o většinu řízení uvedených v zákoně o zvláštních řízeních soudních.\n\nV případě, že nedojde ke splnění povinnosti, která byla uložena rozhodnutím, může dojít k prosazení povinnosti k plnění pomocí donucujících prostředků státní moci nebo alespoň pod její kontrolou. Ve většině případů je samotné rozhodnutí o zahájení vykonávacího řízení v dispozici \"oprávněného\". Vykonávací řízení však v žádném případě není další fází nalézacího řízení. Rozlišuje se výkon rozhodnutí soudem podle části šesté OSŘ a výkon rozhodnutí soudními exekutory podle exekučního řádu.\n\nInsolvenční řízení upravuje různé způsoby řešení úpadku dlužníka. Zahrnují prvky nalézacího i vykonávacího řízení: cílem je majetkové uspořádání poměrů mezi více subjekty, přičemž toto uspořádání se posléze ve stejném řízení realizuje. Úprava je provedena zákonem č. 182/2006 Sb., o úpadku a způsobech jeho řešení.\n\nRozhodčí řízení je jeden ze způsobů alternativního řešení sporů. Na základě rozhodčí smlouvy je odňata pravomoc soudu a založena pravomoc rozhodce. Soud má pomocnou a kontrolní funkci. Rozhodčí řízení je upraveno zvláštním zákonem č. 216/1994 Sb., o rozhodčím řízení a o výkonu rozhodčích nálezů.\n\nCílem zajišťovacího řízení je dosáhnout smírného řešení sporu před zahájením řízení ve věci samé. Do zajišťovacího řízení jsou zahrnuta předběžná opatření (obecná a zvláštní – ve věcech nezletilých dětí, domácího násilí), prétorský smír (smírčí řízení), určení otcovství souhlasným prohlášením rodičů, zajištění důkazů, zřízení soudcovského zástavního práva na nemovitostech a zřízení exekutorského zástavního práva na nemovitostech (která jsou v českém civilním procesu nesprávně řazena mezi způsoby výkonu rozhodnutí) a ochrana pokojného stavu (dnes však v rámci správního řízení).\n\nZásada dispoziční je principem kontradiktorním k principu oficiality. Její podstatou je svěření iniciativy v procesu účastníkům, což ji odlišuje od principu oficiality postaveném na soudním primátu procesní iniciativy. Dispozice může spočívat v dispozici s řízením nebo v dispozici s předmětem řízení. Je typická pro sporné řízení.\n\nZásada volného hodnocení důkazů znamená, že soudci není uloženo, jaký stupeň věrohodnosti (\"důkazní sílu\") má přiznat jednotlivým důkazním prostředkům. Na této zásadě je založeno i naše civilní právo (§ 132 občanského soudního řádu). Pokud jsou stanovena přesná pravidla, podle nichž má soud postupovat, hovoříme o tzv. \"zákonné teorii důkazní\".\n\nProces je ovládán zásadou legální teorie důkazní, jestliže zákon stanoví důkazní sílu jednotlivých důkazních prostředků, popř. stanoví, které důkazní prostředky jsou pro prokázání určitých skutečností nutné a v jakém rozsahu. Proces poznávání je více zmechanizován, nenechává soudci volný prostor pro samostatné uvážení.\n\nZásada arbitrárního pořádku se uplatňuje i v našem civilním procesu, a znamená, že zákon nepředepisuje žádná zvláštní období či úseky řízení. To je považováno za jeden celek. Soud tedy sám určuje podle svého uvážení, zda a kdy který úkon vykoná, kdy a které důkazy provede, kdy lze považovat věc zralou pro vydání rozhodnutí. Aplikace koncentrace, kdy účastník ve sporných řízeních musí předkládat důkazy do určitého okamžiku, není prolomením této zásady, ale snahou o zabránění neúměrného prodlužování soudního řízení.\n\nŘízení se rozpadá do stadií, v nichž je třeba provést vždy ty úkony, pro něž je procesní stadium určeno – pod sankcí prekluze; procesní úkony jsou tak ze zákona koncentrovány (zásada koncentrační); např. všechny důkazy je třeba navrhnout na počátku řízení. Princip legálního pořádku byl principem staršího feudálního procesu, od 19. století je nahrazován principem arbitrátního pořádku.\n\nZásada projednací je stěžejní zásadou sporného řízení. Znamená, že soud přihlíží pouze k tomu, co mu sporné procesní strany přednesly a k těm důkazům, které mu o svých tvrzeních nabídly. Za výsledek sporu, tedy úspěch anebo neúspěch nese odpovědnost účastník řízení, nikoliv soud. Opakem je zásada vyšetřovací. Významnou roli hrají procesní instituty: povinnost tvrzení a povinnost důkazná a s nimi břemeno tvrzení a břemeno důkazní. Účastník domáhající se ochrany je povinen uvést rozhodné skutečnosti a označit důkazy k jejich prokázání pod následkem prohry sporu, následek vyplývá z toho, že se soud nedozví určitou rozhodující skutečnost nebo se jí dozví, ale nebude prokázána.\n\nZásada vyšetřovací se uplatňuje především v tzv. nesporném řízení (ale také v některých zákonem vyjmenovaných sporných řízeních), kde jde zpravidla o veřejný zájem, o otázky, na nichž je zainteresován stát a celá společnost, a proto musí zde i soud nést odpovědnost za shromáždění všech potřebných důkazů tak, aby v posuzované věci byl skutkový stav zjištěn co nejúplněji a věc mohla být rozhodnuta spravedlivě a v souladu se zákonem. Tato zásada nevylučuje povinnost účastníků uvádět rozhodné skutečnosti a nabízet důkazy, ale nespojuje tuto povinnost s procesními břemeny.\n\nZásada rovnosti účastníku před soudem je zaručena Ústavou. Soud vystupuje ve funkci představitele státu a personifikace zákona. Všichni ostatní účastníci nejsou oprávněni proces řídit ani v něm rozhodovat. Všichni účastníci, ale ať je jejich zájem na výsledku sporu jakýkoliv, mají vůči soudu jako orgánu řídícímu průběh procesu a v něm rozhodujícímu, stejná práva a povinnosti.\n\nZásadou veřejnosti se míní přístupnost pro každého, kdo se chce procesu zúčastnit jako divák. Zejména u civilního procesu není příliš obvyklá účast obecenstva (na rozdíl u trestního), ale zásada, že jednání je v kterémkoliv okamžiku přístupné veřejnosti, je zachována. Jde o ústavní princip. Výjimku, jež stanoví zákon, jsou situace, kdy se projednává předmět obchodního tajemství, utajované informace, kdy to vyžaduje důležitý zájem účastníka nebo mravnost. Soud může z jednání vykázat takové osoby, které průběh jednání narušují. Veřejně, tedy bez jakéhokoli omezení účasti veřejnosti, se musí vždy vyhlásit rozsudek.\n\nVýznamná je také zásada ústnosti či zásada přímosti. V minulosti byla akcentována také zásada formální či materiální pravdy. Zatímco materiální pravda měla být (z hlediska socialistické teorie) typická pro socialistické státy, zásada formální pravdy zase pro státy buržoazní. Historicky byla formální pravda v římském právu, kdy úspěšnost vycházela z přesné recitace formulí. Dnes je rozlišování formální a materiální pravdy poněkud omezeno, soudu se v občanském soudním řádu ukládá, aby pravý stav věcí zjistil co možná nejpřesněji, což je jakýsi výron principu materiální pravdy. Ovšem princip formální pravdy jako ten „méně spravedlivý“ má i dnes své uplatnění, nalezneme ho kupříkladu v rozsudku pro zmeškání a i na jiných místech, sice „naředěný“ prvky materiální pravdy, ale stále platný a užitečný jako nástroj urychlení řízení.\n\nV jednotlivých druzích procesu se mohou objevovat další zásady, například zásada formalizace předpokladů výkonu rozhodnutí (u vykonávacího řízení) či zásada neveřejnosti (u rozhodčího řízení).\n\nJde o soubor právních norem a právních zásad upravujících civilní proces, tedy postup soudů a jiných orgánů při rozhodování sporů a poskytování ochrany subjektivním právům. Stanoví, jak se má v řízení postupovat, jaké lze činit procesní úkony a jaké z toho plynou procesní důsledky.\n\nZákladním a nejvýznamnějším pramenem občanského práva procesního je občanský soudní řád, který se většinou používá subsidiárně i tam, kde část civilního procesu primárně upravuje jiný právní předpis.\n"}
{"id": "165857", "url": "https://cs.wikipedia.org/wiki?curid=165857", "title": "Markéta Sedláčková", "text": "Markéta Sedláčková\n\nMarkéta Sedláčková (* 13. ledna 1973 Poděbrady) je česká herečka. Hraje zejména v muzikálech, ale také v činohrách. Vystudovala hudebně–dramatický obor Pražské konzervatoře, roku 1993 ho zakončila absolutoriem v roli Jánošíkovy matky v představení \"Malované na skle\". Téhož roku se stala členkou souboru Městského divadla Brno.\n\nV současnosti působí převážně v Brně, hostuje však také v Praze. Za ztvárnění Lízy Ďulínkové v muzikálu \"My Fair Lady\" (ze Zelňáku) jí byla roku 1999 udělena \"Cena Thálie\". Pravidelně se umísťuje na předních příčkách divácké ankety \"Křídla\" (anketa diváků a návštěvníků MdB). Za sezónu 2002/2003 se stala její vítězkou.\n\nJe vdaná za slovenského herce Stano Slováka. Spolu mají syna Tadeáše.\n\n\n"}
{"id": "165864", "url": "https://cs.wikipedia.org/wiki?curid=165864", "title": "BA-64", "text": "BA-64\n\nPočátky vývoje obrněného automobilu BA-64 sahají do roku 1941, kdy se v Sovětském svazu začal vyrábět džíp GAZ-64. Tento automobil s náhonem všech čtyř kol se ukázal jako úspěšný typ a tak návrh na modifikaci na lehký obrněný automobil na sebe nenechal dlouho čekat.\n\nPrototyp obrněného automobilu s označením BA-64 byl dokončen na podzim roku 1941. Testy probíhaly od 9. ledna 1942, počátkem března byl stroj přijat do výzbroje Rudé armády.\n\nObrněný automobil poháněl motor GAZ-MM o síle 50 hp uložený v přední části vozidla pod pancéřovým krytem, což však způsobovalo špatné chlazení motoru. Proto konstruktéři přidali na kryt větrací otvor. Stroj dosahoval na silnici rychlosti až 80 km/h a dojezd činil až 540 km.\n\nVýzbroj byla tvořena jedním 7,62mm kulometem DT, který byl umístěn na střeše bojového prostoru v malé věžičce bez střešního plátu, která tak částečně chránila velitele při vedení střelby před nepřátelskou palbou. Absence střešního plátu věže však pro osádku představovala riziko vhození ručního granátu do bojového prostoru, proto osádky často překrývaly toto místo drátěným pletivem nebo plachtou. Některé stroje byly také během války přezbrojeny a místo původního kulometu vybaveny protitankovou puškou nebo kulometem DŠK. Obrněná auta, která prováděla na bojišti taktický průzkum, byla vybavena radiostanicí RB (12PR), jejíž obsluhu měl na starost velitel. Počáteční problémy vozu, kterým byla např. častá poruchovost, vysoká spotřeba paliva či špatná průchodnost terénem, byly během pokračujícího vývoje stroje většinou či částečně odstraněny.\n\nVýroba BA-64 začala v roce 1942 a v polovině téhož roku přicházely do výzbroje Rudé armády první kusy. Obrněné automobily BA-64 se staly v sovětské armádě běžným prostředkem pro vedení průzkumu. Do výzbroje je během války získaly i Polsko a Československo pro své východní jednotky (1. československý armádní sbor). Do roku 1946 bylo vyrobeno přes 3500 kusů tohoto stroje.\n\nPo válce se ještě v padesátých letech BA-64 zúčastnil války v Koreji na straně severokorejské armády. Poslední kusy pak dosloužily ve výzbroji některých armád ještě v šedesátých letech 20. století.\n\n\n"}
{"id": "165868", "url": "https://cs.wikipedia.org/wiki?curid=165868", "title": "Sportovní letadlo", "text": "Sportovní letadlo\n\nSportovní letadlo je typ letadla navržený pro rekreační nebo soutěžní létání. Obdobně jako sportovní auto je toto letadlo většinou malé, s místem pouze pro pilota nebo snad možná ještě pro jednoho pasažéra. Sportovní letadla můžou být navržena jako akrobatická a/nebo pro letecké soutěže; některá z nich jsou „po domácku“ postavena svými majiteli, jiná jsou upravena z původně vojenských letadel; takový letoun se pak nazývá \"warbird\".\n\nTermín sportovní letadlo byl popularizován novou kategorií FAA \"lehkých sportovních letadel\".\n\n"}
{"id": "165870", "url": "https://cs.wikipedia.org/wiki?curid=165870", "title": "Jan Korytář", "text": "Jan Korytář\n\nJan Korytář (* 18. dubna 1972 Liberec) je český ekolog, lektor a politik. Byl členem Strany zelených, v roce 2012 z ní vystoupil a založil vlastní politické hnutí Změna. Od prosince 2010 do dubna 2011 byl primátorem města Liberce za uskupení \"Změna pro Liberec\", od listopadu 2014 do listopadu 2018 pak prvním náměstkem primátora.\n\nPo maturitě na Střední ekonomické škole v Liberci pracoval jako prodavač, poté nastoupil roční civilní službu na Správu CHKO Jizerské hory. Později absolvoval Univerzitu Palackého v Olomouci, obor \"Ochrana a tvorba životního prostředí\".\n\nV roce 1994 založil ekologickou organizaci Čmelák - Společnost přátel přírody (dříve \"Staří ochránci Jizerských hor\"), mezi jejíž činnosti patří mj. obnova přirozených lesů včetně projektu Nový prales, návrat ohrožených dřevin jilmu, tisu, jedle a dalších do české krajiny, mnoho forem ekologické výchovy a některé sociálně-občanské a protikorupční aktivity. Je členem organizace \"Ashoka: Innovators for the Public\", která sdružuje tzv. sociální podnikatele z celého světa. Od této společnosti získal osobní stipendium pro rozvoj ochranářských aktivit v severních Čechách.\n\nKorytář pracuje také jako lektor pro oblast strategického plánování, fundraisingu a řízení neziskových organizací.\n\nV roce 2004 vstoupil do Strany zelených, byl i jejím krajským předsedou. V komunálních volbách v roce 2006 byl za zelené zvolen do zastupitelstva města Liberce, když získal největší počet preferenčních v rámci této kandidátky a SZ výsledek přes 11%.\n\nDo komunálních voleb v roce 2010 vedl politické uskupení Změna pro Liberec, které se ziskem 21 % voličských hlasů zvítězilo, uzavřelo koaliční dohodu s ČSSD, Unií pro sport a zdraví a stranou Liberec občanům a Jan Korytář se tak 25. listopadu 2010 stal libereckým primátorem.\n\n16. dubna 2011 byl odvolán z funkce primátora, dle jeho názoru proto, že chtěl zastavit a znovu soutěžit dvě velké zakázky z fondů EU přes 500 mil Kč, dle jeho odpůrců pro jeho nekomunikativnost s koaličními partnery. Ve funkci jej vystřídala Martina Rosenbergová z ČSSD.\n\nPo dlouhých neshodách ve Straně zelených ji Korytář v roce 2012 opustil a založil vlastní politické hnutí Změna, které kandidovalo v krajských volbách 2012 spolu se Stranou zelených a nezávislými kandidáty v Libereckém kraji pod hlavičkou Změna pro Liberecký kraj. Se zelenými ale nadále spolupracuje, do krajských voleb v roce 2012 strany sestavili společnou kandidátku, která se umístila na třetím místě se ziskem deseti mandátů. Ačkoliv Korytářova strana sestavila koalici s vítěznými Starosty pro Liberecký kraj, on sám v Radě kraje neusedl. Stal se však předsedou zastupitelského klubu Změny, členem finančního výboru a zejména předsedou jím iniciované Protikorupční komise Rady LK.\n\nVe volebním období 2008–2012 byl členem \"Dopravní komise\" rady Libereckého kraje.\n\nVe volbách do Evropského parlamentu v roce 2014 kandidoval na 25. místě kandidátky Strany zelených, ale neuspěl. V komunálních volbách v roce 2014 obhájil post zastupitele města Liberce, když jako člen politického hnutí Změna vedl kandidátku subjektu \"Změna pro Liberec\" (tj. Změna a SZ). V listopadu 2014 byl zvolen 1. náměstkem primátora s gescí pro ekonomiku, strategický rozvoj a dotace. V krajských volbách v roce 2016 se mu podařilo obhájit mandát krajského zastupitele, když kandidoval opět jako člen člen politického hnutí Změna za subjekt \"Změna pro Liberecký kraj\" (tj. hnutí Změna a SZ). Na kandidátce byl původně na 10. místě, ale vlivem preferenčních hlasů skončil druhý.\n\nVe volbách do Senátu PČR v roce 2016 kandidoval za hnutí Změna v obvodu č. 34 – Liberec. Se ziskem 10,94 % hlasů však skončil na 3. místě.\n\nV březnu 2012 se objevilo podezření, že Jan Korytář v devadesátých letech napomáhal porušování zákona o civilní službě tím, že ve svém ekologickém sdružení za úplatu zaměstnával brance, což se ovšem nikdy nepotvrdilo.\n\n"}
{"id": "165879", "url": "https://cs.wikipedia.org/wiki?curid=165879", "title": "Edward Elgar", "text": "Edward Elgar\n\nEdward Elgar (2. června 1857, Broadheath – 23. února 1934, Worcester) byl anglický hudební skladatel, působící v 19. a 20. století.\n\nByl synem ladiče pian z Doveru, který přijel v roce 1841 do katedrálního města Worcesteru a vzal si dceru svého ubytovatele. Usadili se spolu v Broadheathu poblíž Worcesteru, kde se v chalupě, kde se narodil a která je nyní jeho muzeem. Jeho otec provozoval krámek s hudebními nástroji ve Worcesteru, kam se nakonec celá rodina odstěhovala. Od každého se očekávalo, že bude pracovat za pultem, a později na tuto zkušenost vzpomínal v tom smyslu, že mu poskytla příležitost „všechno číst, na všechno hrát a všechno psát“. Nicméně jeho otec se nedomníval, že by hudba byla dobrým živobytím pro jeho syna, a tak ho dal do učení do právnické kanceláře.\n\nOn se však tak snadno nedal. Sám se učil harmonii, kontrapunktu a formě a studoval teorii a partitury, včetně Beethovenových symfonií. Se svým bratrem Frankem vytvořili dechový kvintet a v roce 1877 Edward vyslechl v Londýně první koncert. V tom pokračoval i nadále – kdykoliv měl peníze na jízdenku.\n\nV roce 1878 byl jmenován dirigentem orchestru v ústavu pro choromyslné. Rovněž přijal pedagogické místo v Malvernu a začal své skladby nabízet vydavatelům a dirigentům. Čekalo na něj však jednoznačné odmítnutí: to způsobil jeho provinciální původ a jak byl Elgar přesvědčen, i jeho katolické vyznání.\n\nV roce 1886 se k němu na hodiny hudby zapsala dcera generálmajora britské armády, Sira Henryho Robertse, Caroline Alice Robertsová. Tato žena byla o devět let starší než on, ale oba se do sebe zamilovali. V roce 1889 uzavřeli sňatek a odstěhovali se do Londýna.\n\nAlice byla přesvědčena o geniálním talentu svého muže a podporovala ho v komponování ze všech svých sil, a dokonce se ujala pracného úkolu kreslit notové linky na jeho partitury, neboť si je nemohli dovolit koupit. V roce 1890 byla předehra \"Froissart\" přijata k provedení na hudebním festivalu, který se téhož roku konal v jeho rodišti, Worcesteru. V Londýně však uznání nepřicházelo a rodina musela omezit své výdaje a vrátit se do Worcesteru. Zde přijal místo učitele v blízkém Malvernu. Po narození dcery napsal půvabnou serenádu pro smyčce a pro svou manželku a inspirován návštěvou Německa v roce 1892 \"Scény z bavorské vysočiny\" na její básně. Následovala další díla, včetně kantáty \"Caractacus\", a v roce 1897 \"Císařský pochod\" na oslavu diamantového jubilea vlády královny Viktorie.\n\nJeho postavení se konečně stabilizovalo \"Variacemi\" na původní téma (Enigma), provedenými nadšenému publiku 19. června 1899, dva týdny po skladatelových dvaačtyřicátých narozeninách. Tento úspěch byl následován nabídkou k napsání skladby pro Birminghamský festival v roce 1900 a pro něj to byla možnost dovést k naplnění hýčkanou myšlenkou – zkomponovat sborovou skladbu na meditaci kardinála Newmanna o nesmrtelnosti, \"Sen Gerontiův\". Partituru dokončil v létě 1900 ve svém domku na sever od Malvernu, obklopen krajinou, kterou miloval. „Stromy zpívají mou píseň,“ rozplýval se, „nebo já zpívám jejich?“\n\nO kvalitě Gerontia byl nezvratně přesvědčen: po dokreslení poslední noty napsal: „To je to nejlepší ze mě – toto, jestliže něco ze mě, je hodno vaší paměti.“ První provedení na Birminghamském festivalu – stejně jako \"Enigma\", pod taktovkou Hanse Richtera – bylo díky nedostatečné přípravě orchestru zmařeno a on sám z toho byl sklíčený, ale následujícího roku v Dusseldorfu bylo přijato bouřlivě. Následně si na „bohatství a slávu“ skladatele nepřipil nikdo menší než sám Richard Strauss, který se o něm vyjádřil jako o „... prvním anglickém pokrokáři“.\n\nNyní se zařadil mezi mezinárodně uznávané skladatele.\n\nPocty doma následovaly: titul rytíře, čestné občanství města Worcesteru a hostující profesura na Birminghamské univerzitě. V letech 1903–1911 dokončil dvě oratoria v plánované trilogii, \"Apoštolové\" a \"Království\" (třetí nebylo nikdy dokončeno), dvě symfonie a houslový koncert pro Fritze Kreislera. V roce 1911 mu byl udělen Řád za zásluhy a pro něj se stal jakýmsi zakončením řady jeho poct. „Již nemám, čeho bych dosáhl,“ napsal svému příteli.\nV roce 1920 zemřela jeho milovaná Alice. Uchýlil se ke studiu věd, zvláště biologie, a v roce 1923 se z domu Sussexu, který sdílel s Alicí, vrátil do Worcesteru. Během svých posledních let skládal již málo, ale načrtl si třetí symfonii, kterou skládal na objednávku BBC.\n\nRovněž aktivně diskutoval o napsání opery inspirované Ben Jonsonovou hrou \"Ďábel je hlupák\" a uskutečnil několik nahrávek pro gramofonovou společnost HMV, včetně slavné nahrávky houslového koncertu se šestnáctiletým zázračným dítětem jménem Jehudi Menuhin.\n\nSir Edward Elgar, nositel Řádu za zásluhy, zemřel pokojně ve svém domě ráno 23. února 1934.\n\n\n"}
{"id": "165882", "url": "https://cs.wikipedia.org/wiki?curid=165882", "title": "Wyższa Szkoła Kultury Społecznej i Medialnej w Toruniu", "text": "Wyższa Szkoła Kultury Społecznej i Medialnej w Toruniu\n\nWyższa Szkoła Kultury Społecznej i Medialnej w Toruniu (česky \"Vysoká škola sociální a mediální kultury v Toruni\") je polská nestátní vysoká škola, která sídlí ve městě Toruň.\nVýuka na škole začala v akademickém roce 2001/2002 a škola nabízí studium žurnalistiky, politologie a informatiky. Krom toho realizuje i některé nediplomové studijní programy.\n\nRektorem školy byl v minulosti její spoluzakladatel Tadeusz Rydzyk, současným (2007) rektorem je Andrzej Ulaczyk.\n\n"}
{"id": "165888", "url": "https://cs.wikipedia.org/wiki?curid=165888", "title": "Uhřínov (Liberk)", "text": "Uhřínov (Liberk)\n\nUhřínov pod Deštnou () je malá vesnice ležící v divokém podhůří Orlických hor. Je součástí obce Liberk v okrese Rychnov nad Kněžnou. Vesnice se dělí na Velký Uhřínov a Malý Uhřínov a její součástí je i mnoho samot.\n\nNa západním konci vsi se nalézá římskokatolický kostel svatého Vavřince.\n\nV obci má základnu středisko experimentální archeologie Villa Nova.\n\n"}
{"id": "165890", "url": "https://cs.wikipedia.org/wiki?curid=165890", "title": "Pekiti-Tirsia Kali", "text": "Pekiti-Tirsia Kali\n\nPekiti-Tirsia Kali je filipínské bojové umění vyvinuté rodinou Tortal (Conrado B. Tortal) z Negros Occidental, ostrova v centrální části Visayanských ostrovů (Filipíny). Do současné podoby vzniklo zhruba před 100 lety pro účely ochrany majetku, pozemků a členů rodiny Tortal. V roce 1972 jej začal v USA a v Evropě vyučovat velmisr Leo Tortal Gaje. Ve vysayanském dialektu Illongo Pekiti-Tirsia znamená zhruba něco jako „rozřezat někoho na kousky, skončit to s ním“.\n"}
{"id": "165894", "url": "https://cs.wikipedia.org/wiki?curid=165894", "title": "Rovnoměrně zrychlený pohyb", "text": "Rovnoměrně zrychlený pohyb\n\nRovnoměrně zrychlený pohyb je takový zrychlený pohyb, při kterém se nemění velikost zrychlení, avšak směr vektoru zrychlení se měnit může. \n\nPři rovnoměrně zrychleném pohybu se těleso (hmotný bod- u tělesa je zanedbán objem a rozměry) pohybuje po obecné křivce. \n\nSpeciálním případem rovnoměrně zrychleného pohybu je rovnoměrně zrychlený přímočarý pohyb, při kterém se nemění nejen velikost zrychlení, ale ani směr vektoru zrychlení, takže pohyb probíhá po přímce.\n\nPříkladem rovnoměrně zrychleného pohybu je volný pád či šikmý vrh (v ideálním případě, tj. bez působení odporu prostředí).\n\n"}
{"id": "165895", "url": "https://cs.wikipedia.org/wiki?curid=165895", "title": "Index spotřebitelských cen", "text": "Index spotřebitelských cen\n\nIndex spotřebitelských cen (: \"Consumer price index\", odtud \"CPI\") vyjadřuje cenovou hladinu jako průměrnou úroveň cen souboru (spotřebního koše) výrobků a služeb, spotřebovávaných průměrnou domácností. Srovnává tedy náklady na nákup určitého neměnného souboru statků. Soubor statků je tvořen několika sty položek (cca 700 položek), které vystupují jako reprezentanti. Každý reprezentant má v uvedeném koši svou váhu. Váha je určena podílem výdajů na daný statek na celkových výdajích domácnosti. Tyto váhy jsou po určitou dobu fixní (cca 5 let), protože jejich statistické zjišťování je velice náročné.\n\nIndex spotřebitelských cen je obvykle počítán jako Laspeyresův cenový index, který nezahrnuje substituční efekt při změnách relativních cen, v důsledku čehož je růst cen systematicky nadhodnocen.\n\nJelikož váhy statků jsou ve spotřebním koši počítané pro „průměrného člověka“, může se lišit míra osobní inflace, protože váhy jednotlivce nemusí být totožné s fiktivním průměrným člověkem. Například zvýšení spotřební daně na alkohol a tabákové výrobky způsobí růst indexu spotřebitelských cen, osobní inflaci nekouřícího a nepijícího jednotlivce to ale nepostihne.\n\nIndex spotřebitelských cen je statistický odhad vytvořený na základě cen vzorku reprezentativních položek, jejichž ceny se pravidelně upravují. Subindexy se počítají pro různé kategorie a subkategorie zboží a služeb, které se kombinují tak, aby vytvořily celkový index s váhami odrážejícími jejich podíly na celkových spotřebitelských výdajích krytých indexem. Je to jeden z několika cenových indexů vypočítaných většinou národními statistickými agenturami.\n\nRoční procentuální změna v indexu spotřebitelských cen se používá jako míra inflace.  Index spotřebitelských cen lze použít k indexování tzn. přizpůsobení vlivu inflace skutečné hodnoty mezd, platů, regulování ceny a deflace peněžní veličiny, aby se projevily změny reálných hodnot. Ve většině zemí je index spotřebitelských cen spolu se sčítáním lidu jednou z nejsledovanějších národních ekonomických statistik. \n\nIndex se v některých zemích obvykle počítá měsíčně nebo čtvrtletně jako vážený průměr dílčích indexů pro různé složky spotřebitelských výdajů, jako je například jídlo, bydlení, obuv a oblečení z nichž každá je zase váženým průměrem dílčích indexů.\n\nNa nejpodrobnější úrovni, na úrovni základních agregátů (například pánské košile prodávané v obchodních domech v San Franciscu), zde nejsou podrobné informace takže indexy se vypočítávají pomocí neváženého aritmetického nebo geometrického průměru cen nabízeného produktu.\n\nIndex je tedy indexem s pevnou váhou, ale ne vždy je to skutečný Laspeyresův index , protože referenční období hmotnosti roku a referenční období ceny, obvykle novější jak jeden měsíc, se neshodují.\n\nV ideálním případě by se váhy vztahovaly ke složení výdajů v období mezi referenčním měsícem ceny a měsícem aktuálním. Existuje rozsáhlá technická ekonomická literatura o vzorcích indexů, která by je aproximovala a kterou lze označit za přibližnou. Ekonomičtí teoretici index nazývají \"Index skutečných životních nákladů\". Takový index by ukazoval, jak by se spotřebitelské výdaje musely pohybovat, aby kompenzovaly změny cen a spotřebitelé tak mohli udržovat stálou životní úroveň. Aproximace lze vypočítat pouze retrospektivně, zatímco index se je třeba počítat měsíčně a pokud možno poměrně brzy. Nicméně v některých zemích, zejména ve Spojených státech a Švédsku, je za filozofii indexu považováno to, že se inspiruje a aproximuje představa skutečného indexu životních nákladů (konstantní užitečnost). Zatímco ve většině Evropy je považován za více pragmatický. Pokrytí indexu může být omezené. Výdaje spotřebitelů v zahraničí jsou obvykle vyloučeny. Výdaje návštěvníků v rámci země mohou být v zásadě také vyloučeny, pokud nejsou v praxi. Venkovské obyvatelstvo může nebo nemusí být zahrnuto, ale některé skupiny jako jsou například velmi bohatí nebo velmi chudí, mohou být vyloučeni. Úspory a investice jsou vyloučeny vždy, i když ceny zaplacené za finanční služby poskytované finančními zprostředkovateli mohou být zahrnuty spolu s pojištěním. Referenční období indexu, které bývá obvykle označované jako \"základní rok\", se často liší jak od referenčního období váhy, tak i od referenčního období ceny. Jedná se pouze o změnu měřítka celé časové řady tak, aby se hodnota referenčního období indexu rovnala 100. Každoročně revidované váhy jsou žádoucím, ale nákladným rysem indexu. Čím starší váhy jsou, tím větší je rozdíl mezi současným výdajový vzorcem a vzorcem váženého referenčního období.\n\nVýpočet indexu spotřebitelských cen pro jednu položku:\n\nAktualizované náklady (tj. cena položky v daném roce, např .: cena chleba v roce 2018) se dělí cenou původního roku (cena chleba v roce 1970) a poté vynásobí stovkou.\n\nVýpočet indexu spotřebitelských cen pro více položek:\n\nMnoho, ale ne všechny cenové indexy, jsou vážené průměry používající váhy, které činí 1 nebo 100.\n\nPříklad: Ceny 85 000 položek z 22 000 obchodů a 35 000 nájemních jednotek se sčítají a průměrují. Váží se takto: Bydlení: 41,4%, Jídlo a pití: 17,4%, Doprava: 17,0%, Lékařská péče: 6,9%, Ostatní: 6,9%, Oblečení: 6,0%, Zábava: 4,4%. Do výpočtu CPI nejsou zahrnuty daně (43%).\nPodle údajů Českého statistického úřadu byly hodnoty indexu spotřebitelských cen pro českou ekonomiku v minulých letech následující:\n\n\"* CPI_10: průměrná hodnota indexu spotřebitelských cen za 10 let (klouzavý průměr)\"\n\n"}
{"id": "165897", "url": "https://cs.wikipedia.org/wiki?curid=165897", "title": "Arsés", "text": "Arsés\n\nArsés (řecky \"Ἄρσης\", staropersky patrně \"Aršaka\" či \"Aršáma\", přesné znění není známo) byl perský velkokrál z rodu Achaimenovců panující v letech 338–336 př. n. l. Jeho otcem byl král Artaxerxés III. (359–338), matkou královna Atossa.\nArsés byl nejmladším královským princem a na trůn dostal díky eunuchu Bagoovi, který otrávil jeho otce a jeho samotného si vybral jako pouhou loutku, s níž bude možné snadno manipulovat. Dobu Arsova panování charakterizovalo zvýšené ohrožení říše na západních hranicích, kde makedonské království, již tak posílené reformní činností Filipa II., právě ovládlo většinu pevninského Řecka. Zničující konfrontaci mezi oběma monarchiemi však už Arsés nezažil – roku 336 ho stejně jako Artaxerxa III. otrávil Bagoás.\n\n\n"}
{"id": "165898", "url": "https://cs.wikipedia.org/wiki?curid=165898", "title": "Římská unie řádu svaté Voršily", "text": "Římská unie řádu svaté Voršily\n\nŘímská unie řádu svaté Voršily ( , OSU) je sdružení řeholních domů navazujících na voršilskou tradici. Jeho členky se nazývají \"voršilky\" nebo \"uršulinky\".\n\nPůvodní společenství svaté Voršily bylo založena v Brescii v roce 1535 Andělou Mericiovou a potvrzena papežem Pavlem III. 3. června 1544 vydal zakládací bulu \"Regimini universalis ecclesiae\".\n\nUnie byla založena v roce 1900 na popud papeže Lva XIII. V říjnu 2006 působila ve 36 zemích, rozčleněná na 30 provincií a čítala přes 2 500 sester. V čele unie stojí generální představená, která sídlí v Římě. První z voršilských domů na českém území se připojil k Unii v roce 1928. V říjnu 2006 zahrnovala Českomoravská provincie Římské unie řádu svaté Voršily 4 komunity sester a provozovala 4 školy. Zaměřuje se na pastoraci, evangelizaci a výchovu mládeže. Vedení provincie v čele s představenou sídlí v Praze.\n\n\n"}
{"id": "165901", "url": "https://cs.wikipedia.org/wiki?curid=165901", "title": "Dhaulágirí", "text": "Dhaulágirí\n\nDhaulágirí ( : „\"Bílá hora\"“) je sedmá nejvyšší hora světa. Leží v Himálaji, přesněji v Nepálu severozápadně od Pokhary, důležitého regionálního a turistického centra. Na druhé straně hluboké rokle řeky Kali Gandaki leží Annapurna, další z osmitisícovek. Většina výstupů na vrchol kopíruje klasickou cestu (tzv. \"Normal route\") i když hora již byla vylezena ze všech světových stran.\n\nPo objevu hory v r. 1808 západním světem, byla Dhaulágirí považována za nejvyšší horu na světě. To trvalo dlouhých 30 let, kdy byla před Dhaulágirí posunuta Kančendženga. Co se týče převýšení svého okolí je Dhaulágirí, skutečně bezkonkurenčně nejvyšší horou na světě. Údolí řeky Kali Gandaki na jihovýchodě převyšuje o neuvěřitelných 7 000 výškových metrů jen na 30 km vzdálenosti. Řeka Kali Gandaki teče ve skutečně dramatickém prostředí masivů Dhaulágirí a Annapurny, které se nad ní svými stěnami naproti sobě.\nJižní a západní stěna Dhaulágirí jsou vysoké přes 4 000 m, východní a severní stěna zhruba 3000m. Dhaulágirí je mezi turisty velmi atraktivní horou, podobně jako Kančendženga a Nanga Parbat není cloněna jinou vysokou horou a je proto za dobrého počasí viditelná až ze severní Indie.\n\nNásledující tabulka obsahuje seznam vrcholů masívu Dhaulágirí vyšších než 7 000 m.\nDhaulágirí byla poprvé zdolána 13. května 1960 členy švýcarsko-rakouské expedice, kterou vedl Max Eiselin, na vrchol hory vystoupili: Kurt Diemberger, Peter Diener, Ernst Forrer, Albin Schelbert, Nyima Dorji a Nawang Dorji. O deset dní později je následovali ještě Michel Vaucher a Weber.\n\nDhaulágirí stojí v centrálním Nepálu, nebyla proto do roku 1949 přístupná cizincům. Toho roku pilot Geiger přeletěl nad Dhaulágirí a Annapurnou a pořídil první fotografie těchto vrcholů zblízka.\n\nPrvní výpravou v této oblasti byli Francouzi v roce 1950. Nalezli přístupové cesty k Dhaulágirí ze všech stran, ale nenašli žádnou vhodnou trasu k vrcholu hory. Později proto obrátili svou pozornost k Annapurně, na kterou 3. června jako první vystoupili.\n\nDalší průzkum svahů Dhaulágirí provedli Švýcaři roku 1953. Vybrali si pravou část S stěny, kde stoupali přes skalní žebro nazývané Hruška (La Poire) do 7600m. V horní části stěny zbrzdila jejich postup ledový svah, ve kterém nebylo možné postavit stany dalšího tábora.\n\nNásledujícího roku se do cesty přes Hrušku pustili Argentinci. Po prozkoumání zpráv švýcarské expedice si s sebou přivezli experta na trhaviny, který zcela nehorolezeckou metodou odstřelil část ledové stěny a vytvořil plošinu pro postupový tábor. Počasí poté Argentince zastavilo v 7900m na SZ hřebeni.\n\nStejnou trasou poté zkoušeli vystoupit Němci (1955), znovu Argentinci (1956) a znovu Švýcaři (1958). Mezitím získala Dhaulágirí pověst nedobytné hory, protože zůstala poslední nezlezenou osmitisícovkou (kromě z politických důvodů nepřístupné Šišapangmy). Max Eiselin proto roku 1958 začal uvažovat o možnostech výstupu SV hřebenem.\n\nMezitím získala povolení k výstupu rakouská výprava. Rakušané byli dosud na osmitisícovkách nejúspěšnější, zlezli čtyři z nich. V roce 1959 vyzkoušeli novou trasu SV hřebenem, na které dosáhli 7900m. Poté, co H.Roiss zemřel pádem do trhliny a jeden z táborů smetla lavina, svůj postup vzdali.\n\n\nTrasa SV hřebenem se stala klasickou výstupovou cestou na Dhaulágirí.\n\nPrvní sólovýstup zvládl Japonec Hinorobu Kamuro na podzim 1981, použil však k výstupu lana i tábory ukončené kanadské expedice.\n\nPrvní ženou na Dhaulágirí se stala Belgičanka Lutgaarde Vivijs po výstupu klasickou cestou roku 1982.\n\nPrvní zimní výstup na Dhaulágirí se podařil klasickou cestou Japoncům v prosinci 1982, použili však přitom připravenou trasu po podzimní japonské výpravě. Po nich vystoupili v lednu 1985 na vrchol Poláci Andrzej Czok a Jerzy Kukuczka.\n\n\nJejich výstup zopakovali Francouzi André Roche a Pierre Beghin alpským stylem roku 1984 (zároveň první výstup alpským stylem na vrchol Dhaulágirí).\n\n\n\nV roce 1985 přelezla V stěnu trojice Erhard Loretan, Jean Troillet a Pierre Alain Steiner ze Švýcarska. Postupovali alpským stylem v zimě (celkově třetí zimní výstup na Dhaulágirí, druhý a poslední výstup touto cestou, druhý zimní výstup alpským stylem na osmitisícovku).\n\n\nV roce 1985 se pokusili o výstup členové československé výpravy Zoltán Demján, Peter Božík a Josef Rakoncaj alpským stylem. Po pěti dnech výstup přerušilo špatné počasí v 6800m.\n\nCestu JZ pilířem zopakovali a prodloužili až k vrcholu hory horolezci z Kazachstánu a Slovenska Jurij Mojsejev, Kazbek Valijev a Zoltán Demján alpským stylem v roce 1988. Během výstupu lezli obtíže VI+ A2 klasifikace UIAA, výstup trval 16 dní a patří mezi nejnáročnější na světě.\n\n\n\n\n\n\n\n\n\n\nNa Dhaulágirí dnes vede 15 cest, z nichž tři (zatím) nekončí na vrcholu hory, ale na vrcholových hřebenech, jak je zvykem například v Alpách, tedy v místě, kde končí lezecké obtíže. Na Dhaulágirí bylo završeno nejvíce výstupů a prvovýstupů alpským stylem (i zimních) jinou než klasickou trasou. Téměř všechny cesty na Dhaulágirí s výjimkou klasické jsou velmi až mimořádně technicky obtížné a většina z nich nebyla nikdy opakována. Nezlezenou logickou linií zůstává SZ hřeben hory.\n\n\n\n\n"}
{"id": "165912", "url": "https://cs.wikipedia.org/wiki?curid=165912", "title": "Českomoravská provincie Římské unie řádu svaté Voršily", "text": "Českomoravská provincie Římské unie řádu svaté Voršily\n\nČeskomoravská provincie Římské unie řádu svaté Voršily se v souladu s voršilskou tradicí zaměřuje na pastoraci, evangelizaci a výchovu mládeže. Je tvořena 4 komunitami sester, které sídlí v Praze, Kutné Hoře, Jiřetíně pod Jedlovou a Olomouci. Provincie provozovala v říjnu 2006 4 školy.\n\nPrvní klášter sester voršilek byl na českém území založen v listopadu roku 1655 v Praze na Novém Městě, kam na pozvání hraběnky Sibyly de Lamboy, rozené z Pamelbergu, přišlo sedm řeholních sester z Lutychu v Belgii. V jejich čele stála matka představená Anna Dorothea de Seliis, tehdy osmadvacetiletá. Všechny sestry byly vlámského či frankofonního původu. \n\nNovoměstský mateřinec u sv. Voršily dal posléze vzniknout klášterům ve Vídni (1675), v Praze na Hradčanech (1691, zrušen Josefem II. v roce 1784), v Olomouci (1697), v Chrudimi (1701) a v Kutné Hoře (1712). Další konventy vznikly v Liberci a v České Skalici. Z Olomouckého kláštera pak byl založen klášter u sv. Josefa v Brně (1782), kam byly převedeny sestry jiných řádů toho roku zrušených. \n\nV roce 1875, když byly v Prusku v rámci tzv. \"Kulturkampfu\" zrušeny voršilské školy a internáty, řada voršilek odtamtud emigrovala do českých zemí a zde založila několik dalších komunit a ústavů. Tak vznikly konventy v Hostinném (po 1877), Přestavlkách u Přerova (1878), ve Frývaldově (1881) a přechodně v Králíkách. \n\nSestry zakládaly školy od mateřských, přes školy měšťanské až po odborné školy pro ženská povolání, a při nich vedly penzionáty. V Praze pak existovalo dívčí reálné gymnázium, v Hostinném sirotčinec a v Kutné Hoře učitelský ústav. První voršilské školy byly německé, od roku 1897 však vznikaly i školy ryze české.\n\nZ popudu papežů se během 19. století stále více uvažovalo o větším propojení voršilských domů a jejich užší spolupráci. V roce 1900 vznikla Římská unie řádu svaté Voršily sloučením prvních 62 domů. První z voršilských domů na českém území se připojil k Unii v Praze roku 1928. V roce 1933 oficiálně vznikla Českomoravská provincie unie.\n\nV období nacistické nadvlády byly zrušeny řádové školy a zabrána velká část klášterů. Sestry se živily převážně domácími pracemi. Představená provincie Anežka Škaloudová byla pro neloajalitu k Říši vykázána z Prahy a okupační úřady jí zakázaly vykonávat její funkci. Po válce docházelo k postupné obnově, ta však byla ukončena nástupem komunismu.\n\nKomunistický režim do roku 1950 postupně zrušil nebo zestátnil ústavy sester a zabavil jejich kláštery. Sestry byly šikanovány, nezákonně internovány a nuceny pracovat v nevyhovujících podmínkách v továrnách. Bylo jim znemožňováno přijímat novicky a dodržovat své řeholní povinnosti. Po sametové revoluci získala provincie zpět některé své kláštery a obnovila některé své ústavy. V říjnu 2006 zahrnovala Českomoravská provincie Římské unie řádu svaté Voršily 4 komunity sester a provozovala 4 školy. Vedení provincie v čele s představenou sídlí v Praze.\n\n\n\n\n\n\n\n"}
{"id": "165921", "url": "https://cs.wikipedia.org/wiki?curid=165921", "title": "Sheffield Tunes", "text": "Sheffield Tunes\n\nSheffield Tunes byl založen v roce 2000 německou skupinou Scooter (H.P. Baxxter, Rick J. Jordan, Axel Coon a Jens Thele). Jeho mateřským labelem je Kontor Records GmbH, s tímto labelem jsou spojeny veškeré marketingové, obchodní, PR činnosti Scooter. Prvním singlem, který vyšel pod značkou Sheffield Tunes byl I'm Your Pusher a prvním vydaným albem se stal Sheffield. Distributorem všech nosičů je Edel Records.\n\nLabelcode: LC 11045\n"}
{"id": "165923", "url": "https://cs.wikipedia.org/wiki?curid=165923", "title": "Skanderbegovo náměstí", "text": "Skanderbegovo náměstí\n\nSkanderbegovo náměstí () je ústřední náměstí v Tiraně. Nachází se v centru města a směřují sem všechny důležité radiální tepny metropole. Dříve se na místě tohoto náměstí nacházel orientální tiranský bazar. Rozlohu má 40 000 m² a je největším náměstím v Albánii.\n\nMá nepravidelný severo-jižní tvar, je velice rozsáhlé a dominuje mu jezdecká socha Skanderbega, albánského národního hrdiny. Je rozděleno na několik částí; některé z nich mají sadovou úpravu. Na tomto náměstí se též nacházejí všechny významné budovy; národní muzeum, Edhem Beyova mešita a některá ministerstva.\n\nV 50. letech 20. století se na místě tohoto náměstí nacházela socha Josifa Stalina. V 80. letech se mezi budovou historického muzea a albánské národní banky (v západní části) nacházela socha Envera Hodži, která byla později stržena. \n\nV roce 2010 bylo náměstí prostřednictvím kuvajtských fondů rekonstruováno. Byly odstraněny fontány, které zničila dlouhodobá neúdržba v období po pádu komunistického režimu. V roce 2016 byla zahájena další rekonstrukce náměstí. Ta má dle primátora Tirany zahrnovat také vybudování podzemních garáží a rozšíření zelených ploch.\n\n \n"}
{"id": "165929", "url": "https://cs.wikipedia.org/wiki?curid=165929", "title": "Barbara Becker", "text": "Barbara Becker\n\nBarbara Becker, rozená Barbara Feltus (* 1. listopadu 1966) je bývalá žena tenisty Borise Beckera. Pochází z bavorského Mnichova z rodiny učitelky Ursuly Feltusové a amerického fotografa černé pleti Harlana Rosse Feltuse (1939 – 2003).\n\nS Borisem má dva syny, Noaha Gabriela (* 18. ledna 1994) a Eliasa Balthasara (* 4. září 1999).\n\nRozešli se, když na konci roku 1999 zjistila, že manžel Boris čeká dítě s jinou ženou. Děti si odvezla do Miami a v lednu 2001 byli oficiálně rozvedeni.\n\nBarbara nyní pracuje jako módní návrhářka.\n\n"}
{"id": "165930", "url": "https://cs.wikipedia.org/wiki?curid=165930", "title": "Palác kultury", "text": "Palác kultury\n\nPalác kultury bylo v Sovětském svazu a v jím ovlivněných zemích označení pro velkou budovu, kde se koncentrovaly a probíhaly mnohé kulturní aktivity. Velká část aktivit byla zdarma, subvencována státem či přímo zaměstnavateli jejich návštěvníků. Tyto instituce byly zřizovány již v dobách na začátku existence SSSR ve 20. letech.\n\nSoučástí typického paláce kultury byla kina, přednáškové sály či místnosti pro různé zájmové činnosti. Významnou událostí, která se zde čas od času konala, byly sjezdy vládnoucích stran či jejich místních organizací.\n\nVe velkých městech se budovaly velké paláce kultury, jež zasáhly do jejich charakteru; dnes jsou to stavby vnímané veřejností spíše negativně a jako připomínka socialistické doby. Kromě SSSR jsou známé též tyto budovy například i z Varšavy, Sofie, Východního Berlína či Prahy, kde bývalý Palác kultury je dnes znám pod názvem Kongresové centrum Praha. Poté, co v zemích Východního bloku došlo ke změně společensko-ekonomických podmínek, však tyto budovy mnohdy buď změnily svůj účel či zcela skončily nebo fungují i nadále, avšak v zcela jiné finanční situaci než před přelomem 80. a 90. let.\n\n"}
{"id": "165931", "url": "https://cs.wikipedia.org/wiki?curid=165931", "title": "Benedict Waldeck", "text": "Benedict Waldeck\n\nBenedikt Franz Leo Waldeck (31. července 1802, Münster – 12. května 1870, Berlín) byl levicový politik v pruské Národní radě, později ve druhé komoře. Byl odsouzen v Berlíně za svoji politickou činnost v prosinci roku 1849. Je důležitou postavou německé státotvorné historie.\n\n"}
{"id": "165932", "url": "https://cs.wikipedia.org/wiki?curid=165932", "title": "Hermann Goedsche", "text": "Hermann Goedsche\n\nHermann Ottomar Friedrich Goedsche, známý pod pseudonymem Sir John Retcliffe (12. února 1815 – 8. listopadu 1878), byl německý spisovatel dobrodružných knih a antisemita, který nepřímo přispěl ke vzniku \"Protokolů sionských mudrců\".\n\nHermann Ottomar Friedrich Goedsche se narodil roku 1815 jako syn starosty v pruském Trachenbergu (dnes Żmigród v Polsku). Ačkoliv patřil na střední škole v Breslau k nejlepším, finanční situace jeho rodiny mu nedovolila dále studovat. Musel se proto roku 1833 stát poštovním úředníkem v obci Stralkowo (dnes Strzałkowo v Polsku). Poté pracoval v Suhlu (1834), Berlíně (1838), Bocholtu (1839) a Düsseldorfu (1844). Byl však také agentem provokatérem pruské tajné policie a po odhalení toho, že falšoval důkazy, musel poštovní službu opustit.\nOd roku 1848 pracoval pro berlínské \"Neue Preußische Zeitung (Kreuzzeitung)\" společně s významnými Němci jako byl Theodor Fontane nebo Otto von Bismarck. Roku 1853 odjel jako novinář do Turecka, odkud informoval o průběhu Krymské války. Spolupráci s novinami ukončil roku 1874 a odstěhoval se do Bad Warmbrunnu (dnes Cieplice Śląskie-Zdrój, součást polského města Jelenia Góra), kde se stal ředitelem vojenského lázeňského domu. Zde také roku 1878 zemřel.\nSnahou Goedscheho bylo finančně si psaním přilepšit k platu poštovního úředníka, což se mu povedlo. Jeho první kniha \"Der letzte Währinger\" vyšla již roku 1835 pod pseudonymem Theodor Armin a byla velice úspěšná, stejně jako jeho ostatní romány.\n\nGoedsche psal dobrodružné historické romány ovlivněné dílem Waltra Scotta a Charlese Sealsfielda, doplněné o sexuální brutalitu a další senzační prvky ve stylu Alexandra Dumase staršího, Paula Févala staršího a Eugèna Suea. Byl také otevřeně antisemitský a jako pruský šovinista měl hlubokou averzi vůči k britskému kolonialismu a všemu britskému vůbec. Jeho politické názory na „proradný Albion“ jsou v jeho románech jasně vyjádřeny. Proto také přijal anglický pseudonym sir Retcliffe, aby jeho postoje byly považovány za autentické.\nGoedsche má také nezanedbatelný podíl na vzniku protižidovského pamfletu \"Protokoly sionských mudrců\". Ve svém románu \"Biarritz\" (1868) popsal v kapitole \"Auf dem Judenkirchhof in Prag\" (Na židovském hřibově v Praze) ve stylu Dumasova \"Josefa Balsama\", jak se zástupci dvanácti kmenů Izraele pravidelně jednou za sto let setkávají o půlnoci na Židovském hřbitově v Praze, aby zhodnotili výsledky svého dlouhodobého spiknutí na ovládnutí světa. Mezi metody k dosažení tohoto cíle je získání pozemkového majetku, podkopání vlivu křesťanské církve, přeměna řemeslníků na průmyslové dělníky, infiltrace do vysokých veřejných úřadů, ovládnutí tisku atp. Tato fiktivní událost byla často později citována jako autentická, kapitola kolovala i v carském Rusku, je považována za jeden ze zdrojů \"Protokolů\" a slouží jako důkaz jejich pravosti. V nacistickém Německu vyšla kapitola samostatně v mnoha vydáních. To mělo za následek, že po roce 1945 nejsou již Goedsechovy knihy tak často vydávány.\n\n"}
{"id": "165933", "url": "https://cs.wikipedia.org/wiki?curid=165933", "title": "Hello! (Good to Be Back)", "text": "Hello! (Good to Be Back)\n\nHello! (Good To Be Back) (Ahoj! (Je dobré být zpět)) je píseň německé skupiny Scooter z alba Who's Got The Last Laugh Now? z roku 2005. Jako singl vyšla píseň v roce 2005. V Nizozemsku byla vydána speciální limitovaná edice singlu, která vyšla pouze v nákladu 300 kusů . Edice obsahuje i video ve formátu MPEG.\n"}
{"id": "165935", "url": "https://cs.wikipedia.org/wiki?curid=165935", "title": "Latinské časování", "text": "Latinské časování\n\nKonjugace označuje ohýbání sloves. Latina časuje slovesa pomocí koncovek, které připojuje ke třem různým slovesným kmenům (prézentní, perfektní a supinový). Jelikož vzájemné odvozování kmenů není pravidelné, všechny tři kmeny se ve slovnících uvádí u každého slovesa zvlášť. V zápisu jednotlivé položky označují:\n\nPříklad: \"scribo, -ere, scripsi, scriptum\" znamená, že sloveso se řadí do 3. konjugace (\"scribo, scribere\" = \"píšu, psát\"), perfektum zní \"scripsi\" (\"napsal jsem\") a supinum, resp. pasivní participium zní \"scriptum\" (\"napsané\"). \n\nLatina rozlišuje stejně jako čeština u sloves 3 osoby a dvě čísla. Pokud slovesný tvar neobsahuje přídavné jméno (tvary odvozené od supinového kmene), nerozlišuje latinské sloveso rod (na rozdíl v některých případech od češtiny). \n\nLatina rozlišuje celkem 6 časů: \n\nLatinské časy mohou obsahovat různé tvary: \n\nLatinský prézentní systém zahrnuje tři časy: prézens, imperfektum a futurum I. latina rozlišuje 4 konjugace, z nichž třetí se dělí ještě na další dvě podskupiny, tj. čtyři slovesné třídy, podle kterých se slovesa v prézentním systému časují. Jednotlivé konjugace se zde od sebe liší samohláskou, kterou vkládají mezi kořen slovesa a osobní příponu. \n\nSamohlásky vkládané mezi kořen a osobní příponu typické pro indikativ jsou následující: \n\nOsobní koncovky (shodné pro všechny konjugace): \nAktivum \n\nPasivum\nPříklad časovaných sloves v přítomném čase:\n\nAktivum\n\nPasivum\n\nVložením slabiky \"ba\" mezi patřičnou samohlásku a osobní příponu vzniká \"imperfektum': \n\n\"Futurum I\" se tvoří dvěma možnými způsoby. v případě 1. a 2. konjugace se připojuje slabika \"bi\": \n\nU sloves 3. a 4. konjugace se futurum I. tvoří změnou kmenové samohlásky na \"e\": \n\nRozdíl mezi latinskými slovesnými konjugacemi se projevuje v prézentním systému, tj. v prézentu, imperfektu a futuru I. Změny kmenových hlásek typických pro jednotlivé konjugace znamená přechod do konjunktivu nebo do futura. \n\nKonjunktiv se v prézentním systému tvoří jen v přítomném čase. Ve všech konjugacích se tvoří změnou kmenové samohlásky. \n\nJe patrné, že čtenář si musí dát velký pozor na kmenové samohlásky, neboť ty rozhodují o tvaru slovesa: \n\nImperativ se v latině tvoří jen v přítomném čase, a to dvěma možnými způsoby:\n\n\nLatinský perfektní slovesný systém zahrnuje aktivní slovesné tvary perfekta, plusquamperfekta a futura II.. Jednotlivé tvary se odvozují od perfektního kmene (který se ve slovnících uvádí na třetím místě). Při vytváření tvarů nehraje rozdíl mezi konjugacemi žádnou roli, všechna slovesa se časují stejně. \n\nKoncovky perfekta aktiva:\n\nKoncovky plusquamperfekta aktiva:\n\nKoncovky futura II aktiva:\n\nInfinitiv perfekta aktiva: -isse\nPříklady časování:\n\nSloveso \"laudare\" (chválit), perfektum \"laudavi\" (pochválil jsem). \n\nKoncovka 3. os. pl. \"-erunt\" se nezřídka stahuje na pouhé \"-ere\". \nZvláště u perfektních kmenů končících na \"-vi-\" může tato slabika odpadnout. Vznikají tak tvary: \n\nSupinový kmne představuje tvar supina, který se však používá zřídka. Je významný proto, že se od něj odvozuje perfektní pasivní participium (tedy trpné příčestí). \n\nPasivní participium může (stejně jako v češtině) vystupovat samostatně (\"puer punitus\", potrestaný chlapec), ale slouží i k vytváření pasivních tvarů k perfektu, plusquamperfektu a futura II. a také k vytvoření participia futura. \n\n\nPříslušné konjunktivy: \n\nParticipium futura vyjadřuje v latině záměr vykonávat činnost v budoucnu. Tvoří se připojením koncovky -urus: \n\n"}
{"id": "165937", "url": "https://cs.wikipedia.org/wiki?curid=165937", "title": "Bluesová pentatonika", "text": "Bluesová pentatonika\n\nBluesová pentatonika (také mollová pentatonika nebo mollová pentatonická stupnice) je pojem z oboru hudební nauky, který je používán pro typ pětitónové hudební stupnice.\n\nBluesová pentatonika je obvykle odvozována od diatonické mollové stupnice, ze které vznikne vynecháním jejího druhého stupně (sekundy) a šestého stupně (sexty).\n\nDruhou možností, jak odvodit bluesovou pentatoniku, je použití pátého modu čínské pentatoniky.\n\nNásledující tabulka obsahuje seznam intervalů jednotlivých stupňů vzhledem k základnímu tónu. Jako příklad je použita bluesová pentatonika v a moll, jejíž notaci obsahuje výše uvedený obrázek.\n\nNásledující tabulka obsahuje kompletní seznam bluesových pentatonických stupnic podle tóniny.\n\nBluesová pentatonika je velice oblíbena například v country a blues rocku pro svou jednoduchost (jak co se týká prstokladů, tak co se týká melodického cítění).\n\nDalším důvodem je její harmonická nejednoznačnost - díky vynechání sexty (ve které se liší aiolský modus od dórského) a sekundy (ve které se liší aiolský modus od frygického) lze tuto stupnici například při improvizaci použít „ve smyslu“ kteréhokoliv z těchto modů. Lze jí tedy použít (například při improvizaci) pro tóniku a subdominantu v mollové tónině. V případě dominanty je situace o něco komplikovanější, protože často používaná harmonická moll vyžaduje durový dominantní akord, na který se již bluesová pentatonika \"nevejde\" bez určité opatrnosti a silného harmonického citu hudebníka.\n\nBluesová pentatonika je považována za základní \"kostru\", na které jsou postavené ostatní bluesové stupnice. Ty vznikají z bluesové pentatoniky přidáním dalších tzv. \"\"blue notes\"\" (blue tónů) - například zmenšené kvinty, velké septimy nebo zmenšené kvarty.\n\n"}
{"id": "165943", "url": "https://cs.wikipedia.org/wiki?curid=165943", "title": "Hugo Wolf", "text": "Hugo Wolf\n\nHugo Wolf (13. března 1860, Slovenj Gradec – 22. února 1903, Vídeň) byl rakouský hudební skladatel působící v druhé polovině 19. století.\n\nJeho rodiště Slovenj Gradec (tehdy Windischgrätz) leží ve slovinských Korutanech. Zatímco jeho matka byla částečně slovinského původu, otec byl Němec. Philipp Wolf vlastnil koželužnu, ale byl i muzikantem a naučil se hrát na několik nástrojů a také svému synovi dával hodiny nejprve hry na klavír a potom na housle. V letech 1865–1869 navštěvoval malý Hugo místní školu a jeho tamní učitel na klavír Sebastian Weixler mu vštípil základy hudební teorie. V osmi letech na něj silně zapůsobila Donizettiho opera \"Belisario\" a asi v té době jeho otec vytvořil pětičlenný domácí orchestr, v němž budoucí skladatel hrál druhé housle.\n\nTalentovaný chlapec měl složitou povahu, jež byla ještě zjitřena, když v roce 1867 koželužna jeho otce vyhořela a ze zámožné rodiny se stali chudáci.\nV roce 1870 nastoupil na střední školu ve Štýrském Hradci, ale ač byl jeho hudební talent znám, byl po pouhém semestru vyloučen s vysvědčením znějícím „zcela neuspokojivý“. Pak strávil dva roky v církevní škole, kde hrál na housle a varhany při bohoslužbách a začal komponovat, ale opět byly jeho výsledky znepokojivé. Wolfovi bylo nyní patnáct let a projevovala se u něj vášeň pro hudbu spojená s opovržením vůči ostatnímu studiu, a proto bylo rozhodnuto, že půjde k tetě do Vídně a bude navštěvovat vídeňskou konzervatoř. Vyvinula se u něj láska k Wagnerově hudbě a když navštívil Norimberk, podařilo se mu se s Wagnerem setkat. Ve Vídni studoval u Wilhelma Schennera hru na klavír a kompozici u Roberta Fuchse a později Franze Krenna. Spřátelil se i ze svým studijním kolegou Gustavem Mahlerem. Ale i zde se dostával do konfliktu s autoritami, konkrétně ředitelem konzervatoře.\n\nV listopadu 1877 se v sedmnácti letech vrátil do Vídně s úmyslem vydělávat si peníze jako soukromý učitel, ale přestože nějaké žáky získal, neměl s nimi potřebnou trpělivost nebo talent k učení.\n\nV roce 1878 ho jeho přítel, skladatel Adalbert von Goldschmidt, vzal s sebou do nevěstince, kde se patrně nakazil syfilidou, která způsobila později jeho šílenství a smrt.\n\nV té době si vytvořil citový vztah k ženě jměéem Melanie Kochertová. Několik let se probíjel, jak se dalo, neúspěšný a nenaplněný, a přestože mu Goldschmidt obstaral v roce 1881 místo dirigenta v Salzburgu, brzy se nepohodl s nadřízenými a vrátil se do Vídně. Nejistoty provázely i jeho komponování (v letech 1876–1879 začal a záhy zanechal nejméně tři symfonie) ve všech žánrech kromě písní. Ale i zde byl zraněn, když v roce 1879 ukázal několik písní Brahmsovi, který mu poradil, aby se zdokonalil ve kontrapunktu. V roce 1887 Wolfovi zemřel otec a on si postěžoval, že pro „něj moje hudba nikdy nezněla“.\n\nTéměř okamžitě se však na něj usmálo štěstí, když mu na konci téhož roku vydavatel uveřejnil dvanáct písní. S optimismem vstoupil do tvůrčího období, o němž se mu dosud nesnilo. V únoru 1888 si pronajal dům ve Vídeňském lese a během tří měsíců zhudebnil více než čtyřicet Mörikeho básní. Brzy následovaly další písně na slova Eichendorffa a Goetha a v listopadu 1890 již měl na kontě více než sto sedmdesát písní. Kromě písní napsal v devadesátých letech \"Italskou serenádu\" a operu \"Corregidor\", jež byla uvedena v roce 1896 v Mannheimu. Byl nyní šťastný jako nikdy předtím, ačkoliv stále trpěl depresemi a jednou se příteli svěřil: „Spíš bych začal mluvit čínsky, než bych něco napsal“.\n\nV září 1897 ho začal opouštět rozum a byl přijat do vídeňského soukromého psychiatrického ústavu. Došlo ke zlepšení, takže mohl být v lednu 1898 propuštěn, ale v říjnu při svém pobytu v rodině Melanie Kochertové se pokusil o sebevraždu a dostal se do dalšího ústavu, kde 22. února 1903 zemřel. Melanie mu zůstala přítelkyní i v jeho posledních chvílích a tři roky po jeho smrti se vrhla z okna svého vídeňského bytu ve čtvrtém patře.\n\n\n"}
{"id": "165944", "url": "https://cs.wikipedia.org/wiki?curid=165944", "title": "Zdobnice (řeka)", "text": "Zdobnice (řeka)\n\nZdobnice je řeka v okrese Rychnov nad Kněžnou v České republice. Délka jejího toku činí 34,2 km. Plocha povodí měří 124,8 km². \n\nPramení pod Velkou Deštnou u Maruše a protéká stejnojmennou osadou Zdobnice. Jméno osady bylo odvozeno z německého Stobnitz/Stiebnitz (z toho Zdobnice). Obyvatelé se zde živili těžením dřeva pro výdřevu dolů v Kutné Hoře. Zdobnice je pak dále doprovázena silnicí II/310 (Olešnice v Orlických horách - Rokytnice v Orlických horách) a asi 3 km před Slatinou nad Zdobnicí se do Zdobnice vlévá Říčka, jako její levostranný přítok. Ze Slatiny nad Zdobnicí vede podél Zdobnice železniční trať Rokytnice v Orlických horách-Doudleby nad Orlicí, která se od řeky odděluje až ve Vamberku. Dál pokračuje Zdobnice jihozápadním směrem k Divoké Orlici, do které se vlévá mezi Potštejnem a Doudlebami nad Orlicí, jako její pravostranný přítok.\n\n\nPrůměrný průtok na 11,5 říčním kilometru ve Slatině nad Zdobnicí činí 1,95 m³/s. Stoletá voda zde dosahuje 122,0 m³/s.\n\nNad soutokem s Říčkou se nachází území chráněné pro akumulaci povrchových vod (LAPV) Pěčín, místo potenciální výstavby vodní nádrže Pěčín.\n\nŘíčka je sjízdná jen po vydatných deštích, či tání sněhu. Délka sjížděného úseku je 25,8 km, při obtížnosti WW1 až WW2.\n\n\n"}
{"id": "165945", "url": "https://cs.wikipedia.org/wiki?curid=165945", "title": "Benno von Arent", "text": "Benno von Arent\n\nBenno Georg Eduard Wilhelm Joachim von Arent (19. červenec 1898 – 14. říjen, 1956) byl členem německé nacistické strany a SS, byl odpovědný za umění, divadlo, filmovou tvorbu apod.\n\nBenno von Arent se narodil 19. července roku 1898 v Görlitzu jako syn pruského podplukovníka Benno von Arenta (1868–1904) a jeho manželky Theresie. Jeho rodina měla dlouhou vojenskou tradici, jeho děd byl pruský generálporučík Benno von Arent. Po složemí maturitní zkoušky na vojenské akademii vstoupil armády a byl zařazen ke 3. pruskému granátnickému pluku (\"Grenadier Regiment Nr. 3\") v Königsbergu.\n\nS jednotkou se účastnil bojů jak na východní tak na západní frontě a zůstal u ní až do konce války. Během války si vysloužil oba stupně železného kříže a získal hodnost \"Leutnant\" (poručík). V armádě zůstal do roku 1919 a následně vstoupil do řad jednotek Freikorps.\n\nV mládí se stal divadelním aranžérem a v roce 1931 vstoupil do SS a do NSDAP v roce 1932. V témže roce se stal jedním ze zakladatelů „Bund nationalsozialistischer Bühnen- und Filmkünstler“ ( \"Svaz nacistických divadelních a filmových umělců\"), který byl později přejmenován na „Kameradschaft deutscher Künstler“ (\"Přátelství německých umělců\") po Hitlerově vzestupu v roce 1933. Von Arent byl jmenován „Reichsbühnenbildner“ (Říšský divadelní tvůrce) v roce 1936 a „Reichsbeauftragter für die Mode“ (\"Říšský agent pro módu\") v roce 1939. Roku 1944 byl povýšen do roku SS-Oberführer.\n\n\n"}
{"id": "165947", "url": "https://cs.wikipedia.org/wiki?curid=165947", "title": "Frotáž", "text": "Frotáž\n\nSlovo frotáž má více významů:\n"}
{"id": "165949", "url": "https://cs.wikipedia.org/wiki?curid=165949", "title": "Bernhard Förster", "text": "Bernhard Förster\n\nBernhard Förster (31. března 1843 – 3. června 1889, San Bernardino, Paraguay) byl německý učitel, který se stal antisemitou. To je evidentní například v jeho spisech k Židovské otázce, kde charakterizoval Židy jako „parazity na německém těle“\n\nByl ženatý s Elisabeth Förster-Nietzsche, sestrou filosofa Friedricha Nietzsche. Po ztroskotání jeho paraguayské kolonie „Nueva Germania“ pravděpodobně spáchal sebevraždu, když se otrávil morfinem a strychninem v pokoji hotelu del Lago v San Bernardinu, Paraguay 3. června 1889.\n"}
{"id": "165950", "url": "https://cs.wikipedia.org/wiki?curid=165950", "title": "M26 Pershing", "text": "M26 Pershing\n\nM26 Pershing byl americký střední tank, bojově poprvé nasazený v únoru 1945 na západní frontě druhé světové války, kde jako jediný západní typ tanku byl srovnatelný s německým těžkým tankem Tiger I a v některých parametrech jej i předčil, přičemž střední tank Panther ve většině parametrů překonával. Dále byl nasazen během korejské války, v níž předčil sovětské tanky T-34/85.\n\nJméno získal podle generála Johna Pershinga, velitele amerických vojsk v Evropě za první světové války, který byl otcem amerického Tankového sboru.\n\nUSA mezi dvěma světovými válkami nevěnovaly vývoji tanků tolik pozornosti, jako evropské země už z toho důvodu, že se necítily přímo vojensky ohroženy. Situace se změnila po vypuknutí 2. světové války, kdy bylo jen otázkou času, kdy se válečného konfliktu zúčastní i americká armáda. Přesto se však Američané soustředili na vývoj a výrobu lehkých tanků (např. M-3 Stuart), či středních tanků (M4 Sherman), které nijak nezaostávaly za staršími typy tanků německých. Situace se nezměnila ani po nástupu nových německých tanků Tiger I a Panther, protože Američané uplatňovali taktiku jejich ničení nasazením vysokého počtu Shermanů, které útočili na německé tanky v početní převaze a přes vyšší ztráty je ničily. Další taktikou bylo ničení těžkých německých tanků stíhacím a bitevním letectvem. Situace se změnila až po invazi v Normandii, kde Shermany narážely na bránící se Tigery a Panthery, které jim způsobovaly značné ztráty. Proto byly v USA obnoveny práce na rozpracovaném projektu T26 z roku 1942 a do konce roku 1944 byly vyrobeny první tanky M26 Pershing, jejichž bojové nasazení na západní frontě na sebe nedalo dlouho čekat.\n\nTank M26 Pershing měl vynikající balistické tvarování korby i věže, čímž se mu dostalo stejně dobré pasívní ochrany, jako o 15 tun těžšímu tanku Tiger I. Díky tomu měl vynikající pohyblivost, manévrovatelnost i rychlost. Jeho kanón M3 ráže 90 mm lze srovnat s 88mm kanónem KwK 36 v Tigeru I. Pershing měl i efektivní systém zaměřování díky stabilizátoru kanónu a rychlejšímu otáčení věže. S kanónem byl spřažen koaxiální kulomet M1919A4 ráže 7,62 mm. Stejný kulomet byl instalován v čelním pancíři, na stojanu věže byl upevněn protiletadlový kulomet ráže 12,7 mm. Podvozek sestával z dvojice šesti dvojitých pojezdových kol odpružených na torzních tyčích, hnacích kol vzadu, napínacích kol vpředu a pěti napínacích kladek. Pohon tanku zajišťoval benzinový motor Ford GAF V8 o objemu 18 l, který byl uložený v jeho zadní části, a hydromechanická automatická převodovka typu Torquematic\n\nTank M26 Pershing byl původně zařazen do kategorie \"těžkých tanků\", i když byl zhruba o 4 tuny lehčí, než německý střední tank Panther. Od poloviny roku 1945 byl překlasifikován jako \"střední tank\".\n\nOd listopadu 1944 do června 1945 bylo vyrobeno 1436 ks, do roku 1951 bylo vyrobeno 1000 ks tanků Pershing.\n\nPo německé ofenzívě v Ardenách se ukázalo, že americko-britským silám chybí tank, který by v přímém boji obstál s německými Panthery, Tigery i Königstigery. Američané proto v lednu roku 1945 poslali do Evropy prvních dvacet Pershingů, které byly přiřazeny k 3. a 9. tankové divizi. Další dvě stovky Pershingů dorazily do Evropy začátkem března. K prvním soubojům Pershingů s Tigery začalo docházet v únoru 1945. Nejznámějším střetem je ten ze 7. března 1945, kdy Pershing zničil Panthera díky stabilizátoru, jelikož první ze tří střel vypálil ještě za jízdy, což němečtí tankisté nemohli, neboť jim přesnou střelbu za jízdy absence stabilizátoru v jejich strojích nedovolovala. Nicméně, všechny střely zasáhly Panthera do boku, kde byl pancíř mnohem slabší. Díky tomu zasáhl palivovou nádrž a následný požár tank zničil. Každopádně, vzhledem k pozdnímu nasazení a malému počtu do bojů Pershing významněji nezasáhl.\n\nNásledně byly tyto stroje nasazeny ve válečném konfliktu v Koreji, kde si vedly dobře proti sovětským tankům T-34.\n\n"}
{"id": "165952", "url": "https://cs.wikipedia.org/wiki?curid=165952", "title": "Univerzita v Leidenu", "text": "Univerzita v Leidenu\n\nUniverzita v Leidenu (, dříve \"Rijksuniversiteit Leiden\") je nejstarší vysoká škola v Nizozemsku, založená 8. února 1575 Vilémem I. Oranžským. K roku 2015 měla 9 fakult a v akademickém roce 2015/2016 na ni studovalo 25 800 studentů. V roce 2015 měla škola celkem 5500 zaměstnanců a její roční rozpočet činil asi 559 milionů Eur.\n\nUniverzita byla založena krátce po ukončení španělského obléhání města a několik měsíců před založením holandské republiky (Spojené provincie nizozemské). Spolu s univerzitní knihovnou a od roku 1633 i univerzitní hvězdárnou se stala středem holandské vzdělanosti. Působili zde významní učenci jako filosof a filolog Justus Lipsius, jazykovědec Joseph Scaliger, právník a filosof Hugo Grotius a teologové Jakub Arminius nebo Gerhard Johannes Vossius.\n\nV 19. a 20. století univerzitu proslavila řada vědců a nositelů Nobelových cen, například fyzik Heike Kamerlingh Onnes, objevitel supravodivosti, matematik a fyzik Hendrik Antoon Lorentz, fyzik Pieter Zeeman nebo lékař Willem Einthoven. Ve 20. a 30. letech 20. století zde působili fyzikové Albert Einstein, Enrico Fermi a Paul Ehrenfest, právník Cornelis van Vollenhoven a kulturní historik Johan Huizinga.\n\nUniverzita je členem sdružení Europaeum, Coimbra-Group a Ligy evropských výzkumných univerzit LERU.\n\n\n\n"}
{"id": "165953", "url": "https://cs.wikipedia.org/wiki?curid=165953", "title": "Lhoce", "text": "Lhoce\n\nLhoce, také Lhotse\n( ल्होत्से, \"L'hōtsē\", \"Lho rce\"; ; v Číně oficiálně \"Lhozê\") je čtvrtá nejvyšší hora světa, leží v Himálaji na hranicích Nepálu a Číny (Tibetu) a je spojená s Mount Everestem. Měření ukázalo, že hlavní vrchol má 8516 metrů nad mořem, Lhoce Middle 8414 metrů a Lhoce Šar 8383 metrů.\n\nLhoce je známá díky své blízkosti k Mount Everestu a skutečnosti, že horolezci stoupající tradiční cestou stráví nějaký ten čas na západní stěně Lhoce. Hora je dramatická především od jihu, kam spadá svou obří 3,2kilometrovou stěnou. Jedná se o nejstrmější stěnu takovéto velikosti na světě. Jižní stěna se stala svědkem mnoha marných pokusů o zlezení a několika tragických událostí. Stěnou prostoupilo velmi málo lezců, např. Tomo Česen.\n\nPrvní útok na Lhoce byl veden r. 1955 mezinárodní himálajskou expedicí, v čele s Normanem Dyhrenfurthem. Účastnili se jí také dva Rakušané (kartograf Erwin Schneider a Ernst Senn) a dva Švýcaři (Bruno Spirig a Artur Spöhel) a byla také zároveň první expedicí v oblasti Everestu, do níž vstoupili Američané jako členové výpravy (Fred Beckey, George Bell, a Richard McGowan). Nepálský styčný důstojník byl Gaya Nanda Vaidya. Byli doprovázeni asi 200 místními údolními šerpskými nosiči a několika výškovými nosiči. Po pohledu na nebezpečný přístup pod jižní stěnu Lhoce Šar a její neskutečnou strmost změnili taktiku a přesunuli se během září a října do severozápadní stěny Lhoce, kde dosáhli výšky 8100 m. Expedice však byla zastavena silným větrem a extrémně nízkými teplotami. Pod Schneiderovým vedením dokončili první mapu oblasti Everestu v měřítku 1:50 000. Výprava také stihla natočit několik krátkometrážních filmů o horách a místní kultuře, přičemž se jí povedlo několik prvovýstupů v oblasti regionu Khumbu.\n\nPrvovýstup se zdařil následující rok švýcarské expedici, kterou vedl Albert Eggler. Na vrchol vystoupili 18. května 1956 Luchsigner a Reiss. Husarským kouskem této expedice bylo, že po přesunu tábora na Jižní sedlo (a vybudování posledního tábora na hřebenu) vystoupila dvojice Marmet a Schmied 23. května na vrchol Everestu. Další den 24. května vystoupili na vrchol Čhomolunngmy Gunten a Reist.\nDo října roku 2003 243 horolezců Lhoce zdolalo a 11 zde zahynulo.\nCelkem vedou k vrcholu Lhoce jen 2 cesty (3 v případě započítání sporného výstupu Tomo Česena - viz níže), 1 cesta na Lhoce Middle a 2 cesty na Lhoce Šar.\n\n\n\nV obtížné J stěně zůstaly nedokončené cesty italské expedice (1975) vlevo k JZ hřebeni, jugoslávská cesta (1981, v případě neúspěchu Tomo Česena roku 1990) středem a polská cesta v pravé části stěny.\n\nDalší možností je výstup pravou částí J stěny Lhoce Šar do Rakouské trasy JV úbočím (1970).\nV Z stěně hory je možnost výstupu pravou částí k JZ hřebeni.\n\nZe severu (z Tibetu) nevedou dosud žádné cesty. Nabízí se zde varianta britsko-australské cesty V stěnou Mount Everestu (1988) s navázáním na SZ hřeben nebo na klasickou cestu.\n\nVelkou výzvou stále zůstává přechod všech vrcholů Lhoce. Poprvé se o přechod pokusil Francouz Nicholas Jaeger roku 1980, ale zmizel beze stopy. Erhard Loretan vzdal myšlenky na přechod hory po dosažení hlavního vrcholu v roce 1994. Neuspěli ani Rusové roku 1999.\n\n\n"}
{"id": "165955", "url": "https://cs.wikipedia.org/wiki?curid=165955", "title": "Prelát", "text": "Prelát\n\nPrelát ( představený) je označení pro klerika, který je ordinářem (např. biskupem), nebo mu přísluší hodnost ordináři ekvivalentní či nadřazená (např. vyšší úředník kurie). Titulu se užívá v římskokatolické církvi a v některých protestantských episkopálních církvích, například v anglikánské církvi.\n\nKrom řádných, resp. skutečných prelátů, existuje též status osobního či čestného preláta – čestný titul, který není spojen s žádnými pravomocemi (a často ani povinnostmi), kterým Svatý stolec vyznamenává zasloužilé duchovní.\n\nV katolickém prostředí rozlišujeme podle přijatého kněžského svěcení: prelát maior ( - prelát větší) a prelát minor ( - prelát menší). Prelát maior přijal biskupské svěcení. Do této kategorie patří biskupové a arcibiskupové. V případě kardinálů, jenž jsou hierarchicky biskupům a arcibiskupům nadřazenější, je situace s rozlišením na \"prelát maior\" či \"prelát minor\" obtížnější. Ze zvláštního důvodu může být papežem udělena výjimka, a může být kardinál i bez biskupského svěcení, pouze s kněžským svěcením. Typickým příkladem je kardinál Tomáš Špidlík, který byl kreován kardinálem, ale biskupské svěcení nepřijal. V tom případě ho můžeme označit jako: \"prelát minor\". Prelát minor má pouze kněžské svěcení.\n\nHeraldickým odznakem preláta je široký renesanční klobouk (italsky \"galero\"), též se užívá výraz pastýřský klobouk (italsky zvaný: \"saturno\" či \"cappello romano\") nad štítem se šesti nebo desíti třapci v různých barvách.\n\nV liturgii pak prelát může používat insignie, které mu vlastním právem přísluší.\n\nPrelatura označuje v tomto smyslu\nnebo (v římskokatolické církvi) v užším smyslu\n\n\n"}
{"id": "165961", "url": "https://cs.wikipedia.org/wiki?curid=165961", "title": "Bluesová stupnice", "text": "Bluesová stupnice\n\nBluesová stupnice je pojem z oboru hudební nauky, který je používán pro označení typu (nebo spíše skupiny příbuzných typů) hudební stupnice.\n\nJak již sám název napovídá, pochází tato stupnice (nejčastěji v její šestitónové podobě – viz níže) z bluesové hudby, později je často a s oblibou používána v jazzu, rock'n'rollu a hard rocku.\n\nVe své pětitónové podobě (bluesová pentatonika) je oblíbená v country hudbě pro jednoduchou improvizaci v mollové tónině.\n\nPod pojmem bluesová stupnice se rozumí obvykle celá skupina stupnic o pěti až devíti tónech, za jejichž společný základ je považována bluesová pentatonika:\n\nTato stupnice je charakteristická svou smutnou atmosférou (má díky malé tercii mollový charakter) a příjemně „ostře“ znějícími terciovými skoky mezi prvním a druhým stupněm (prima – malá tercie) a čtvrtým a pátým stupněm (kvinta – malá septima).\n\nBluesové stupnice o větším počtu tónů (a tedy s bohatší melodikou) vznikají z bluesové pentatoniky přidáním dalších tónů tak, aby byly zachovány její výše uvedené charakteristiky. Jedná se o takzvané „\"blue notes\"“ („blue tóny“ – „bluesové tóny“ nebo možná „modré tóny“):\n\nTeoreticky je možné vkládat i další tóny (například velkou sextu), ale tím, se již porušuje bluesový charakter stupnice – výsledek se spíše začíná podobat chromatické stupnici nebo alteraci některé z církevních stupnic.\n\nNa základě předchozího odstavce lze pojmenovat základní řadu bluesových stupnic (příklad složení je uveden pro tóninu a moll):\n\nO bluesových stupnicích lze mluvit také v některých jiných případech, kdy ale obvykle různé alterace potlačují „čistý“ bluesový charakter:\n\n\n"}
{"id": "165962", "url": "https://cs.wikipedia.org/wiki?curid=165962", "title": "Boj o investituru", "text": "Boj o investituru\n\nBoj o investituru (z lat. \"Investicio\" – \"oblékat roucho,\" německy Der Investiturstreit) byl spor mezi církevní a světskou mocí, konkrétně papežem a císařem Svaté říše římské, o vliv na jmenování církevních hodnostářů, který probíhal na přelomu 11. a\n12. století.\nPočátky sporu je třeba hledat v tzv. clunyjském hnutí, jehož reformní snahy vedly k tomu, že se papež Lev IX. a následně i Mikuláš II. postavili proti laické investituře (tj. dosazování církevních hodnostářů světskou mocí), což bylo pokládáno za simonii (tj. svatokupectví). Tento církevní postoj byl motivován snahou o získání praktické nezávislosti na světské moci.\nNaopak panovníci v západní Evropě se snažili udržet systém, který jim umožňoval ovlivňovat církevní dění. Tato situace musela nutně vést ke sporu mezi církví a jednotlivými panovníky. Je třeba si uvědomovat, že jednotlivé strany byly natolik provázané a tedy nutně i nejednotné, že je nelze jednoznačně vymezit. Biskupové ve Svaté říši římské totiž jako říšská knížata zastávali i světské funkce a měli tak závazky jak vůči papeži, tak i císaři.\n\nHlavní spor vypukl během pontifikátu papeže Řehoře VII., který v roce 1070 odmítl kandidáta krále Jindřicha IV. na pozici milánského arcibiskupa. Roku 1075 pak následně vydal tzv. „Dictatus papae“, v němž prosazoval požadavky církve. V tomto dokumentu papež mimo jiné požadoval výluční právo na jmenování a odvolávání biskupů a navíc též právo na odvolávání světských panovníků včetně císaře. Největší odpor k tomuto dokumentu se dal očekávat právě v římskoněmecké říši, protože císař Ota I. Veliký udělal z církve skutečnou oporu státní moci. Jindřich IV. svolal synodu německých biskupů, kde došlo k vypovězení poslušnosti Římu. Papež na toto reagoval tím, že Jindřicha IV. roku 1076 sesadil a exkomunikoval a jeho poddané zprostil jejich přísahy věrnosti tomuto římskoněmeckému králi. Jindřichovi hrozila reálná možnost, že jej říšská knížata přestanou respektovat a zvolí si nového krále. Rozhodl se proto pro smír a vykonal kajícnou cestu pěšky k papežovi do italské Canossy, kde prosil papeže o odpuštění.\nTímto dočasným smírem se však spor neurovnal a již roku 1080 propukl znovu, když Řehoř VII. vyhlásil, že biskupové budou voleni duchovenstvem a lidem, pod dohledem papeže. Proti tomuto se opět postavil Jindřich IV., což vedlo k jeho vzetí do klatby. Proti tomuto se Jindřich IV. bránil vojenskou silou a roku 1084 dobyl Řím. Papež požádal o pomoc Normany, kteří sice osvobodili Řím, ale protože se při pomoci papeži chovali obzvláště brutálně vůči obyvatelstvu, byl Řehoř VII. nucen opustit Řím i úřad. Jindřich IV. nechal zvolit Klimenta III. protipapežem. Poté spory na krátký čas utichly, k čemuž došlo patrně proto, že se papežové necítili dost silní na otevřený boj.\nV německé politice nedošlo ke změně politiky ani po nástupu nového císaře Jindřicha V., který pokračoval ve stylu vlády svého otce.\n\nNejprve se podařilo spor vyřešit ve Francii (1098), kde však provázanost nebyla příliš velká, následně i v Anglii (1107).\nK prvnímu pokusu racionálně vyřešit spor s římsko-německou říší došlo roku 1111, kdy se Jindřich V. při cestě do Itálie setkal s papežem Paschalem II. Jindřich V. prohlásil, že je ochoten přijmout volbu biskupů církví za předpokladu, že mu církev vrátí všechen majetek, který od říše obdržela v léno. Rozhodl se tak pro reálnou politiku, kdy by církev ovlivňoval pomocí majetkových poměrů. Paschal II. s tímto nejprve souhlasil, ale pro odpor ostatních hodnostářů svůj souhlas odvolal. Poté ho Jindřich V. zajal a vynutil si uznání laické investitury. Paschal II. však při nejbližší příležitosti toto svolení odvolal a situace se tak vrátila do výchozího bodu.\nPoté, co se novým papežem stal Kalixtus II. (1119), došlo k posunu v této otázce, z jeho podnětu byl v roce 1122 přijat tzv. Wormský konkordát, který urovnal existující spory. Císař se zřekl investitury a souhlasil s kanonickou volbou biskupů a opatů, papež souhlasil s císařovou přítomností u voleb a právem císaře volbu potvrzovat. Dále se dohodlo, že při jmenování biskupů bude císař předávat žezlo (jako znak světské moci, tzv. temporalia) a papež prsten a berlu (jako znak církevní moci, tzv. spiritualia). To prakticky znamenalo, že došlo (alespoň teoreticky) k oddělení církevní a světské moci a císař nadále dosazoval kněze jen do jejich světského úřadu. Na tomto systému nejvíce vydělala italská města. Znamenalo to praktický rozpad starého systému v římsko-německé říši, kdy se moc státu opírala o církev. Tato odluka byla oboustranně výhodným kompromisem, který umožnil ukončit spory.\n\n\n"}
{"id": "165966", "url": "https://cs.wikipedia.org/wiki?curid=165966", "title": "Mezioblastní akademie personálního managementu", "text": "Mezioblastní akademie personálního managementu\n\nMezioblastní akademie personálního managementu \"(ukrajinsky Міжрегіональна Академія управління персоналом)\" je největší ukrajinská soukromá vysoká škola. Byla založena v roce 1989 a má pobočky v řadě částí Ukrajiny. Studuje na ni přes 50 000 studentů v především humanitně, ekonomicky a právně zaměřených oborech.\n\nPodle tvrzení ADL, židovské lobbystické skupiny, je MAUP hlavním zdrojem antisemitské agitace a propagandy na Ukrajině. Rasista David Duke zde v roce 2005 získal titul kandidát věd.\n\n"}
{"id": "165969", "url": "https://cs.wikipedia.org/wiki?curid=165969", "title": "Třemošná (rozcestník)", "text": "Třemošná (rozcestník)\n\nNázev Třemošná má více významů:\n"}
{"id": "165971", "url": "https://cs.wikipedia.org/wiki?curid=165971", "title": "Naši nejlepší", "text": "Naši nejlepší\n\nNaši nejlepší („Unsere Besten“) byl seriál televizních pořadů vysílaný německou veřejnoprávní televizí ZDF v listopadu 2003, podobný seriálu BBC 100 největších Britů.\n\nHlasující mohli vybírat pouze z daného seznamu (obsahujícího více než tři sta osobností), ze soutěže byly vyloučeny některé pro účely soutěže politicky nepohodlné osobnosti jako Adolf Hitler či Erich Honecker. Naopak Karl Marx, zakladatel komunismu, se v soutěži směl umístit na třetím místě. Další kontroverze vyvolalo zařazení některých osobností, které považují za své příslušníky i jiné národy (např. Mikuláš Koperník či Wolfgang Amadeus Mozart).\n\nOsobnosti, které se probojovaly do finálové desítky nejctěnějších osobností, obdržely každá svého obhájce (prezentátora), většinou novináře, kteří měli za úkol před závěrečným hlasováním vysvětlit práci a význam svého favorita.\n\nZe soutěže vyšel vítězně první kancléř SRN, Konrad Adenauer, spolutvůrce německého hospodářského zázraku (\"Wirtschaftswunder\") po druhé světové válce.\n\n\n"}
{"id": "165975", "url": "https://cs.wikipedia.org/wiki?curid=165975", "title": "Islandská univerzita", "text": "Islandská univerzita\n\nIslandská univerzita (islandsky Háskóli Íslands) je islandská státní univerzita, která sídlí v Reykjavíku.\n\nŠkola byla založena v roce 1911. V roce 2013 měla dvacet pět fakult a studovalo ji okolo 14 000 studentů. Rektorem školy je Jón Atli Benediktsson.\n\nUniverzitní knihovna byla založena roku 1940. V roce 1994 se spojila s Islandskou národní knihovnou, založenou roku 1818, a společně vytvořily Národní a univerzitní knihovnu Islandu (). Þjóðarbókhlaðan, hlavní budova knihovny, se nachází hned vedle hlavního kampusu.\n\n"}
{"id": "165982", "url": "https://cs.wikipedia.org/wiki?curid=165982", "title": "László Krasznahorkai", "text": "László Krasznahorkai\n\nLászló Krasznahorkai (* 5. ledna 1954, Gyula, Maďarsko) je maďarský spisovatel. Roku 2015 získal Mezinárodní Man Bookerovu cenu. \n\nJeho knihy byl přeloženy do angličtiny, němčiny, francouzštiny, španělštiny, polštiny, bulharštiny i japonštiny. V češtině zatím vyšla jeho prvotina \"Satanské tango\" (Host, 2003 ISBN 80-7294-086-4) v překladu Simony Kolmanové. V roce 2008 vydala Mladá fronta román \"Od Severu hora, od Jihu jezero, od Západu cesty, od Východu řeka\".\n\nNěkolik jeho děl bylo zfilmováno Bélou Tarrem.\n\n"}
{"id": "165984", "url": "https://cs.wikipedia.org/wiki?curid=165984", "title": "Jaromír Jermář", "text": "Jaromír Jermář\n\nJaromír Jermář (* 2. října 1956 Praha) je český historik a politik žijící v obci Klášter Hradiště nad Jizerou, v letech 2006 až 2018 senátor za obvod č. 38 – Mladá Boleslav.\n\nV letech 1975–1980 studoval na Filosofické fakultě Univerzity Karlovy v Praze, v roce 1983 získal titul PhDr.\nOd roku 1980 pracoval jako historik a etnograf v mladoboleslavském muzeu.\nV roce 2005 byl uvolněn pro funkci krajského zastupitele. V říjnu 2006 se stal senátorem za obvod Mladoboleslavska a Turnovska za Českou stranu sociálně demokratickou.\nV listopadu 2006 se stal místopředsedou senátního \"Výboru pro vzdělání, vědu, kulturu, lidská práva a petice\" a zároveň místopředsedou senátorského klubu ČSSD.\n\nVe volbách do Senátu PČR v roce 2018 již svůj mandát senátora neobhajoval.\n\nNa tato témata publikoval řadu článků v různých periodikách. Známý byl jeho rozhlasový pořad „Boty toulavý“ se kterým seznamoval posluchače s podrobnou historií jednotlivých obcí na Mladoboleslavsku.\n\n\n"}
{"id": "165987", "url": "https://cs.wikipedia.org/wiki?curid=165987", "title": "NexGen", "text": "NexGen\n\nNexGen byla americká firma sídlící v Milpitas v Kalifornii produkující x86 kompatibilní procesory. Stejně jako například Cyrix neměl NexGen vlastní výrobní kapacity a výrobou pověřil IBM. NexGen byl roku 1996 odkoupen společností AMD.\n\nNexGen založil Thomas Thampy a byla financována firmou Compaq.\nThomas měl plán vytvořit klony Intel procesorů i386. Na vývoji se podíleli inženýři jako Mack McFarland, Dave Stiles, Greg Favor a Korbin Van Dyke.\n\nNexGen na rozdíl od společnosti AMD neměl s Intelem žádnou dohodu, proto musel s vývojem i386 procesorů začít od začátku.\nPo sedmi letech vývoje v roce 1994 byl oznámen první zajímavý procesor. Byl plně kompatibilní s i386 a jeho instrukcemi.\n\nNx586 byl první, po Pentiu, superskalární procesor, byl schopný zpracovat 3 instrukce za jednu dobu. Využíval 32 KB L1 cache rozdělenou na dvě 16 KB instrukční a datovou (Harvardská architektura), na rozdíl od Pentia které mělo jen 16 KB.\n\nNexGen nemělo vlastní továrny, proto zvolilo stejně jako předtím Transmeta za partnera pro produkci jejich chipů IBM. Na začátku roku 1994 vydali 70 MHz procesor vyráběný 500nm technologií (v roce 1995 440nm) s 3.5 miliony tranzistorů, 4V napájení, ve 160mm. Frekvence sběrnice byla 2x nižší než frekvence procesoru – 35 MHz pro 70 MHz procesory. V listopadu 1995 byl vypuštěn koprocesor Nx587. Stejného počtu tranzistorů bylo dosaženo přidáním koprocesoru na externí chip. Později NexGen vypustil novou verzi procesoru Nx586fp který kombinoval procesor a koprocesor.\n\nJako většina inovací, i Nx586 se nevyhnul problémům s kompatibilitou, používal vlastní socket 463, proto měl svoje vlastní chipsety:\n\nPoužití vlastního socketu a chipsetu byl hlavní důvod ne moc velkého úspěchu těchto procesorů, ačkoliv tento procesor mohl s pentiem snadno soupeřit. V listopadu 1995 začala první oficiální vlna marketingu, Nx586 PR110 a Nx586 PR120 měly trochu nižší frekvenci než výkonnostní hodnocení, Nx586 byl taktován na 111Mhz, ale rychlost Nx586 v celočíselných operacích byla 1.5krát lepší než Pentium 120.\n\nProcesor a chipsety byly podporovány sedmi výrobci základních desek, čtyřmi výrobci PC třetích stran a cena byla velmi dobrá: 133 Mhz procesor – $447 (levnějsí než Pentium 133).\n\nV říjnu 1995 NexGen na MicroProcesor Foru představil vzorky dalšího procesoru:\n\nVývojáři tvrdili, že rychlost v celočíselných operacích musí být dvakrát vyšší než Pentium Pro běžící na stejné frekvenci a o 33% rychlejší v operacích s plovoucí desetinnou čárkou.\n\nNexGen si uvědomil, že boj proti Intelu je prohraný, proto manažeři z NexGenu začali kontaktovat různé společnosti s dostatečně velkou rezervou pro další možný vývoj nových produktů. Zoufale potřebovali nový procesor, který by postavili proti Pentiu jako AMD K5, které si zachovávalo kompatibilitu se socketem Intelu, proto NexGen začal vyjednávat s AMD.\n\nNa začátku roku 1996 byl NexGen odkoupen společností AMD za 850 milionů dolarů. Procesor Nx586 byl upraven pro potřeby AMD, potom se stal hlavní jednotkou procesoru AMD K6. K AMD od NexGenu přešli i dva dřívější zaměstnanci Intelu.\n\n"}
{"id": "166003", "url": "https://cs.wikipedia.org/wiki?curid=166003", "title": "Zákolanský potok", "text": "Zákolanský potok\n\nZákolanský potok je vodní tok ve středních Čechách. Odvodňuje východní část Kladenska a je předposledním větším přítokem řeky Vltavy před jejím ústím do Labe. Délka toku činí 28,2 km. Plocha povodí měří 265,82 km².\n\nV horní části toku je chráněn jako přírodní památka Zákolanský potok.\n\nZákolanský potok pramení u Pleteného Újezda na jihovýchodním úbočí Kožovy hory. Odtud až k ústí míří zhruba severovýchodním směrem. Protéká vesnicemi Velké Přítočno, Dolany (proto na nejhořejším toku někdy zván Dolanský), Běloky a Středokluky. U Kalingrova mlýna přibírá zleva Lidický potok, přes Číčovice a Malé Číčovice se dostává k rybníku na Okoři. Za Okoří následuje Dolský mlýn a Nový mlýn, u kterého se nad potokem vypíná nedávno rekonstruovaný kamenný viadukt železniční trati č. 121 Hostivice – Podlešín. Kromě této dráhy zde údolí Zákolanského potoka sleduje i oblíbená červená turistická trasa na Budeč a hrad Okoř. Před vesnicí Kováry zleva přitéká Dřetovický potok, po pravé straně se vypíná přírodní památka Kovárské stráně. Jen o několik set metrů dál stojí na kopci nad levým břehem zbytky hradiště Budeč. Uprostřed Zákolan zleva ústí Týnecký potok a odtud po celý zbytek cesty sleduje údolí Zákolanského potoka hlavní silnice a železniční trať č. 093 Kladno – Kralupy nad Vltavou. Přes Otvovice, kde se ve stráních nad potokem kdysi dobývalo černé uhlí, mezi přírodními památkami Otvovická skála a Minická skála dospívá Zákolanský potok na kralupské předměstí Minice. V čím dál více regulovaném korytě protéká městem, na posledním kilometru své cesty přibírá zleva Svatojiřský (Knovízský) potok a přímo u Masarykova mostu v centru Kralup ústí zleva do Vltavy.\n\n\nChráněna je většina toku mezi pramenem a Kováry včetně rybníku v Okoři. Předmětem ochrany je rak kamenáč, jeden ze dvou původních českých druhů raka.\n\nVětšina toku, část potoka mezi dálnicí D7 u Středokluk a okrajem Kralup, je součástí přírodního parku Okolí Okoře a Budče.\n"}
{"id": "166004", "url": "https://cs.wikipedia.org/wiki?curid=166004", "title": "Latvijas Universitāte", "text": "Latvijas Universitāte\n\nLatvijas Universitāte (česky \"Lotyšská univerzita\") je nejstarší a největší vysoká škola v Lotyšsku.\n\nUniverzita byla založena 28. září 1919 v Rize, na základech Rižské Polytechniky založené roku 1862 a jejíž původní sídlo využívá dodnes. Současné jméno získala univerzita v roce 1923. V předválečných letech byla univerzita jednou ze tří institucí, a zároveň největší, kde bylo v Lotyšsku možné získat vysokoškolské vzdělání. V letech 1958—1990 nesla název „Lotyšská státní univerzita Pētera Stučky“.\n\nPostupem času se od Lotyšské univerzity osamostatnilo několik dnešních odborných univerzit, jako jsou Lotyšská zemědělská univerzita (sídlící v Jelgavě), Lotyšská lékařská univerzita nebo Technická univerzita v Rize (1958). V současnosti (2019) má tato veřejná vysoká škola třináct fakult a studuje na ní okolo 28 000 studentů.\n\n"}
{"id": "166007", "url": "https://cs.wikipedia.org/wiki?curid=166007", "title": "Delfín pobřežní", "text": "Delfín pobřežní\n\nDelfín pobřežní (\"Stenella attenuata\") je pantropicky rozšířený druh delfína z pětičlenného rodu \"Stenella\". Místy jeho rozšíření zasahuje až do mírného pásu. Druh je členěn na 3 poddruhy.\n\nJeho charakterním znakem je fialový podkruhový oblouk nad nadočnicovým obloukem, který je velký asi 3mm. Delfín pobřežní je blízký příbuzný delfína skákavého.\n\n\n"}
{"id": "166008", "url": "https://cs.wikipedia.org/wiki?curid=166008", "title": "Bourboni", "text": "Bourboni\n\nBourboni ( , ) nebo Bourbonové je zpravidla označována \"vedlejší linie\" rodu Kapetovců, která ve druhé polovině 16. století nastoupila na trůn Navarry a následně Francie. Později vládla v několika italských státech, od roku 1700/1713 panuje s krátkými přestávkami ve Španělsku a od roku 1964 také v Lucembursku. Může však také znamenat \"původní šlechtický rod\" ze střední Francie, jehož dědička se roku 1276 provdala za Roberta z Clermontu, nejmladšího syna krále Ludvíka IX. Svatého a stala se pramatkou výše zmíněné kapetovské linie. Rod Bourbonů patří k tzv. rodům princů královské krve.\n\nRod Bourbonů odvozuje své jméno od stejnojmenného území ve střední Francii, jehož centrem byl hrad Bourbon l' Archambault. Nejstarší zmínky o členech tohoto rodu pocházejí z období před rokem 1000. Hlavní linie rodu vymřela roku 1171 a panství bylo následně zděděno rodem Dampierre. S francouzským královským rodem se rod Bourbonů spojil v roce 1276, kdy se Beatrix Burgundská (vnučka Archambauda IX. z Bourbon-Dampierre) provdala za Roberta z Clermontu, nejmladšího syna krále Ludvíka IX. Svatého.\n\nJejich syn Ludvík řečený Veliký se v roce 1327 stal vévodou z Bourbonu (jeho dcerou byla Beatrice, druhá manželka krále Jana Lucemburského). Jedním z Ludvíkových potomků je navarrský král Jindřich III., který usedl v roce 1589 na francouzský trůn jako první Bourbon, pod jménem Jindřich IV. a stal se tak zakladatelem nové královské dynastie.\n\nFrancouzskou korunu získává protestantský rod Bourbonů po vymření mužských členů starší kapetovské větve Valois v roce 1589. Prvních pět let však probíhala občanská válka s katolickou opozicí. V roce 1593 učiní Jindřich Navarrský kompromis a přestoupí na katolickou víru. O rok později se stává prvním králem Francie z rodu Bourbonů. Bourboni vládnou až do revolučního roku 1792, kdy je král Ludvík XVI. sesazen a v roce 1793 popraven. Po pádu Napoleona Bonaparta se v roce 1814 Bourboni opět ujímají francouzského trůnu a králem se stává Ludvík XVIII., bratr popraveného Ludvíka XVI. V roce 1830 je dynastie na trůně vystřídána vedlejší rodovou linií Bourbonů, která panovala 18 let pod jménem Orléans. Kromě přídomku Orléans se u mužských vedlejších rodových linií Bourbonů používají ještě přídomky de Condé (odvozuje se od Ludvíka I. de Condé, strýce krále Jindřicha IV.), de Conti (vedlejší linie rodu de Condé), de Vendôme, de Montpensier a de Ligni.\n\nFrancouzští králové z rodu Bourbonů: Jindřich IV. , Ludvík XIII. , Ludvík XIV. , Ludvík XV. , Ludvík XVI. , Ludvík XVII. (oficiálně nevládl, ani nebyl korunován), Ludvík XVIII. (vládl, ale nebyl korunován) a Karel X.. Posledním králem Francie byl Ludvík Filip z rodové linie Orléans.\n\nKrálovská dynastie Bourbonů:\n\n\nlinie Bourbon-Orléans\n\n\n\nKdyž v roce 1883 vymřela hrabětem z Chambord (Jindřich V.) hlavní bourbonská linie přešel legitimní nárok podle primogenitury na větev Bourbon-Anjou, jejíž vedlejší větev vládne ve Španělsku. V té době také část legitimistů uzavřela s orléanisty dohodu podporující nárok větve Bourbon-Orléans na frac. trůn. Následnictví trůnu podle primogenitury se ale nezměnilo:\n\n\n\nVe Španělsku vládnou Bourboni v letech 1700 až 1868, 1870 až 1873, 1874 až 1931 a nyní od roku 1975. Kromě dvou rodových linií francouzských, Bourbon a Orléans, a jedné linie španělské, se rod dále dělí na linii neapolsko-sicilskou, parmskou a lucemburskou.\n\nŠpanělští králové z rodu Bourbon-Anjou\n\n\n\nV království Neapolském a Sicilském vládli 1734 až 1808, jako králové Obojí Sicílie pak 1816 až 1860.\n\n\nTitulární králové Obojí Sicílie:\n\nJako vévodové z Parmy od roku 1731 do 1735, 1748 až 1802 a 1847 až 1859 — z této linie také pochází současní velkovévodové lucemburští.\n\nBourbonští vévodové z Parmy:\n\n\nTitulární vévodové z Parmy:\n\n\n\n\n"}
{"id": "166009", "url": "https://cs.wikipedia.org/wiki?curid=166009", "title": "František Pražský", "text": "František Pražský\n\nFrantišek Pražský (asi 1290 – po 1353, tradičně 1362) byl kronikář doby Karla IV.\nMísto a datum narození a úmrtí nejsou známa. V duchovenstvu svatovítského chrámu byl kaplanem a zpovědníkem biskupů Jana IV. z Dražic (asi 1260–1343) a Arnošta z Pardubic (1297 – 1364). Vzdělání obdržel v Praze nebo na Vyšehradě, v roce 1323 pobýval v Římě, kam se pravděpodobně též vydal za studiem. Datum úmrtí není známo, literatura tradičně uváděla rok 1362, nicméně tento údaj není dobovými prameny doložen. \n\nZ koncepce kroniky Františka Pražského se usuzuje na jeho dobré vzdělání, ale na menší nadání jako historika. Líčil události s malým smyslem pro souvislosti; ve srovnání s kronikou Petra Žitavského nedosahuje dílo Františka Pražského jeho hodnoty literární a má i menší hodnotu jako historický pramen.\n\nLatinsky psanou kroniku zpracoval ve dvou redakcích. První začal psát roku 1341 na popud biskupa Jana z Dražic, (kterému ji věnoval a o kterém uváděl oslavné zmínky); základem mu byla Zbraslavská kronika spolu s dalšími podklady. Popsání let 1343-1353 je jeho vlastní prací. \n\nAsi v letech 1353-1354 kroniku přepracoval a věnoval ji Karlu IV.. Tato verze se soustřeďuje na události související s markrabětem a pozdějším králem Karlem IV.; a omezuje oslavu biskupa Jana z Dražic; často útočila na císařova otce Jana Lucemburského a Karel IV. ji proto nechal přepracovat svým dvorním kronikářem Benešem Krabicem z Weitmile \"podle úmyslu pana císaře\".\n\n"}
{"id": "166010", "url": "https://cs.wikipedia.org/wiki?curid=166010", "title": "Gairaigo", "text": "Gairaigo\n\nGairaigo (: 外来語) je japonský výraz pro přejaté nebo „vypůjčené“ slovo a označuje přepis do japonštiny. Pojem často značí japonské slovo cizojazyčného původu, avšak ne čínského. Japonština také disponuje velkým množstvím slov přejatých z čínštiny, tvořících značnou část jazyka. Tato slova byla převzatá během dob starověku. Dnešní čínská přejatá slova jsou všeobecně pokládána za \"gairaigo\" a psána v katakaně.\n\nV psané japonštině se \"gairaigo\" píše téměř vždy v \"katakaně\".\nPřejatá slova staršího původu jsou také často psána pomocí \"atedži\" (\"kandži\" vybrané pro jejich fonetickou hodnotu) nebo \"hiragany\". Kupříkladu portugalské \"tabako\", znamenající „tabák“ nebo „cigarety“ může být napsáno jako タバコ (\"katakana\"), たばこ (\"hiragana\") nebo 煙草 (\"kandži\"), beze změny významu. \n\nModerní \"gairaigo\" se nejčastěji využívá při odvozování z angličtiny. Tyto výrazy sice slouží k popisu něčeho, co v japonštině nemá vlastní výraz, ale za jejich existenci může například i upřednostňování anglických termínů nebo pouhá modernost.\n\nV minulosti pocházelo mnohem víc \"gairaigo\" z jiných jazyků než je anglický jazyk. Mezi první neasijské země mající úzké kontakty s Japonskem patřilo v 16. a 17. století Nizozemsko a Portugalsko, což zanechalo v tamním jazyce některá přejatá slova, z nichž se mnohá používají i dnes.\n\nV období Meidži Japonsko též udržovalo významné styky s Německem. Během té doby se japonština rozrostla o mnoho slov německého původu, převážně z oboru lékařství, která se Japonci naučili od Němců. Stejně tak tomu bylo i v případě francouzštiny.\n\n\n"}
{"id": "166014", "url": "https://cs.wikipedia.org/wiki?curid=166014", "title": "Steeleye Span", "text": "Steeleye Span\n\nSteeleye Span jsou britská folk-rocková skupina, založená v roce 1970, která zůstala aktivní dodnes. Společně s Fairport Convention jsou nejznámějším účastníkem folkového festivalu v roce 1970, kdy měli největší komerční úspěch díky singlům \"Gaudete\" a \"All Around My Hat\".\n\n\"Vyjma reedicí, kompilací a nepravidelných koncertních alb.\"\n\n\n\n\n\n\n\n\n\n\n\n\n\n\n\n\n\n\n\n"}
{"id": "166017", "url": "https://cs.wikipedia.org/wiki?curid=166017", "title": "Nejmenší lovná míra", "text": "Nejmenší lovná míra\n\nNejmenší lovná míra, někdy také pouze lovná míra je zákonem stanovená nejmenší délka, kterou musí mít ryba, již si chce rybář ponechat. Tyto předpisy upravuje paragraf 11 vyhlášky č. 197/2004 Sb..\n\nPonechání si ryby nedosahující této stanovené délky je zakázáno z důvodu ochrany pohlavně nedospělých exemplářů (a tím pádem podpory jejich přirozeného rozmnožování). Nejmenší lovná míra se měří od vrcholu rypce po konec nejdelších paprsků ocasní ploutve. Je stanovena pro vybrané druhy ryb individuálně, navíc zvlášť pro pstruhové a mimopstruhové revíry. Exempláře těch druhů, které nejmenší lovnou míru stanovenu nemají (např. ouklej obecná), je možné si ponechat v libovolné délce.\n\n"}
{"id": "166022", "url": "https://cs.wikipedia.org/wiki?curid=166022", "title": "Finanční trh", "text": "Finanční trh\n\nFinanční trh je systém institucí a instrumentů, zabezpečující pohyb peněz a kapitálu (nabízeného ve formě cenných papírů) ve všech jeho formách mezi různými ekonomickými subjekty; a to na základě poptávky a nabídky. Poptávka na finančním trhu má pro pořizovaný kapitál tři kritéria:\n\nFinanční trh vzniká na základě střetu poptávky a nabídky, kde je poptávkou investování a nabídkou spoření. Jinými slovy poptávajícími jsou ti, kteří poptávají peníze a nabízejícími jsou ti, kteří peníze půjčují, tedy nabízí. V současné době jsou na finančním trhu přebytkovými subjekty věřitelé, tedy ti, kteří mají dostatek volných peněžních prostředků za účelem poskytnutí jich někomu dalšímu. Nedostatkovým subjektem jsou naopak dlužníci, kteří potřebují od věřitelů dočasné volné peněžní prostředky. Mezi věřitele a dlužníky patří hlavně domácnosti a firmy, dále také stát. Jeho účastníkem je většina velkých finančních ústavů, jako například banky, pojišťovny, záložny, penzijní fondy, investiční fondy, kampeličky, leasingové společnosti, či makléři.\n\nFinancování se dělí na přímé a nepřímé, někdy také polopřímé. Přímé financování je bez účasti třetí strany, polopřímé financování znamená, že existuje nějaká zainteresovanost, ale neovlivňuje samotné zprostředkování. Patří sem například poradenská činnost. Nepřímé financování je formou zprostředkování a nyní se pohybuje okolo 70–80 %.\n\nFinanční trh je členěn dle různých kritérií. Například dle doby splatnosti se člení na trh peněžní a kapitálový, trh peněžní je charakteristický dobou splatnosti do jednoho roku, zatímco trh kapitálový je charakteristický dobou splatnosti, která je delší než jeden rok. Dále je finanční trh členěn dle věcného hlediska na \"trh peněžní\" (trh peněz a úvěrů), \"trh kapitálový\" (trh investičních nástrojů), \"trh devizový\" (trh cizích měn) a \"trh komoditní\" (trh drahých kovů – doplňkový). Dále je finanční trh členěn dle hlediska prostorového na trh regionální, národní, mezinárodní a nadnárodní.\n\nFinanční trh lze také rozdělit na:\n\n\n\nPrávní úprava finančního trhu se zařadí do zvláštní části finančního práva, které je součástí práva veřejného a které obsahuje mnoho zákonů a podzákonných právních norem. Do pramenů finančního práva se řadí mezinárodní smlouvy, evropské právo, vnitrostátní prameny finančního práva a také ústavněprávní předpisy související s finančním právem.\n\nDohled nad českým finančním trhem je prováděn od roku 2006 Českou národní bankou. ČNB zajišťuje dohled na dálku nad finančními institucemi a dohled na místě v oblasti finančního trhu. Další činnost, kterou v rámci dohledu zajišťuje, je například povolovací činnost, stanovení opatření k nápravě a vyhodnocování nashromážděných informací\n\nV rámci EU je dohled nad finančním trhem výsledkem reforem reagující na finanční krizi v letech 2008–2009. V roce 2011 byl vytvořen systém, který zahrnuje národní dohledové orgány (Evropský orgán pro bankovnictví, Evropský orgán pro cenné papíry a trhy, Evropský orgán pro pojišťovnictví a zaměstnanecké penzijní připojištění), další významnou součástí je Evropská rada pro systémová rizika.\n\n"}
{"id": "166026", "url": "https://cs.wikipedia.org/wiki?curid=166026", "title": "Petr Štěpánek", "text": "Petr Štěpánek\n\nPetr Štěpánek může být:\n\n\n"}
{"id": "166030", "url": "https://cs.wikipedia.org/wiki?curid=166030", "title": "Džihád", "text": "Džihád\n\nDžihád ( ) je termín označující náboženskou povinnost muslimů usilovat o rozšiřování islámu ve vlastním srdci i ve světě.\n\nSlovo \"džihád\" je dle arabské gramatiky tzv. podstatným jménem slovesným vytvořeným od slovesa \"džáhada\" (snaha o důležitou věc), které se dále utváří ze slovesa džuhd (snaha o jakoukoliv věc). Kořen slova je trojkonsonantní \"dž\"-\"h\"-\"d\", tento kořen v arabštině obvykle symbolizuje snahu. V arabštině se od kořene slova odvozují i další významy, tedy pokud vezmeme slovo \"džihád\" a změníme jej ve slovo \"mudžáhada,\" získáme slovo vyjadřující obětování se v rámci vyššího dobrého cíle, odsud již vede jen malá cesta ke slovu mudžáhid, což znamená bojovník za spravedlivou věc.\n\nPojem džihád se v historii mnohokrát měnil a přibíral různé významy a funkce. Během raného období islámské ummy (obce) v Mekce byl džihád především osobním rozvojem, zatímco později (jak je zmíněno dále) se měnil a přibíral další funkci – funkci šiřitelskou. Pokud jde o koránské verše a džihád, záleží na tom, z jaké doby jsou psány. Starší verše zdůrazňují právě jeho osobní část, zatímco verše pozdější do popředí dávají jeho šiřitelskou (tzn. i válečnou) část.\n\nV náboženskoprávní rovině má v islámu pojem džihád několik významů, které jsou navíc různě vykládány islámskými právními školami. Základem džihádu je snaha o spravedlivou věc. V této věci se shodnou všechny islámské právní školy. Sporným bodem je, jakým způsobem má být tato snaha prováděna. Existuje mnoho výkladů, mezi nejrozšířenější patří výklad, že džihád je především šíření víry všemi možnými prostředky. Tento džihád má pak mnoho daných pravidel pro šíření víry. K tomuto výkladu se někdy přidává i vysvětlení pojmu džihád jakožto snahy o vlastní sebezdokonalení v duševní rovině a větší snahu o rozvoj vlastní zbožnosti. Do extrému vede výklad džihádu hlavně tzv. Hanbalovská právní škola, která džihád (a to i džihád mečem) řadí na roveň pilířům víry, tzn. přidává k nim džihád jakožto šestý pilíř víry, a tak v podstatě vyzývá věřící k ozbrojenému boji proti všem nevěřícím.\n\nNa Západě se džihád často chápe ve významu svaté války vedené proti nevěřícím, tj. nemuslimům. Tento význam ovšem islámské chápání nezná. Tradičně se rozlišují čtyři druhy džihádu:\n\n\nProblémy s výkladem džihádu se tak vedou především v rovině výběru, které z těchto částí pojmu jsou důležité a jak je lze přesně interpretovat. Zmíněna byla škola Hanbalovská, která upřednostňuje 3. uvedenou složku, tedy džihád mečem. Existují však i školy v této věci liberálnější, popřít však zcela džihád mečem nelze. Časté je však zredukování jeho funkce na obranný džihád.\n\nZákladními termíny džihádu mečem jsou \"Dár al-harb\" („dům války“) a \"Dár al-islam\" („dům islámu“). Dár al-islam je v území, kde se smí volně šířit islámská víra, zatímco Dár al-harb je území, kde je potlačována. O přesný význam těchto termínů se samozřejmě vedou spory. Jedním názorem je, že Dár al-islam je jen území ovládané muslimskými vládci, kde je prosazována šaría (islámské tradiční právo) a kde jinověrci platí daň z hlavy (daň je \"džizja\", plátci této daně jsou označováni jako \"dhimmí\"), zatímco Dár al-harb je celý zbylý svět. Umírněnější teorie tvrdí, že Dár al-islam je i území států, kde islám není diskriminován, tedy například i evropské země. Dalším možným názorem je i to, že za Dár al-islam lze považovat i území ovládané nemuslimy, kde je však muslimům dána svoboda v prosazování šaríi. Některé právní školy znají i pojem \"Dár al-ahd\" („území dohody“), tedy území, se kterými má islámský stát diplomatické či obchodní smlouvy, které jsou pro něj významné.\n\nDžihád mečem jako takový musí vyhlásit ulamá (vykladači práva) v tzv. fatwách. Zde je džihád ospravedlněn a je jasně vyložen jeho cíl a zdůvodnění. Fatwa je základním předpokladem pro vyhlášení útočného i obranného džihádu. V historii byli obvykle ulamá požádáni panovníky o vyhlášení džihádu. Nebylo nezvyklé, že část ulamů fatwu sepsala a vyhlásila džihád, kdežto další část jej naopak ve své fatwě popřela.\n\nDalším významným faktorem pro džihád mečem je i to, proti komu je veden. Existují tři typy možných nepřátel:\n\nPravidla džihádu se pak liší dle nepřítele. Nejmírnější jsou rozhodně vůči \"Ahl al-kitáb\", jelikož islám uznává proroky judaismu a křesťanství (Ježíš-Isá, byl uznávaný i Mohamedem, avšak ne jako syn Boží, ale pouze jako jeden z abrahámovských proroků před posledním z nich, Mohamedem). Boj proti mušrikům je potom bojem za šíření víry (džihád), ovšem mušrikové, jelikož nepoznali pravdu o jediném Bohu, jsou pak bráni za nespravedlivé (na rozdíl od ahl al-kitáb). Murtadd jsou na podobné úrovni jako mušrikové a jde o jediný případ legitimní války proti jiným muslimům. S těmito pojmy pak souvisí pojem \"da´wa\" („výzva“). Da´wa má být vyřčena před každým bojem a měla by symbolizovat vyzvání nepřítele, aby přestoupil k islámu a ušetřil tak obě strany boje – až po da´wě je možné legálně začít bojovat. V rané fázi islámu se da´wa dodržovala přísně, později její význam upadal, až se stala jen symbolickou částí boje. Přesto je da´wa řešena velice podrobně a pokud není dodržena, následují obvykle přísné tresty. Pokud například muslimský bojovník před bojem s pohanským otcem nepronese da´wu a zabije jej, musí rodině vyplatit odškodné. Těžší tresty platí samozřejmě pro případ zabití člena ahl al-kitáb.\n\nK džihádu mečem se smí připojit v podstatě každý od 6 do 60 let, pokud jsou schopni boje. Pro děti je navíc nutné získat souhlas jejich rodičů. Pokud rodiče nesvolí, pak by dítě nesmělo být k džihádu mečem připuštěno. Některé právní školy ovšem stanoví i legální podmínky pro zamítnutí účasti na džihádu mečem. Jde například o to, že rodina nesouhlasí, aby šel syn bojovat proti ahl al-kitáb (i když tato podmínka není často uznávána), nebo potřeba dítěte doma, zvláště pokud jsou rodiče staří.\nV otázce válečných zajatců existuje několik sporných výkladů (většinou se opírajících o různé verše Koránu, přičemž ale platí, že pozdější verš v Koránu zneplatňuje dřívější verš, pokud jsou tyto dva v rozporu). Muslimové by měli být po boji propuštěni, pokud slíbí, že znovu nepozvednou zbraně proti islámskému státu. Pokud jde o \"ahl al-kitáb\", bývá muslimské právo též slitovné v případech, kdy poražení křesťané nebo židé souhlasí s tím, že jejich výklad náboženství podaný Biblí nebo Tórou je špatný, správný je výklad Koránu, a také to, že Mohamed byl posledním prorokem. Pokud toto nepřijmou, není s nimi zacházeno jako s lidem Písma, ale jako s bezvěrci. V případě pohanů (bezvěrců) je situace nejhorší, ti mají být podle Koránu, ale i příběhů v síře (život Mohameda) a hadísech (tradice Mohameda) zabíjeni, mučeni, zotročováni a ponižováni (např. Korán 8:12; 9:5). Ženy a děti by neměly být zabíjeny. Ženy podle tradic ustanovených Mohamedem a popsaných v síře a hadísech končí jako sexuální otrokyně pro islámské bojovníky a děti jsou prodány do otroctví.\n\nZ hlediska válečné strategie existují dva sporné pohledy na mír. Dle umírněnějších škol je možné uzavřít i dlouhodobá příměří a žít v míru. Školy zastávající radikálnější názory pak tvrdí, že mír je možný jen v případě, že vítězství muslimů je nepravděpodobné nebo nemožné, anebo je-li mír dočasně výhodný. Existují i názory, že mír lze uzavřít i dlouhodobě, pokud je pravděpodobné, že druhý smluvní partner v budoucnu přijme islám. Pokud jde o bitvy a boje, převládá názor, že muslimové nesmí z boje utíkat. I když existují i názory, že pokud je pravděpodobná porážka, je možné se stáhnout nebo se bitvě vyhnout. Opět zde záleží hlavně na radikálnosti právní školy.\n\nBěhem raného období islámu (zhruba do 9. století) probíhal džihád mečem (al-džihád bi´l-sajf) ve všech formách prakticky nepřetržitě. Postupem času, jak se islámský stát rozpadal, se tento pojem měnil a ztrácel. Dá se říci, že poslední džihády mečem v pravém slova smyslu probíhaly v Indii a proti Byzantské říši (vedla Osmanská říše). Ve středověku potom byly vyhlašovány hlavně obranné džihády mečem (Almorávidé ve Španělsku, Ajjúbovci v Palestině). V pozdější době byly džihády mečem považovány spíše za přežitek nebo starou ideu, která není prakticky uskutečnitelná. Přesto občas došlo v pozdějších dějinách k vyhlášení džihádu mečem. Lze uvést například mahdistické povstání v Súdánu během 19. století, I. světovou válku a Osmanské vyhlášení džihádu nepřátelům trojspolku.\n\n\n"}
{"id": "166032", "url": "https://cs.wikipedia.org/wiki?curid=166032", "title": "Agora", "text": "Agora\n\nAgora (řecky αγορά, u Homéra lidové shromáždění a odtud i shromaždiště) znamená shromaždiště uprostřed starověkého města, kde se odehrával veřejný život. Původně jen volné místo, kde se konaly trhy (zejména dopoledne), ale hlavně shromáždiště svobodných občanů, nezbytná součást starověkých řeckých poleis - městských států. Zde se konaly veřejné bohoslužby, vojenská cvičení, vyhlašovala se rozhodnutí panovníka nebo rady. Později se kolem agory stavěly důležité veřejné budovy jako městská rada (búleutérion) a prytaneion, chrámy a v bohatých městech lázně, honosná sloupořadí (stoa), která poskytovala stín a chránila proti dešti.\n\nSvobodný občan je ten, kdo může většinu času trávit na (politické) agoře a věnovat se tak záležitostem obce. Aristotelés v \"Politice\" zastává názor, že veřejná (politická) agora jako shromaždiště občanů musí být oddělena od tržiště, kde se obchoduje. U tržiště má být i úřad dozoru nad trhem a další úřady. V Athénách na agoře působili úředníci zvaní agoránomové, kteří dohlíželi, aby zboží na tržišti bylo čisté a neporušené. Kromě toho vybírali poplatky od cizích obchodníků za povolení k prodeji zboží. Ve starší době také dbali o dodržování stanovených měr a vah a provinilcům ukládali pokuty.\n\nPrvní agory se objevují v 8. století př. n. l. Nejznámější na světě je agora v Athénách. Agora ve Smyrně (dnešní Izmir) je jedna z nejlépe zachovaných. Největší zachovaná agora (196 x 164 m) je v maloasijském městě Milétu.\n\nVe starověkém Římě plnilo podobnou funkci fórum a ve středověkých městech náměstí. Také zde byly obě funkce často odděleny, například jako „horní“ a „dolní“ náměstí.\n\nOd slova agora je odvozeno například slovo agorafobie, čili strach z otevřených prostranství.\n\n\n\n"}
{"id": "166034", "url": "https://cs.wikipedia.org/wiki?curid=166034", "title": "Mouka", "text": "Mouka\n\nMouka je v podstatě rozmělněná vnitřní část obilného zrna (obilky) s menším podílem otrubnatých částic. Používá se zejména pro výrobu jídel. V české obchodní síti se pšeničná mouka (nejběžnější typ) běžně prodává ve čtyřech druzích rozlišených podle tloušťky zrn:\n\nMouka se mele již od paleolitu.\n\nObilí se nikdy nemele celé (krom celozrnné mouky), ale začíná se od obalu a zrno se postupně omílá k jádru. Kromě hrubosti mletí se tedy u mouky uvádí číselné označení, které znamená, kolik popela zbude po spálení 100 gramů mouky.\n\nVnitřní část zrna obsahuje nejvíce škrobů, oproti tomu je v obalu větší množství popelovin. Zjednodušeně tedy platí, že čím větší číslo, tím více bylo umleto z okrajové části zrna a mouka tedy obsahuje více minerálů a vlákniny. Ty jsou tedy z nutričního hlediska kvalitnější než například krupice. Oproti tomu nízkovymleté mouky s nižším číslem jsou chutnější a trvanlivější.\n\nMouku je možné umlít z každé obiloviny. Kromě pšeničné je oblíbená také žitná mouka, která se využívá především k přípravě chleba nebo perníku. Známá je také špaldová mouka, vhodná do sladkých i slaných těst. Mouka se dále vyrábí například z ječmene, kukuřice setá, pohanky, rýže, sóji nebo amarantu. Posledních pět zmíněných mouk jsou mouky přirozeně bezlepkové, bezlepková je ale i deglutenizovaná pšeničná mouka, která svými vlastnostmi zůstává bližší běžné pšeničné mouce (v Česku \"Jizerka\").\n\n\n\n"}
{"id": "166039", "url": "https://cs.wikipedia.org/wiki?curid=166039", "title": "Uštknutí hadem", "text": "Uštknutí hadem\n\nUštknutí je poranění způsobené zuby jedovatého hada. Jedná se o bolestivé bodné rány s tendencí ke krvácení a zanícení. Při kousnutí hadem nemusí vždy dojít k uštknutí, neboť had jedem šetří a může se až během útoku rozhodnout jed nepoužít.\n\nPodle statistiky přísluší na 1000 hadích kousnutí asi 500 uštknutí a pouze jeden mrtvý . Naproti tomu infekce je velmi častou komplikací pokousání.\n\n\nV Česku se přirozeně vyskytuje pouze jeden druh jedovatého hada – zmije obecná. Případy uštknutí s následkem smrti nastávají jen jednou za několik desítek let.\n\nSmyslem ošetření je zpomalit vstřebávání jedu. Proto je vhodné ránu dezinfikovat a nechat ji volně krvácet, aby se část jedu vyplavila. Postižený by měl zůstat v klidu. Je třeba sejmout stahující předměty a postižené místo umístit pod úroveň srdce – např. nechat pokousanou ruku s dlahou volně viset z nosítek. Transport postiženého je třeba zajistit pokud možno s minimem jeho vlastního pohybu – ideálně na nosítkách.\n\nPo uštknutí zmijí je nevhodné používat škrtidlo. Riziko smrti je nízké a dlouhodobé zaškrcení poškozuje končetinu a může si následně vynutit její amputaci. Zaškrcení trvající déle než cca hodinu povede k amputaci téměř jistě. I odsávání jedu je velmi nevhodné – pochybný efekt, ale dochází k prokrvení rány a tím rychlejšímu postupu jedu k srdci. Nevyřezávat tkáň – nastane ještě větší zbytečné poškození. Sérum nemá aplikovat laik – nastane těžká alergická reakce organizmu na sérum, která je nebezpečnější než účinek jedu. Pro aplikaci séra musí mít postižený zázemí lékařské pomoci v nemocnici. Hady není vhodné honit kvůli identifikaci, aby nedošlo k dalšímu uštknutí.\n\n"}
{"id": "166044", "url": "https://cs.wikipedia.org/wiki?curid=166044", "title": "Polis", "text": "Polis\n\nPolis (řecky \"πόλις\"), plurál: poleis (řecky \"πόλεις\") znamená město, obec nebo městský stát. Slovo představuje typ starověkého řeckého městského státu, který se vyvinul v archaickém období. Jedná se o předchůdce moderního města i státu.\n\nSlovo existuje v mnoha evropských jazycích, včetně češtiny (například ve slovech \"policie\" nebo \"politika\"). S příponou „-polis“ dnes existuje spousta slov. Především se jedná o typy měst nebo států. Zde je několik příkladů:\n\nJiná slova představují části měst nebo spolek několika obcí dohromady. Jsou to:\n\nMnoho měst má ve svých názvech příponu „-polis“ (někdy zkrácenou na „-pol“), ať už jako dědictví svého založení ve starověku anebo jako výraz novodobé snahy o vznešenější, starobylejší jméno. Příklady:\n"}
{"id": "166046", "url": "https://cs.wikipedia.org/wiki?curid=166046", "title": "Měnové riziko", "text": "Měnové riziko\n\nMěnové riziko (řidčeji kurzovní riziko) je druh rizika vznikajícího změnou kurzu jedné měny vůči jiné měně. Když investoři a firmy drží statky či provádějí obchodní operace napříč hranicí měnových oblastí, vystavují se měnovému riziku, proti kterému se však mohou zajistit.\n\n"}
{"id": "166048", "url": "https://cs.wikipedia.org/wiki?curid=166048", "title": "Sandford Fleming", "text": "Sandford Fleming\n\nSir Sandford Fleming (7. ledna 1827 Kirkcaldy, Skotsko – 22. července 1915 Halifax, Nové Skotsko) byl kanadský inženýr a vynálezce skotského původu. Nejvíce se proslavil zavedením světového standardního času a prosazením časových zón. K jeho pracím patří také první kanadská známka. Byl velmi plodný v oblasti kartografie.\n\nFleming se narodil ve městě Kirkcaldy ve Skotsku. Ve 14 letech se vyučil zeměměřičem a v roce 1845 (ve věku 17 let) emigroval se svým starším bratrem Davidem do Ontaria, tehdy nazývaného \"Upper Canada\" (Horní Kanada, odvozeno od toku řeky sv. Vavřince). Postupně prošli Quebec City, Montreal, Kingston, až se nakonec usídlili v Peterboroughu u svých příbuzných.\n\nDíky své vynalézavosti a práci byl jmenován od roku 1855 hlavním inženýrem Severní železniční trati v Kanadě. Prosazoval důsledně ocelové mosty místo dřevěných.\n\nV roce 1874 navrhl v Irsku jednotný dvacetičtyřhodinový denní čas pro celý svět. Z jeho popudu v roce 1929 všechny významné země přijaly časová pásma.\n\nV roce 1880 ustal s mapováním. Podílel se neúnavně na realizaci kabelového telegrafu spojujícího všechny britské země.\n\nV roce 1901 byl odměněn britskou královnou Viktorií a obdařen rytířským titulem. Zemřel v roce 1915 v Halifaxu. Vlastnil i rezidenci v Ottawě, kde byl pohřben na Beechwood Cemetery.\n\nJe znám v celém světě. V Kanadě v Ontariu, v Torontu a jinde po něm bylo pojmenováno mnoho škol.\n\n\n"}
{"id": "166050", "url": "https://cs.wikipedia.org/wiki?curid=166050", "title": "Mallorca", "text": "Mallorca\n\nMallorca ( [majorka]), je ostrov náležící Španělsku, největší nejen z Baleárských ostrovů, ale také největší ostrov Španělska. Leží v západní části Středozemního moře ve vzdálenosti přibližně 200 kilometrů od Valencie, Barcelony a Alžíru. Rozloha ostrova činí 3 648 km², je 110 km dlouhý a mezi 60 a 90 km široký.\n\nJeho největším a zároveň i hlavním městem je Palma de Mallorca. Mallorca je častým cílem turistů a cestovní ruch je jedním z hlavních zdrojů příjmů tamního obyvatelstva. Každoročně navštíví Mallorcu 12 milionů turistů, hlavně Němců.\nMístní obyvatelé se živí kromě cestovního ruchu i zemědělstvím a pěstováním vína. Na ostrově žije necelý 1 milion obyvatel a úředním jazykem je španělština a katalánština. Dále na Mallorce mají svoje specifické nářečí tzv. Mallorqui, které vychází nejvíce z katalánštiny.\n\nMallorcu obývali a dobývali v minulosti Římané, Maurové i Byzantinci, proto se zde dochovalo mnoho stavebních památek, které připomínají působení různých kultur a etnik. Kolonizací i kartograficky zruční Římané dali Mallorce jméno, které ve španělské verzi zůstává a znamená \"Ta největší\".\n\nNa obranu ostrova před Barbarskými piráty ze Severní Afriky bylo od 16. století podél pobřeží postaveno na 84 obranných věží.\n\nHlavnímu městu Palmě dominuje katedrála La Seu (katedrála světla), která byla dostavěna v roce 1587. K vidění je i gotický hrad, který nechal postavit Jakub II.. Ten sloužil jako vězení až do 20. století. Byzantskou periodu připomínají základy baptisteria na půdorysu kříže s trojlistou nádrží na vodu. Po Arabech zde zůstaly arabské lázně z 10. století. Hlavní zástavba pochází z období panování aragonských králů a španělských Habsburků.\n\nRoku 1399 byl založen kartuziánský klášter Valldemosa, jehož stavby spolu s lékárnou byly obnoveny v klasicistním slohu. Pobýval tam v letech 1838 – 1839 (v posledních letech svého života) polský skladatel Frederik Chopin se spisovatelkou George Sandovou.\n\nZ technických památek se v provozu zachovala dráha starého vlaku, která vede z Palmy do městečka Sóller a zpět.\n\nPro turistiku Mallorcu objevil velkovévoda toskánský Ludvík Salvátor, který si v Palmě zbudoval jedno ze sídel.\n\nKromě Palmy je na Mallorce několik oblíbených městeček. Např. Deia – městečko se strmými uličkami, které si oblíbili především umělci, Andratx plný starých kostelů nebo Alcudia s římskými hradbami.\n\nPohoří Tramuntana nabízí vyhlídky do krajiny a žijí tu divoká zvířata. Je ideálním místem pro horolezce.\n\nMallorca na rozdíl od Kanárských ostrovů nabízí spoustu zeleně.\n\n\n"}
{"id": "166052", "url": "https://cs.wikipedia.org/wiki?curid=166052", "title": "Busso Thoma", "text": "Busso Thoma\n\nBusso Thoma (31. října 1899 St. Blasien-Immeneich, Schwarzwald – 23. ledna 1945 Berlín, popraven) byl německý obchodník a voják.\n\nV roce 1939 se stal Thoma v hodnosti majora personálním poradcem Generální armádní kanceláře (AHA). Zde se spolupodílel na neúspěšném atentátu na Hitlera.\n\nThoma byl 14. září 1944 uvězněn a 17. ledna 1945 odsouzen k smrti \"Volksgerichtshofem\", 23. ledna stejného roku byl popraven v věznici Plötzensee v Berlíně.\n"}
{"id": "166063", "url": "https://cs.wikipedia.org/wiki?curid=166063", "title": "Anhydrit", "text": "Anhydrit\n\nAnhydrit (Werner, 1803), chemický vzorec CaSO (síran vápenatý), je kosočtverečný minerál.\nNázev pochází z řeckého \"anhydros\" – bezvodý, neboť na rozdíl od sádrovce neobsahuje vodu.\n\nPřírodní výskyt je v převážné většině sedimentárního původu, patří mezi tzv. evapority (stejně jako sádrovec, halit, sylvín a další). Hydrotermální – tvoří hlušinu v rudních žilách, postvulkanický – z vulkanických plynů (fumaroly) i magmatický.\nSyntetická výroba anhydritu je převážně z vápenné propírky spalin tepelných elektráren a jako vedlejší produkt výroby kyseliny fluorovodíkové (výroba teflonu).\n\nTvoří krystaly, vláknité, kuličkovité, jemně zrnité až celistvé agregáty, pseudomorfózy. Krystaly mají tvar prizmatických tabulek (plochy jsou rýhované), dvojčatí.\n\n\nsádrovec, kryolit, kalcit, baryt\n\nVe stavebnictví jako přísada do cementů a k výrobě anhydritového pojiva vhodného do vnitřních omítek. Díky své objemové stabilitě je anhydrit optimální pojivo k výrobě anhydritových podlahových potěrů. Má uplatnění jako základ pro samonivelační lité podlahy. Oproti betonové podlaze má výhodu v lepším samonivelačním účinku, lépe vede teplo (podlahové topení), je možné vytvářet větší plochy bez dilatací a není nutné používat na její zpevnění kari sítě. Mezi nevýhody patří silná reakce s kovy (koroze), proto není možné použít ocelové kari sítě ani kovové trubky pro podlahové topení. Další nevýhoda je nutnost ochrany anhydritu před vlhkem (koupelny, bazény).\n\nMůže být použit i k výrobě kyseliny sírové, nebo jako hnojivo. Namodralý anhydrit se leští jako náhražka mramoru v Itálii.\nVýrobky z modrého anhydritu se prodávají jako kamenná bižuterie pod zavádějícím názvem angelit.\n\nHojný minerál.\n\n"}
{"id": "166064", "url": "https://cs.wikipedia.org/wiki?curid=166064", "title": "Bernhard Sprengel", "text": "Bernhard Sprengel\n\nDr. Bernhard Sprengel (17. dubna 1899 – 22. ledna 1985) byl německý výrobce čokolády a sběratel moderního umění.\n\nSprengel studoval na Goethově škole a později chodil na kurzy politologie. V květnu 1919 se stal jedním z nových členů \"Corps Holsatia\" po první světové válce. Po obchodním kurzu v Hamburgu převzal management čokoládovny \"B. Sprengel & Co.\" v Hanoveru.\n\nBernhard Sprengel již získal oblibu k umění 20. století a vytvořil si vlastní sbírku obrazl a soch, včetně děl Picassa, Chagalla, Mackeho, Beckmanna, Marca, Kleea a Feiningera. Při příležitosti svých 70. narozenin v roce 1969 daroval Bernhard Sprengel svoji kompletní sbírku Hanoveru společně s 2,5 milionem marek k postavení muzea. Sprengel Museum bylo otevřeno o deset let později, v roce 1979. Hanover pak jmenoval Bernharda Sprengela čestným občanem, jako dík za jeho přispění.\n"}
{"id": "166067", "url": "https://cs.wikipedia.org/wiki?curid=166067", "title": "Dalečín (hrad)", "text": "Dalečín (hrad)\n\nDalečín je zřícenina hradu stojící uprostřed obce Dalečín. Byl postaven na skalnatém výběžku chráněn ze tří stran řekou Svratkou. Je chráněn jako kulturní památka České republiky.\n\nZřícenina hradu Dalečín, často mylně označovaného jako Tolenstein (tento název není historicky doložen, objevuje se až v místopisných pracích 19. století), stojí na kopci nad řekou Svratkou. První písemná zpráva je kladena do roku 1358. Společně s hradem Skály měl být rozbořen jako sídlo lupičů, poté jej páni z Pernštejna obnovili, jeho další osudy nejsou známy. Dobytí a zboření hradu v roce 1519 vojsky moravského hejtmana Artleba Vranovského z Boskovic se neopírá o žádný věrohodný pramen, jde spíše o nepřesný výklad barokních historiků, v jejichž pracích se tento údaj ponejprv objevuje. Roku 1588, kdy jej Jan z Pernštejna postoupil Pavlu Katharýnovi z Katharu, je uváděn jako pustý. V jeho sousedství tehdy vzniká nový dvůr s drobnou tvrzí, který zde obnovuje tradici šlechtického sídla.\n\nDnes jsou zbytky hradu upraveny jako park. Zachovala se mohutná část zdiva se střílnami a okny obytných místností, vybavených ve výklencích sedátky. Na zdi lze rozeznat 3 podlaží.\n\nPodle stavebního slohu – tzv. lucemburská gotika – se zjistilo, že byl postaven kolem roku 1340. Dispozicí se řadí mezi hrady s plášťovou zdí, které byly rozšířeny hlavně ve 14. století; celkem měl 4 patra. Obvodovou zeď prolamují v přízemí tři střílny, první patro mělo dvě místnosti (dle zachovaného torza) se třemi okny. Ve druhém patře se nacházejí 4 okna a pravděpodobně i pozůstatek prevetu, případně průchodu na vnější plášť hradby. Nad druhým patrem se zachovala část obranného patra. Přístup vedl pravděpodobně po parkánu se dvěma branami.\n"}
{"id": "166070", "url": "https://cs.wikipedia.org/wiki?curid=166070", "title": "Radovan Lukavský", "text": "Radovan Lukavský\n\nRadovan Lukavský (1. listopadu 1919 Praha – 10. března 2008 Praha) byl český herec, divadelní pedagog a recitátor. Ztvárnil stovky divadelních, filmových, televizních rolí i rozhlasových rolí, jeho vytříbený a kultivovaný hlas z něj dělal jednoho z nejlepších a nejznámějších českých vypravěčů a recitátorů poezie.\n\nKrom četných rozhlasových i televizních recitací namluvil 17 biblických příběhů v projektu \"Bible pro malé i velké\".\n\nZa svého dlouholetého vystupování v Národním divadle ztvárnil desítky velkých rolí, z nichž nejvýznamnější jsou \"Hamlet\" a \"Tomáš Becket\".\n\nJako vysokoškolský pedagog na Akademii múzických umění vychoval na desítky skvělých herců a je autorem dvou knih o herectví.\n\nNarodil se v Praze v poměrně chudé rodině. Jeho otec byl truhlářský mistr Rudolf Lukavský, který pocházel ze Stodu u Plzně, matkou bývalá služka a ochotnická herečka Marie Lukavská, rozená Čačalová, která pocházela z Bystřice pod Hostýnem.\n\nJeho matka byla hluboce věřící katolička, která svého syna od útlého dětství vodila do kostela. Radovanovi se v kostele líbilo a rád chodil ministrovat a pomáhat při zahradních pracích do blízkého kláštera anglických panen. Jedna z tamních sester, mater Stránská, se kterou si často povídal při práci na zahradě, hrála patrně rozhodující roli v tom, že se rozhodl stát se knězem.\n\nStudoval na jezuity řízeném Arcibiskupském gymnáziu v Praze–Bubenči, které opustil po 5 letech poté, co dostal \"consilium abeundi\" (překl. rada odejít) pro rostoucí dluh (rodiče nebyli schopni platit za internát). Dostudoval na reálném gymnáziu v Českém Brodě, kde odmaturoval v roce 1938. Nastoupil ke studiu češtiny a francouzštiny na Filozofické fakultě Univerzity Karlovy v Praze, po zavření vysokých škol pracoval u železnice jako telegrafista.\n\nV roce 1941 začal studovat na pražské konzervatoři a v roce 1942 nastoupil spolu s dalším posluchačem konzervatoře Jaromírem Pleskotem krátce do divadla Větrník Josefa Šmídy. Již ve druhém ročníku studia však byl nuceně nasazen v Německu na práci ve válečném průmyslu. V roce 1944 byl vyreklamován a nastoupil angažmá v Divadle Vlasty Buriana. Po uzavření divadel pracoval jako dělník v Praze. Po roce 1945 se vrátil ke studiu na Univerzitě Karlově i na konzervatoři a v letech 1946 (Pražská konzervatoř) a 1947 (FF UK) obě školy úspěšně absolvoval.\n\nV roce 1946 byl angažován Jiřím Frejkou do Divadla na Vinohradech. Odtud v roce 1950 přešel do Městských divadel pražských, od roku 1957 se stal členem souboru činohry Národního divadla v Praze.\n\nJeho pedagogická činnost byla spojena s Pražskou konzervatoří, kde se stal již v roce 1945 asistentem Jiřího Plachého na dramatickém oddělení a kam se vrátil znovu po roce 1975, ale především s Akademií múzických umění, kde od roku 1947 učil na katedře herectví Divadelní fakulty Akademie múzických umění a od roku 1950 i na FAMU, kde se stal v roce 1995 profesorem.\n\nV letech 1990 až 1995 vystupoval v doprovodných programech na výstavách (Herbert Masaryk, T. G. Masaryk – člověk a umění), které uspořádalo Masarykovo demokratické hnutí.\n\nNapsal dvě knihy o herectví a mnoho odborných článků.\n\nSe svou manželkou Ludmilou, rozenou Motyčkovou (1926–2005) se seznámil během studií na pražské konzervatoři, její sestra byla jeho spolužačkou. Měli spolu jediné dítě, syna Ondřeje (1949–2007), který zemřel náhle na selhání srdce. Od syna měl Radovan Lukavský dvě vnoučata, Martina a Kláru (* 1976). Vnučka Klára s ním po dobu jednoho roku natáčela rozhovory, které vyšly v knize Rozhovory s dědečkem.\n\nJeho nejznámějšími divadelními rolemi byly \"Obchodník s deštěm\", \"Hamlet\" nebo \"Tomáš Becket\". Ve filmu hrál například hlavní roli v \"Králi Šumavy\", televizním divákům zůstává v paměti díky roli Václava Tháma v seriálu \"F. L. Věk\" a řadě dalších. Byl vynikajícím recitátorem. Působil také jako vypravěč v seriálu \"Krajní meze\" nebo \"Cirkus Humberto\" a namluvil 17 biblických příběhů (Bible pro malé i velké).\nZasloužil se o kultivaci naší rodné řeči nejenom svým nezaměnitelným projevem, ale i knihou \"Kultura mluveného slova\" (Akademie múzických umění, Praha 2000). Podkladem této publikace byly jeho přednášky na FAMU.\n\n\n\nV roce 1965 mu byl udělen titul zasloužilý umělec a v roce 1974 ocenění \"Zasloužilý člen ND.\"\n\nZ rukou prezidenta Václava Havla převzal Medaili Za zásluhy, v roce 1995 získal Cenu Thálie za celoživotní mistrovství.\n\nV roce 2000 obdržel ocenění – Medaili Josefa Hlávky.\n\nDne 3. června 2005 mu byl udělen čestný doktorát (dr. h. c.) na Akademii múzických umění v Praze.\n\nV červenci 2008 byla v Praze 5 – Košířích po něm pojmenována ulice.\n\n\n"}
{"id": "166075", "url": "https://cs.wikipedia.org/wiki?curid=166075", "title": "Ostroretka stěhovavá", "text": "Ostroretka stěhovavá\n\nOstroretka stěhovavá (\"Chondrostoma nasus\") je sladkovodní ryba z čeledi kaprovitých, která je původním druhem moravských vod. Vysazováním se rozšířila i do Labe. Tato ryba žije v početných hejnech. Tvoří významnou část potravy hlavatky obecné.\n\nTělo je štíhlé, z boků mírně zploštělé. Ústa výrazně spodní, uzpůsobená k seškrabávání řas z kamenů. Hřbet je šedomodrý, boky stříbřité. Párové ploutve a řitní ploutev jsou načervenalé, ostatní tmavé. Dožívá se až 20 let. Dosahuje délky až 60 cm a hmotnosti 3 kg.\n\nObývá hlavně lipanové a parmové pásmo. V ČR je původním druhem na Moravě a ve Slezsku v povodí Odry a Dunaje. V Čechách byla vysazena na mnoha místech (Vltava, Berounka, Ohře, Labe, …), ale zatím nikde není příliš početná. Vyskytuje se ve Francii, Německu, Itálii a celé východní Evropě.\n\nHlavní součást stravy ostroretek tvoří řasy, které seškrabává z kamenů. Mimoto přijímá i larvy hmyzu.\n\nTření probíhá v období od března do května. Podobně jako u ostatních druhů kaprovitých ryb se během tření objevuje viditelná třecí vyrážka. V této době ostroretka táhne ve velkých hejnech proti proudu řeky do mělkých partií. Samice naklade 1000 - 60 000 jiker na kamenité nebo štěrkové dno.\n\nOstroretka je mezi rybáři velmi oblíbenou sportovní a bojovnou rybou. Loví se na plavanou, položenou - feeder nebo muškařením. Velmi početná je na Moravě v Bečvě a Svratce. Ve Slezsku zejména na řekách Opava, Moravice, Olše se vyskytují exempláře běžně i o délce nad 50 centimetrů a hmotnosti až 2,1 kg. V současné době je decimována jako ostatní reofilní druhy populacemi migrujících kormoránů z oblasti Pobaltí, zejména Estonska a Lotyšska.\n\nOstroretka se živí zejména řasami, jikrami a hmyzem. Nepatří mezi agresivní ryby, spíše si v klidu prohledává dno a čeká, co přijde. Pro lov ostroretek je nejvhodnější návnadou marmyška, či rotačka s přidaným červíkem nebo svazečkem mladých zelených řas. Návnadu je nejlepší nechat u dna a čas od času s ní potřást, aby si jí ryba všimla. Přestože ostroretka není agresivní, její záběr je velmi rychlý a silný. Typickým pohybem ostroretek je škubání hlavou ve snaze vysmeknout se z háčku, a v prutu je to cítit.\n\nNejvhodnější období pro lov ostroretek je buďto léto v mělčích proudech, či podzim v hlubších nadjezích. Není však nemožné chytnout ostroretku i v zimě.\n\n\n"}
{"id": "166078", "url": "https://cs.wikipedia.org/wiki?curid=166078", "title": "Miriam Hyde", "text": "Miriam Hyde\n\nMiriam Hyde (15. ledna 1913 – 11. ledna 2005) byla australskou skladatelkou, pianistkou, hudební učitelkou a poetičkou.\nSložila mnoho písní, klavírních a flétnových skladeb, komorních i orchestrálních skladeb. Její osobitý styl představuje prolínání stylů impresionismu a postromantismu.\n\nHyde se narodila v Adelaide. Učila se pak se svou matkou, než začala navštěvovat Elder Conservatorium v Adelaide. Později vyhrála stipendium k Royal College Music v Londýně, kde byla oceněná několika skladatelskými cenami.\n\nVrátila se do Adelaide v roce 1936 . Brzy se pak přestěhovala do Sydney, kde pracovala jako skladatelka a lektorka.\nV roce 1981 byla oceněná Vyznamenáním British Empire (OBE). V roce 1991 jí byla udělena Officer Order Austrálie (AO). V roce 1991 – 92 byla také korunovaná jako Mezinárodní žena roku a byla oceněná čestným doktorátem od Macquarie University .\n\nSvé 90. narozeniny oslavila koncerty napříč celou Austrálií.\nHyde zemřela v roce 2005, jen několik dnů před svými 92. narozeninami.\n\n"}
{"id": "166081", "url": "https://cs.wikipedia.org/wiki?curid=166081", "title": "Bruno Köhler", "text": "Bruno Köhler\n\nBruno Köhler (16. července 1900 Nové Město pod Smrkem – 21. března 1989 Praha) byl československý politik česko-německého původu a poslanec Národního shromáždění za Komunistickou stranu Československa. Jeho jméno je úzce spjato s obdobím totalitní vlády KSČ v padesátých letech dvacátého století.\n\nOd mládí se angažoval v komunistické straně. Vedl její mládežnickou organizaci Komsomol. Absolvoval Mezinárodní leninskou školu v Moskvě. Od roku 1929 patřil mezi přední funkcionáře nového vedení KSČ, které do funkce vynesl vzestup Klementa Gottwalda. Měl napojení na komunistické špičky v Sovětském svazu a zasahoval do četných sporů o výklad stranické linie, které často končily vylučováním a likvidací stranických frakcí.\n\nV parlamentních volbách v roce 1935 se stal poslancem Národního shromáždění. Poslanecké křeslo ztratil k 30. říjnu 1938 v souvislosti se změnami hranic pomnichovského Československa. Profesí byl redaktorem. Podle údajů z roku 1935 bydlel v Radčicích.\n\nBěhem války byl v exilu, nejprve v Paříži, pak v Sovětském svazu. Od roku 1943 zasedal v moskevském Zahraničním byru KSČ.\n\nV roce 1945 se po návratu z Moskvy stal vedoucím pracovníkem sekretariátu Ústředního výboru KSČ. Pracovníkem aparátu Ústředního výboru Komunistické strany Československa se stal v roce 1947. Od ledna do září 1951 a znovu od ledna 1953 do června 1954 byl členem organizačního sekretariátu ÚV KSČ. Celostátní konference KSČ 18. prosince 1952 ho zvolila za člena ÚV KSČ a do této funkce ho opětovně zvolil X. sjezd KSČ, XI. sjezd KSČ a XII. sjezd KSČ. Od června 1954 až do dubna 1963 zastával post člena sekretariátu ÚV KSČ a od ledna 1953 do dubna 1963 i tajemníka ÚV KSČ. V období červen 1961 – prosinec 1962 byl kandidátem politbyra ÚV KSČ. V roce 1955 mu byl udělen Řád Klementa Gottwalda. Vrcholem jeho kariéry byl konec čtyřicátých a první polovina padesátých let, kdy se stal nejprve jedním z organizátorů teroru a čistek v rámci celé společnosti, později také likvidátorem spolupracovníků z vlastních řad (Rudolfa Slánského, Vladimíra Clementise nebo Otta Šlinga). V roce 1950 zasedal v komisi, která měla vypracovat odpověď Vlado Clementisovi a předložit ji ke schválení Gottwaldovi. Clementis tehdy čelil kritice a následně byl souzen a popraven po zmanipulovaném procesu.\n\nV poválečném období se Köhler vrátil i do nejvyššího zákonodárného sboru. V letech 1960–1964 zasedal v Národním shromáždění Československé socialistické republiky.\n\nBěhem společenského uvolňování a revize politických procesů v 60. letech 20. století byl postupně odstaven od moci. Když v roce 1963 vypracovala Kolderova komise zprávu o nezákonných soudních a politických postupech v 50. letech, patřil mezi skupinu konzervativních komunistických funkcionářů, která byla následně odstraněna z vrcholných funkcí. Nejprve v roce 1963 zbaven funkce tajemníka Ústředního výboru KSČ, později v roce 1966 zbaven i členství v Ústředním výboru KSČ.\n\n"}
{"id": "166086", "url": "https://cs.wikipedia.org/wiki?curid=166086", "title": "Progerie", "text": "Progerie\n\nProgerie je nemoc, která způsobuje předčasný a urychlený rozvoj stařeckého vzhledu (fenotypu stáří) a typických chorob stáří (např. aterosklerózy, osteoartrózy, osteoporózy, nádorů) se zkrácením délky života. Nejde o jednu chorobu, nýbrž o skupinu progerických syndromů různé etiologie se skutečným urychlením vlastního stárnutí (pravá progerie), či s jeho imitováním (senescence-like fenotyp). Největší pozornost je v současnosti věnována poruchám transkripce genetické informace.\n\nProgerické rysy má většina syndromů způsobených chromozomálními aberacemi, např. Downův syndrom (převážně trisomie chromosomu 21). K epigenetickým příčinám urychleného stárnutí patří ionizující záření (photoageing kůže), volné radikály, hyperglykace.\n\nTzv. pravá progerie, zkratka HGPS z anglického Hutchinson-Gilford Progeria Syndrome. Jde o velmi vzácné onemocnění, u něhož se stařecký fenotyp začíná rozvíjet do 2 let věku s mediánem dožití 13 let. Nemocní mají typický vzhled: malý vzrůst, ptačí obličej s vystouplýma očima, atrofickou pokožku s vychudlým podkožím a tenké končetiny s nápadnými klouby. V roce 2003 byly jako příčina zjištěny mutace genu pro protein jaderných filament lamin A (LMNA). Důsledkem je porucha prekurzorového štěpení prelaminu A se vznikem patologického progerinu a s následnou poruchou jaderného obalu, nukleoskeletu a chromosomální architektury. HGPS je řazen mezi tzv. laminopatie spolu s lipodystrofií, kardiomyopatií, svalovou dystrofií, neuropatií, mandibulární dysplasií a dermatopatií. Inhibicí farnesylace, procesu zakotvujícího progerin do jaderného obalu vazbou na farnesyl isoprenoid lipid, lze snad zabránit rozvoji HGPS a v budoucnu tak i léčit nemocné. \n\nTzv. progerie dospělých, klinicky obdobné postižení s mírnějším průběhem (manifestace ve 3. decéniu) a s odlišnou etiologií. Jde o autozomálně recesivní onemocnění s příčinným genem WRN na chromozomu 8. Bílkovinný produkt, 3´-5´-helikáza a 3´-5´-exonukleáza, ovlivňuje DNA polymerázu i produkty dalších genů zapojených do replikace a reparace chyb DNA. Všechny mutace genu WRN vedou přímo či nepřímo k předčasnému vzniku stop-kodonu a ke zkrácení proteinového produktu.\n\n\n"}
{"id": "166087", "url": "https://cs.wikipedia.org/wiki?curid=166087", "title": "1975 v dopravě", "text": "1975 v dopravě\n\nTento článek obsahuje seznam událostí souvisejících s dopravou, které proběhly roku 1975.\n\n\n\n\n\n"}
{"id": "166088", "url": "https://cs.wikipedia.org/wiki?curid=166088", "title": "Letovice (zámek)", "text": "Letovice (zámek)\n\nZámek Letovice stojí na ostrohu nad obcí Letovice, asi 40 km severně od Brna. \n\nPůvodní dřevěná tvrz patřící Bořitovi, která stála na ostrohu nad Trstenickou stezkou, spojující Čechy a Moravu, byla přestavěna na hrad pravděpodobně Heřmanem z Letovic, od něhož pocházejí i první zmínky z let 1250-1274. Další zmínka pochází z roku 1316 od Stanimíra z Letovic. Hrad je ale písemně doložen až v roce 1360, kdy se majiteli hradu a panství stali páni z Letovic a z Ronova. Na přelomu 14. a 15. století zde byl do češtiny přeložen cestopis Marka Pola Milión. Roku 1424 hrad oblehli, dobyli a zničili husité.\n\nV letech 1446-1505 vlastnil polovinu hradu a panství rod pánů z Lomnice. Druhá polovina panství byla v letech 1446-1505 majetkem rodu pánů z Boskovic. Roku 1505 získali páni z Boskovic první polovinu a panství s hradem vlastnili do roku 1544. Ve druhé polovině 15. století prošel hrad pozdně gotickou přestavbou.\n\nRoku 1544 koupil hrad a panství od Kryštofa z Boskovic hrabě Kryštof z Hardeka a Kladska. Za Hanuše Fridricha z Hardeka byly provedeny úpravy interiéru, zesílení hradního opevnění se dvěma prstenci příkopů a dostavěno opevněné předhradí. Kamenné náhrobky Hardeků se nachází v kostele sv. Prokopa.\n\nRoku 1614 přešel hrad a panství do rukou hraběte Jindřicha Václava Thurna svatbou s Reginou Juliánou z Hardeka. Roku 1645 hrad dobyli Švédové. Po smrti Jindřicha Václava Thurna byl hrad roku 1654 prodán Karlem Kašparem Thurnem za 60.000 zlatých Jiřímu Štěpánovi Bruntálskému z Vrbna, jenž nechal provést opravy válečných škod.\n\nV letech 1664–1666 vlastnila hrad a panství hraběnka Eva Erdëdy, rozená Forgačová. Po ní byla v letech 1666-1668 majitelkou hraběnka Eliška z Náchoda, rozená Sunioginová. Ta roku 1668 odprodala hrad a panství za 60 000 zlatých ostřihomskému arcibiskupovi Jiřímu Szelepczenyi z Pohronce, jenž nechal provést přestavbu jádra hradu v raně barokní zámek. Tehdy získala zámecká zástavba půdorys nepravidelného trojúhelníku. Zámek a panství koupil v roce 1711 hrabě Karel Ludvík z Roggendorfu za 170 000 zlatých.\n\nRoku 1724 získali zámek Blümegenové a začali s úpravami zámku. Tentýž rok zámek spolu s městečkem vyhořel. Po požáru došlo k barokním přestavbám – byl dokončen hlavní zámecký palác, upraven interiér a roku 1730 byly přistavěny nové hospodářské a úřední budovy.\n\nRoku 1820 se stala majitelem panství a zámku rodina Kálnoky z Köröspataku. Za jejího vlastnictví získal zámek svůj nynější vzhled. Proběhly empírové a pseudogotické úpravy, byly přistavěny konírny, letní a zimní jízdárny, a došlo i k úpravě původní hradní věže. Nejznámějším z Kálnokiů byl Gustav Kálnoky (v letech 1881-1885 ministr zahraničí Rakouska-Uherska), jenž nechal upravit zámecký svah v rozsáhlý romanticko–gotický park anglického stylu. Na zámku působil jako vychovatel Jan Erazim Vocel. Zámek patřil rodu Kálnoky až do roku 1945.\n\nPo roce 1945 se stal zámek majetkem MěNV. Byl v něm umístěn internát a později i několik tříd Masarykovy školy práce. Po dlouhých průtazích byl zámek navrácen v restitučním řízení hraběti Alexandru Kálnokymu. Poté začalo město ve spolupráci s Alexandrem Kálnokym investovat do statického zajištění a sanace sklepení jízdáren. Proběhla také úprava zámeckého parku. V roce 2004 byl zámek a přilehlý park prodán Bohumilu Vavříčkovi z Boskovic za dva miliony korun. Nyní je zámek rekonstruován.\n\n\n"}
{"id": "166091", "url": "https://cs.wikipedia.org/wiki?curid=166091", "title": "Magie (rozcestník)", "text": "Magie (rozcestník)\n\nMagie má více významů:\n\n\n"}
{"id": "166095", "url": "https://cs.wikipedia.org/wiki?curid=166095", "title": "1974 v dopravě", "text": "1974 v dopravě\n\nTento článek obsahuje seznam událostí souvisejících s dopravou, které proběhly roku 1974.\n\n\n\n\n\n\n"}
{"id": "166096", "url": "https://cs.wikipedia.org/wiki?curid=166096", "title": "Jonathan Littell", "text": "Jonathan Littell\n\nJonathan Littel (* 10. října 1967, New York, USA) je francouzsky píšící americký spisovatel v současnosti žijící v Barceloně. (Ve Francii je považován za francouzského spisovatele amerického původu.) Jeho nejznámějším dílem je román \"Laskavé bohyně\".\n\nNarodil se v židovské rodině (sám se však za žida „vůbec nepovažuje“), která emigrovala z Polska do Spojených států na konci 19. století, jeho otcem je spisovatel Robert Littell. Vystudoval pařížské lycée Fenelon a odjel do Ameriky studovat na Yale. Po třech letech na Yale odjel na tehdy válčící Balkán. V průběhu sedmi let se účastnil humanitárních akcí neziskové organizaceAction contre la faim, hlavně v Bosně a Hercegovině, ale také na různých místech po celém světě jako např. v Čečensku, Afghánistánu, Kongu nebo dokonce v Moskvě. V roce 2001 se rozhodl ukončit humanitární činnost a začal psát svůj nejznámější román \"Laskavé bohyně\", rozsáhlou fresku vykreslující pomocí fiktivních vzpomínek vzdělaného důstojníka SS Maxmiliana Aue druhou světovou válku a východní frontu. \"Laskavé bohyně\" získaly v roce 2006 Goncourtovu cenu a Velkou cenu Francouzské akademie za román. Jorge Semprún tuto knihu označil za „událost století“.\n\nJediné jeho předchozí vydané dílo, kyberpunkový román \"Bad Voltage\", vyšlo v roce 1989 ve vydavatelství Signet Book. Kniha sice neobsahuje žádné zmínky o autorovi, ale časté odkazy na Francii a autory jako Jean Genet a Charles Baudelaire a na Paříž bezpochyby ukazují na téhož autora. Několikrát zde ostatně zmiňuje pařížské podzemí, kde se děj (často) odehrává (Jonathan Littell byl během svých studií na lycée Fenelon v Paříži tzv. katafilem – milovníkem nezákonných výprav do (nejen) pařížského podzemí).\n\nV roce 2006 zveřejnil obsáhlou a podrobnou zprávu o ruských tajných službách v letech 1991–2005 \"The Security Organs of the Russian Federation - A Brief History 1991–2005\"\n\nV současnosti žije s manželkou a dvěma dcerami v Barceloně.\n\n\n"}
{"id": "166098", "url": "https://cs.wikipedia.org/wiki?curid=166098", "title": "STS-1", "text": "STS-1\n\nSTS-1 byla první mise raketoplánu Columbia a první mise raketoplánu vůbec. Cílem letu bylo dokázat, že myšlenka vícenásobně použitelného vesmírného dopravního prostředku je reálná. Žádná jiná vesmírná loď do té doby totiž nebyla schopna vzlétnout do vesmíru více jak jedenkrát.\n\n\nPosádka letu STS-2 sloužila jako záložní. Byli to:\n\nRaketoplán byl pilotovaný veteránem kosmických letů, padesátiletým Johnem Youngem. Ve funkci druhého pilota letěl třiačtyřicetiletý námořní kapitán Robert Crippen. Start se uskutečnil z rampy 39A na Kennedyho kosmickém středisku 12. dubna 1981. Start byl původně plánován na 10. dubna, ale kvůli chybné synchronizaci počítačů se muselo odpočítávání přerušit a start byl o dva dny odložen. Je zajímavé, že 12. duben je datum dalšího slavného výročí v historii kosmonautiky. 12. dubna 1961, přesně 20 let před startem Columbie, se dostal do vesmíru první člověk - Jurij Gagarin. Tento den byl také vyhlášen za světový den letectva a kosmonautiky.\n\nStart proběhl ve 12.00 UTC. Po dvou minutách a dvanácti sekundách se od raketoplánu oddělily motory SRB (') a na padácích dopadly do Atlantského oceánu asi 250 kilometrů od pobřeží. Hlavní palivová nádrž ET (') byla odhozena 8 minut a 50 sekund po startu. Její zbytky dopadly do Indického oceánu. 10 minut a 32 sekund po startu byly vykonány dva manévry, které dostaly raketoplán na kruhovou dráhu ve výšce 240 km. Další dva manévry přesunuly Columbii na eliptickou dráhu ve výšce 273 - 276 km.\n\nHlavní náplň letu byla technická. Šlo o prověření konstrukce a systémů při letu ve vesmíru. Důležitou operací bylo otevření dveří nákladového prostoru. Otevřením dveří je totiž podmíněna správná funkčnost chladicího systému. Zkoušel se též systém gravitační stabilizace (namíření delší osy raketoplánu k Zemi).\n\nPřípravy na přistání proběhly už 6 hodin před započetím brzdícího manévru. K němu došlo 14. dubna 1981 v 17.22 nad Indickým oceánem. Columbia vstoupila do atmosféry s podélnou osou zdvihnutou o 40° vzhledem k horizontu. Při vstupu měla rychlost 24krát větší než je rychlost zvuku. Ve výšce 43 km měl raketoplán rychlost jen 6,5krát vyšší. 10 km nad povrchem snížil Young náklon na 35° a začal otáčení o 210°, po kterém se dostal do kurzu přistávací dráhy na dně vyschlého solného jezera. Columbia se dotkla země přesně 54 hodin, 20 minut a 52 sekund po startu. Dojezd do úplného zastavení měřil 2734 m.\n\n"}
{"id": "166099", "url": "https://cs.wikipedia.org/wiki?curid=166099", "title": "1973 v dopravě", "text": "1973 v dopravě\n\nTento článek obsahuje seznam událostí souvisejících s dopravou, které proběhly roku 1973.\n\n\n\n\n\n\n\n\n"}
{"id": "166101", "url": "https://cs.wikipedia.org/wiki?curid=166101", "title": "Iluzionismus", "text": "Iluzionismus\n\nIluzionismus (eskamotérství, moderní magie, zábavná magie, salonní kouzelnictví) je artistický obor, při kterém kouzelník (iluzionista, eskamotér, manipulátor) prostřednictvím svých manipulačních schopností, znalostí psychologie, herectví, techniky vytváří efekt (klam, trik, iluzi), které mají pobavit a udivit diváky.\n\nTermín \"moderní magie\" se začal profilovat na přelomu 18. a 19. století, kdy kouzelníci vystupují v salonech a později otevírají svá vlastní divadla.\n\nIluzionismus má mnoho podoborů: všeobecná magie, iluze, mentální magie, orientální magie (fakírství), mikromagie, kartomagie, matematikomagie, dětská magie a další.\n\nMezi typické triky, které jsou iluzionisty prováděny, patří:\n\nZákladní principy a jednoduché triky se už často prozradily, nejlepší triky jsou však dobře střeženými tajemstvími. Přesto je většina nových kouzel založena na starých:\n\nV dnešní době lze pomoci internetu zcela zdarma nalézt „vysvětlení“ libovolného triku (např. levitace (David Copperfield), zmizení vozu Orient expresu (David Copperfield), chůze po vodě (Criss Angel) aj.). Dále existuje spousta internetových obchodů, kde je možno „kouzlo“ koupit včetně návodu.\n\nModerní magie se dělí na několik kategorií, z nichž ve většině se pořádají všeobecně uznávané soutěže po celém světě včetně mistrovství světa a mistrovství České republiky. Někteří kouzelníci se věnují více oborům, jiní se specializují pouze na jeden.\n\nKouzelnický obor zaměřený na menší obecenstvo, při kterém se kouzla odehrávají v těsné blízkosti diváka. Při tomto oboru se většinou kouzlí s kartami, mincemi a drobnými předměty a kouzelnické efekty se často odehrávají přímo v rukou diváka. \n\nObor, při kterém se kouzlí většinou na hudbu, kouzlí se s většími předměty a živými zvířaty, kouzelník má na jevišti obvykle i asistentku, které mu podává a připravuje rekvizity. Při všeobecné magii jsou běžná kouzla jako: Roztrhání a scelení novin, objevení hrdličky z šátků, objevení šátků z prázdné bedýnky, kouzla s barevnými péřovými květinami a rychlo převleky. Do tohoto oboru patří také jedno z nejstarších kouzel světa – Čínské kruhy (sada 3–9 ocelových kruhů, které se v rukou kouzelníka záhadně spojují).\n\n„Královna magie“ – kouzelnický obor, který záleží na šikovnosti rukou a odvádění pozornosti. Manipulace jsou nejčastěji předváděny ve fraku při hudbě; mnoho kouzelníků i v 21. století používá frak, často však v mnoderním extravagantním zpracování. V tomto oboru se kouzlí s drobnějšími předměty, které kouzelníkovi dovolí s nimi „manipulovat“; jedná se o předměty jako: různé druhy karet, mince, náprstky, dřevěné kuličky, svíčky, květiny, ale i mobilní telefony a kompaktní disky. Nejznámějším a nejzákladnějším manipulačním trikem je Chicago (anglický název Multiplying balls) – mizení, objevování a množení kuliček mezi prsty kouzelníka. \n\nKouzelnický obor známý z televizních pořadů a především díky iluzionistům jako Harry Houdini, David Copperfield, Hans Klok, Siegfried a Roy, Criss Angel, Franz Harary, The Pendragons, Dirk Arthur, Duo Absolon a Pavel Kožíšek, Mark Larsen, Yvo Zydek. V tomto oboru jsou rekvizity největší. Předvádějí se iluze jako: Přeříznutí ženy v boxu, proměna ženy v tygra, metamorfóza, objevení automobilu, ale i zmizení sochy Svobody (David Copperfield) či zmizení raketoplánu (Franz Harary). Do tohoto oboru se řadí také eskapologie, které se věnoval slavný Harry Houdini a James Randi. Z českých iluzionistů stojí za zmínku Pavel Kožíšek. \n\nMentalismus – jedná se o jevištní či mikromagický obor, při kterém se využívají i mnohé psychologické metody (hypnóza,sugesce, mnemotechnika). Kouzelník zde většinou zarytě předstírá, že opravdu má nadpřirozené schopnosti telepatické či telekinetické. Jedná se o kouzelnické triky zahalené více do tajemna, kdy kouzelník čte divákům myšlenky, pohybuje předměty či dokonce komunikuje se záhrobím. Známým kouzlem je uhodnutí čísla na které divák myslí či ohýbání vidličky v rukou diváka.\n\nPouliční magie – kouzelnický obor, při kterém se kouzlí přímo na ulici mezi lidmi a skládá se z mikromagie a všeobecné magie. Tento obor kouzlení je dnes velmi moderní, avšak je starý mnoho staletí – kouzelníci a kejklíři často předváděli své umění na rušných ulicích či na jarmarku. Nejznámější kouzlo z tohoto oboru je Cups and Balls (německy Becher Spiel, česky Kalíšek a kulička, či skořápky) – kouzlo, při kterém má kouzelník na stole tři kovové pohárky a kuličku, která postupně cestuje z jednoho pohárku pod druhý, množí se a na závěr kouzelník pod pohárky objeví například citrón či tenisový míček. Moderními pouličními kouzly jsou například objevení karty za sklem či levitace divákova prstýnku. Tímto oborem začínalo mnoho dnes již legendárních kouzelníků. Typickými představeiteli street magic jsou Criss Angel, Cyril Takayama, Dynamo, David Blaine a v ČR Robert Fox.\n\n\n"}
{"id": "166105", "url": "https://cs.wikipedia.org/wiki?curid=166105", "title": "Slimák", "text": "Slimák\n\nSlimák (\"Limax\") je rod suchozemských nahých plžů z čeledi slimákovití.\n\nNěkdy bývají jako slimáci chybně nazývány všechny druhy nahých plžů.\n\nDříve byl název \"slimák\" českým rodovým jménem pro tři rody nahých plžů: \"Limax\", \"Limacus\" a \"Malacolimax\". Posledním dvěma rodům byl již vytvořen samostatný český název.\n\nPoznámka: ve slovenštině výraz \"slimáky\" znamená taxon stopkoocí, slovensky \"stopkatooké\" (Stylommatophora) a obecně všichni jeho zástupci.\n\nV rodu \"Limax\" je alespoň 33 druhů:\n\n\n"}
{"id": "166108", "url": "https://cs.wikipedia.org/wiki?curid=166108", "title": "Smrt krásných srnců", "text": "Smrt krásných srnců\n\nSmrt krásných srnců je název těchto titulů: \n"}
{"id": "166112", "url": "https://cs.wikipedia.org/wiki?curid=166112", "title": "Smrt krásných srnců (kniha)", "text": "Smrt krásných srnců (kniha)\n\nSmrt krásných srnců (vydána roku 1971) je kniha osmi povídek, ve kterých spisovatel Ota Pavel vzpomíná na šťastné dětství před druhou světovou válkou i hořký okupační úděl smíšené židovské rodiny.\n\nNěkteré z povídek byly použity jako předloha ke stejnojmennému filmu.\n\nHlavní postavou je autorův otec Leo Popper, ne ideální, pokud šlo o malá milostná dobrodružství, se smyslem pro humor a láskou k rybám, vodě a vůbec. Další postavou je maminka, vzácně tolerantní k otcovým avantýrám. Další z postav je strejda Prošek z Luhu pod Branovem, všeuměl, král pytláků, sžitý s přírodou u Křivoklátu a Berounky.\n\nV první povídce Nejdražší ve střední Evropě tatínek naletěl a koupil rybník pouze s jednou rybou. Když to zjistil, nenechal si to líbit a pomstil se tím, že bývalému majiteli rybníka prodal lednici, ale bez vnitřku. Jako to on udělal jemu.\n\nDruhá povídka Ve službách Švédska poukazuje na tatínkovu podnikavost u firmy Electrolux. V prodeji vysavačů a ledniček se stal mistrem světa, hlavně díky paní Irmě, do které byl tajně zamilován.\n\nPovídka Smrt krásných srnců je asi nejznámější a byla dokonce zfilmována. Vypráví o tom, jak si odvážný otec dojel s odpáranou Davidovou hvězdou a na rozvrzaném bicyklu pro srnce, aby jím nasytil své syny, ještě než odejdou do koncentračního tábora. To už se bál i kurážný Prošek. Za pytláctví a přechovávání „žida“ hrozila smrt. Spolu s Proškovým divokým vlčákem Holanem se mu to skutečně podařilo. A možná právě ten srnec zachránil život Jiřímu, který měl po návratu z koncentračního tábora 40 kg.\n\nPovídka Kapři pro Wehrmacht byla také zfilmována a odehrává se za 2. světové války. Tatínkovi seberou jeho milovaný rybník, on to samozřejmě nemůže přenést přes srdce. Až do doby výlovů chodí „své“ kapříky krmit. Jednou v noci je pak tajně všechny vyloví. Pak přijedou ten spodní buštěhradský rybník lovit sítěmi rybáři v uniformách wehrmachtu.\nZpočátku velká sláva a všechno vyhlíží slibně, ale v rybníce nic není a nikdo si to nedokáže vysvětlit a ta muzika vlastně hraje už jenom na počest otci, který s Davidovou hvězdou na kabátě vypálil Němcům rybník.\n\nJak jsme se střetli s Vlky je krátká povídka o tom, jak tatínek prohrál soutěž s Vlkovými o to, kdo uloví větší štiku. Když si tatínek hrdě nesoucí své úlovky k Vlkovým, všiml si jejich štiky visící před domem, tak se otočil a bez jediného slova zklamaně zamířil zpátky k domovu. Tato povídka vystihuje přesně povahu otce Oty Pavla.\n\nŠestou povídkou je Otázka hmyzu vyřešena a vypráví o tatínkových poválečných obchodech. Začne s prodejem mucholapek Bomba – chemik. Udělá s nimi terno, do svých obchodů zapojí také svého syna. Ale jak rychle uspěl, stejně tak rychle o svou slávu přišel. Přicházely mu telegramy typu: \"Pane Popper. Mouchy nechcípají. Spravujou se! Jděte do prdele s takovým zázrakem!\"\nO pár let později tutéž mucholapku začali vyrábět Holanďané jako Fly Killer (zabíječ much) a zaplavili tím Evropu.\n\nPrase nebude! je povídka, která byla během komunismu cenzurována. Tatínek šel krmit prasata - bylo mu sděleno, že za to jedno dostane. Maminka mu s tím pomáhala a rok krmili prasata. Tatínek už viděl zabíjačku, a tak se zaměřili hlavně na to nejkrásnější. Poté jim bylo řečeno, že prase nebude. Na konec tatínkovi přišel dopis, že jim dluží 530,52 Ksč. Tatínek se často ptal, zda dopis vstoupí do historie.\n\nV poslední povídce Králíci s moudrýma očima prodali Popperovi chatu a koupili si domeček u Radotína. Byla to jejich poslední štace tady na zemi a byla to štace šťastná. Tatínek si zavedl zvláštní chov králíků šampanů a maminka zatím úspěšně chovala krocany, slepice a prodávala vajíčka. Takhle to táhli skoro deset let. Tatínek své králíky brával na výlety, jednou i na výstavu. Z té odešel dotčený, že nevyhrál, všechny je pak pustil na pasece. Domů se vrátil až ráno v tak zbědovaném stavu, že se maminka lekla a zavolala sanitku. Před odjezdem ještě pověsil na vrátka cedulku s nápisem PŘIJDU HNED, ale už nikdy nepřišel.\n"}
{"id": "166114", "url": "https://cs.wikipedia.org/wiki?curid=166114", "title": "Prácheň", "text": "Prácheň\n\nNázev Prácheň může znamenat:\n"}
{"id": "166116", "url": "https://cs.wikipedia.org/wiki?curid=166116", "title": "1985 v dopravě", "text": "1985 v dopravě\n\nTento článek obsahuje seznam událostí souvisejících s dopravou, které proběhly roku 1985.\n\n\n\n\n\n\n\n\n\n\n"}
{"id": "166117", "url": "https://cs.wikipedia.org/wiki?curid=166117", "title": "Snowboarding", "text": "Snowboarding\n\nSnowboarding (zkratka SNB) je na sněhu provozovaný zimní sport podobný surfingu. Je provozován na snowboardu - prkně pevně připnutém k oběma nohám jezdce, které je pro jízdu na sněhu uzpůsobeno. Od roku 1998 je součástí zimních olympijských her.\n\nPrvní pokusy o „surfování“ na sněhu se v USA objevily již v roce 1920. Pro snowboarding je zlomový rok 1965, kdy Sherman Poppen spojil dvě lyže, ke špičce přimontoval provázek a vytvořil tím první model snowboardu, zvaný „snurfer“, protože jízda na něm se podobala spíše surfování na vodě. Inspirován Shermannovým úspěchem začal Jake Burton Carpenter vyrábět své vlastní snowboardy. Rozpoznal chyby a nevýhody snurferu, opravil je a přimontoval na desku první vázání, které několika pásky pevně drželo nohy. V roce 1977 založil ve Vermontu firmu Burton Snowboards. Mezitím Tom Sims na západě USA také jezdil na snowboardu a založil firmu Sims.\n\nPoté se na scéně objevil Dmitrij Milovich, který v roce 1969 přišel s prknem odlitým z polyesteru. Tato prkna měla nízkou životnost, ale i přesto si Milovich nechal v roce 1972 tento výrobek patentovat a o tři roky později založil vlastní firmu. Ta nakonec vyráběla již vylepšené verze boardů - měly laminátovou konstrukci a skluznici z P-texu.\n\nTom Sims o pár let později začal pracovat na zdokonalování snowboardu; původně byla jeho prkna podobná těm Milovichovým, později začal vyrábět prkna s laminátovou konstrukcí s dřevěným jádrem (vyšší odolnost prkna, lepší jízdní vlastnosti) + ocelové hrany, díky nimž bylo možné používat snowboard i na tvrdém sněhu.\n\nV roce 1983 přišel Jeff Grell s prvním skutečně pevným vázáním, které stabilně spojovalo nohy jezdce s prknem. S tímto vázáním bylo možné ovládat prkno , i na tvrdém a nerovném sněhu a ve velkých rychlostech.\n\nSnowboarding byl z počátku své existence brán nejprve jako módní výstřelek či exhibicionismus několika málo jedinců, nebyl uznávaný jako serózní sport a zimní střediska nedovolovala vstup snowboardistů na vleky. V 90. letech se snowboarding stává masovou záležitostí a vývoje nových technologií se chopily mimo jiné i zavedené lyžařské koncerny, díky nimž se vybavení pro snowboarding rozrůstá s nebývalou dynamikou.\n\n\n\n\n"}
{"id": "166119", "url": "https://cs.wikipedia.org/wiki?curid=166119", "title": "Církevní gymnázium v Kutné Hoře", "text": "Církevní gymnázium v Kutné Hoře\n\nCírkevní gymnázium v Kutné Hoře je osmileté katolické gymnázium. Sídlí v Kutné Hoře v barokních budovách kláštera sv. Voršily. Do sítě škol bylo gymnázium zařazeno v roce 1991, výuka začal v roce 1993. Navazuje na tradici voršilských středoškolských výchovných a vzdělávacích ústavů, které zde fungovaly v letech 1712–1949 jako dívčí škola a internát. Škola mimo jiné zajišťuje kvalifikovanou výuku 4 světových jazyků, umožňuje výměnné pobyty se školami v Německu a Francii a je přidruženou školou UNESCO.\n\n\n"}
{"id": "166121", "url": "https://cs.wikipedia.org/wiki?curid=166121", "title": "Veliká", "text": "Veliká\n\nNázev Veliká má více sídel:\n\n\n\n"}
{"id": "166125", "url": "https://cs.wikipedia.org/wiki?curid=166125", "title": "1984 v dopravě", "text": "1984 v dopravě\n\nTento článek obsahuje seznam událostí souvisejících s dopravou, které proběhly roku 1984.\n\n\n\n\n\n\n\n"}
{"id": "166126", "url": "https://cs.wikipedia.org/wiki?curid=166126", "title": "Jiří Černý (hudební kritik)", "text": "Jiří Černý (hudební kritik)\n\nJiří Černý (* 25. února 1936 Praha) je český hudební kritik. Pořádá kontaktní klubové poslechové pořady (zvané \"Antidiskotéky\" či \"Ro(c)kování\").\n\nOdmaturoval na stavební průmyslovce v roce 1955. Vystudoval žurnalistiku a češtinu na Filosofické fakultě University Karlovy v Praze. Během studií přispíval do novin jako sportovní novinář, byl i aktivním sportovcem (lukostřelba). V letech 1961–1965 pracoval (s přestávkou během vojenské služby) jako kulturní redaktor týdeníku \"Mladý svět\". Poté, co dostal výpověď z ideologických důvodů, se živil jako publicista na volné noze. Jako externista přispíval do hudebních časopisů \"Melodie\" (např. článek Louis Armstrong; 1963–1983 a 1988–1990), \"Hudba pro radost\", \"Repertoár malé scény\", \"Gramorevue\", \"Hudba je hudba\" a \"Kruh\". \n\nV Československém rozhlase uváděl a připravoval pořady, např. fakticky první československou hitparádu \"Dvanáct na houpačce\" (1964–1969), jež byla v té době velice populární, a rozhlasový pořad \"Desky načerno\" (1967). Po ukončení Houpačky z politických důvodů v roce 1969 nesměl až do roku 1989 s Československým rozhlasem spolupracovat. \n\nJiž po srpnu 1968 sestavil a navrhl k vydání první album Karla Kryla \"Bratříčku, zavírej vrátka\".\n\nPo odchodu z Československého rozhlasu byl zaměstnán jako korektor v tiskárně Mír (1971–1973) a jako pedagog na Lidové škole umění v Praze 2 (1973–1975), poté byl opět ve svobodném povolání, kdy napsal nesčetně článků o rockových a popových skupinách, které nabízel do různých časopisů. \n\nOd roku 1971 pravidelně pořádal v mnoha městech v Československu své Antidiskotéky, na kterých pouštěl různé nahrávky bez ohledu na jejich komerční potenciál, ale vždy s přihlédnutím k vysoké vkusové náročnosti a pestrosti žánrového výběru. Při Antidiskotékách nezřídka zazněly i během normalizace standardně nedostupné nahrávky zakázaných písničkářů nebo písničkářů, kteří žili v emigraci (Karel Kryl, Vlastimil Třešňák, Jaroslav Hutka). \n\nTaké spolupracoval s hudebním vydavatelstvím Supraphon na edici zahraničních LP desek (Joni Mitchell – \"Blue\", 1973, sleevenote na LP \"Peter, Paul & Mary\", 1979 ad.). Úzce spolupracoval s později zakázanou Sekcí mladé hudby Svazu hudebníků.\n\nV listopadu 1989 se účastnil zakládání Občanského fóra a moderoval některé protestní demonstrace. V letech 1990–1992 zastával místo šéfredaktora a předsedy správní rady hudebního časopisu \"Rock & Pop\". Po odchodu z této pozice je opět ve svobodném povolání jako nezávislý publicista.\n\nPravidelně uváděl vlastní pořady na rozhlasové stanici Praha. Od dubna 2004 do února 2007 psal články do \"Lidových novin\". Poté psal sloupky pro \"Hospodářské noviny\". Pravidelně pořádá antidiskotéky, poslechové pořady a na ČRo 2 uváděl každou sobotu pořad Klub osamělých srdcí seržanta Pepře, kde se vrací hlavně ke starší hudbě.\n\n23. prosince 2011 uváděl koncert Pocta Václavu Havlovi v pražské Lucerně.\n\nV lednu 2013 byl zbaven místa redaktora Českého rozhlasu poté, co se v médiích vmísil do kampaně volby prezidenta. Vzápětí se vrátil a pokračoval v přípravě pořadu Klub osamělých srdcí seržanta Pepře.\n\nV roce 2013 získal Cenu Ministerstva kultury za přínos v oblasti hudby.\n\n\n\n"}
{"id": "166127", "url": "https://cs.wikipedia.org/wiki?curid=166127", "title": "Antipsychotikum", "text": "Antipsychotikum\n\nAntipsychotika (neuroleptika) jsou látky, které mají při dlouhodobém podávání schopnost potlačovat psychotické symptomy (především halucinace a bludy) u schizofrenie, schizoafektivních psychóz a manické fáze maniodepresivní psychózy. První generace antipsychotik, známá též pod názvem klasická nebo typická antipsychotika, byla objevena v letech 1950. Druhá generace, též známá jako atypická antipsychotika, byla vyvinuta poměrně nedávno, avšak první z nich, klozapin, byl vyvinut již okolo 1950 a klinicky užit okolo 1970. Obě generace léků působí obvykle v mozku tak, že blokují dopaminové receptory v dopaminergních drahách, můžou však působit na širokou řadu jiných receptorů. Jednotlivá antipsychotika se od sebe liší nejen intenzitou účinku, ale i farmakodynamickými vlastnostmi.\n\nAntipsychotika působí na řadu receptorových systémů:\nZ dalších účinků - epileptogenní, prodloužení QT intervalu na EKG, zvýšení hladiny prolaktinu a s tím spojené poruchy menstručního?? cyklu, potence, vyšší riziko osteoporózy, ICHS a tardivních dyskinezí.\nU různých antipsychotik se tyto nežádoucí účinky vyskytují v různé míře případně se vůbec nemusejí vyskytnout.\n\nKlasická antipsychotika se dělí na sedativní s menší afinitou k dopaminovému systému ale výraznější afinitou k ostatním systémům a incisivní s výraznější afinitou k dopaminovému systému, a tím výraznější antipsychotický účinek\n\nsedativní\n\nincisivní\n\nAtypická antipsychotika mají nižší nežádoucí účinky, působí i na jiné příznaky než psychotické - zlepšují paměť, na poruchy nálady, na negativní schizofrenní příznaky. Dělí se podle mechanismu účinku na:\n\n\nAntipsychotické účinky všech neuroleptik se mohou projevit již po týdnu, většinou to ovšem trvá déle - v řádu několika týdnů, což svědčí o adaptačních změnách v transdukčních systémech, které jsou pravděpodobně vlastním mechanismem zodpovědným za zlepšení psychického stavu pacienta.\nZklidňující účinky antipsychotik ovšem nastupují mnohem dříve - dle typu aplikace od minut až po hodiny. Tento účinek je žádoucí zejména u pacientů, kteří jsou velmi agresivní a jiným způsobem nezklidnitelní.\n\nS užíváním antipsychotik se pojí řada vedlejších, nežádoucích účinků. Mezi časté patří akatizie, třes, zvýšení hmotnosti, úbytek mozkového objemu, úbytek počtu bílých krvinek (agranulocytóza), tardivní dyskineze, cukrovka, různé sexuální poruchy, únava (somnolence), deprese a snížená střední délka života.\n\nExistuje jedna velmi vzácná komplikace léčby antipsychotiky zvaná maligní neuroleptický syndrom. Pokud se tato komplikace vyskytne je na místě vysazení veškerých léků a léčba probíhá na ARO odděleních.\n"}
{"id": "166129", "url": "https://cs.wikipedia.org/wiki?curid=166129", "title": "Elektronika 901", "text": "Elektronika 901\n\nElektronika 901 ( ) byl typ osobního počítače, vyráběného v Sovětském svazu v roce 1991. \n\nPočítač byl postaven na konstrukci stroje typu IBM; měl od něj procesor typu 8086 s rychlostí 4,47 MHz, paměť RAM činila 1 MB. Displej byl pouze monochromatický a měl rozlišení 640 x 200 bodů. Hmotnost celého stroje činila 4,5 kg. Jednalo se o první počítač tohoto typu, který se začal v SSSR vyrábět; vzhledem k tomu, že jeho pořizovací cena byla extrémně vysoká (25 000 tehdejších rublů, tedy 6000 dolarů při průměrném sovětském platu 500 rublů), však nezažil velký úspěch. Vyrobilo se méně než 1000 kusů a dnes tak tyto počítače patří mezi sběratelskou raritu. \n\n"}
{"id": "166130", "url": "https://cs.wikipedia.org/wiki?curid=166130", "title": "Letov Š-328", "text": "Letov Š-328\n\nLetov Š-328 byl v letectvu předválečného Československa nejrozšířenějším jednomotorovým bombardovacím a pozorovacím letounem. Na sklonku 30. let 20. století byl s 338 kusy celkově druhým nejpočetněji zastoupeným typem letounu v československé výzbroji, po stíhací Avii B-534.\n\nJiž v roce 1928 nabídla letecká firma Letov čs. ministerstvu národní obrany (MNO) nový typ průzkumného dvouplošníku Letov Š-28. Kvůli nevyhovujícímu motoru však byla produkce tohoto letadla zamítnuta. Proto došlo k dalším pracím ve vývoji, takže v roce 1931 byl představen letoun Letov Š-128, které byly v počtu čtyř kusů dodány do Estonska pod označením Š-228E. MNO si objednalo 16 kusů, přičemž výkony stroje nebyly nijak valné. Dalším vývojovým typem byl Letov Š-228, který byl představen ve Finsku a v Pobaltí, přičemž Finové požadovali na stroji některé úpravy. Dne 19. července roku 1933 vzlétl další následovník této řady s továrním označením Letov Š-328.1 poháněný hvězdicovým motorem Walter Pegas II-M2, který byl reakcí na finské připomínky. \n\nZ obchodu nakonec sešlo pro nedodržení termínu předání prototypu ke dni 15. května 1933 a firma Letov nabídla letadlo čs. MNO. Československá armáda stroj po zkouškách vrátila a požadovala některé úpravy. Letoun měl podle nových specifikací plnit čtyři úlohy: pozorovací, zvědnou, bombardovací a noční stíhací. Došlo k přepracování konstrukce prototypu na Š-328MNO (také Š-328FM). Následně byl prototyp předán VTLÚ k vyzkoušení. Při zkušebním letu dne 25. března se zkušebnímu pilotu VTLÚ čet. Taiberovi nepodařilo zastavit otáčení ve vývrtce a byl nucen opustit neovladatelný stroj na padáku.\nPrvní sérii těchto letadel již s licenčním motorem Walter Pegas II-M2 si MNO objednalo v prosinci 1934 v počtu 62 ks, ještě v době zkoušek Š-328 MNO ve výzkumném leteckém technickém ústavu. Předání proběhlo v roce 1935. Stroj výrobního čísla 2 nebyl do výrobní série zahrnut, továrna jej vyčlenila pro další vývoj. Letouny výrobních čísel 18 až 21 byly opatřeny plováky britské společnosti Short a přeznačeny na vojenské číslování Š-328v.2 až Š-328v.5. Měly přestavěnou přední část trupu pro zástavbu vlečného zařízení nástřelného rukávu a byly vybaveny radiostanicí. Letouny výrobních čísel 48 až 62 byly vystrojeny pro noční létání a nesly označení Š-328n. Stroj výrobního čísla 17 byl určen pro lámací zkoušky. Osm kusů mělo instalovanou dodatečnou palivovou nádrž pro dálkové propagační lety do zahraničí. Letouny I. série se od prototypu odlišovaly novou výzbrojí a výstrojí, která zahrnovala pumy Fumo a fotokulomet. Byly vybaveny schránkami na prázdné nábojnice pod křídly, zákryt kulometné lafety a vlastní náhon spouštěče motoru. Lanové ovládání fletnerů na výškovce nahradila soustava táhel. Trup byl v zadní části zvýšen a zvětšila se i plocha směrovky.\n\nRoku 1935 objednalo MNO druhou sérii dalších 75 kusů Š-328. Tyto letouny neměly kulomety v horním křídle, ale měly zvětšenou olejovou nádrž a standardně montovanou přídavnou palivovou nádrž v trupu. Výrobní číslo 121 bylo testováno s třílistou kovovou vrtulí Letov. Letoun výrobního čísla 137 byl testován s dřevěnou karosérií na trubkové kostře trupu, od které se očekávalo zrychlení a zlevnění výroby.\n\n25 letounů III. série, dodaných v roce 1936, mělo dřevěnou karosérii odzkoušenou na Š-328.137. Ostruha byla vybavena vyměnitelnou litinovou botkou.\n\nPočínaje IV. výrobní sérií pužila společnost Letov hydropneumatické tlumiče ostruhy. Pod křídly měly umístěny dva tandemové závěsníky pro těžké pumy a u pozorovatele úpravu pro použití fotokamery A-I-34. Později se na standard IV. série upravovaly i letouny předchozích dodávek. Čtyři exempláře měly vybavení k pilotnímu výcviku v létání bez vnější viditelnosti. 110 kusů této série bylo dodáno s výrobními čísly 136-272 v roce 1937.\n\nDalších 40 strojů V. série z roku 1938 mělo vylepšený motor Pegas III-M2, instalovaný palubní telefon, nové elastické zavěšení palubních desek, gyroskopický polohoměr a zesílené vzpěry podvozku. Celá série obdržela dvojí řízení, úpravu pro lety bez vidu a zařízení pro vlek nástřelných rukávů. Vidlice ostruhy byla zesílena, botku nahradilo kolečko. Dosavadní licenční pohonná jednotka Walter Pegas II-M2 o vzletovém výkonu 427 kW byla nahrazena výkonnější verzí III-M2 o vzletovém výkonu 545 kW.\n\nVe stejném roce bylo dodáno také 69 Š-328 VI. série bez dvojího řízení, bez úpravy pro let bez vidu a bez zařízení pro vlek rukávů.\n\nPoslední VII. výrobní série z roku 1939 již byla dokončena po německé okupaci. Od letounu výr. č. 388 se stroje odlišovaly přepracovaným soupáčím přípustě motoru podle nařízení RLM a německých zvyklostí. Tato modifikace byla aplikována na všech Š-328, které Němci ukořistili. Posledních šest vyrobených kusů (výr. č. 407-412) bylo dodáno 20. října 1939 Slovensku.\n\nOd počátku programu Š-328 se Letov pokoušel o další vývoj typu. Již 8. září 1933 poprvé vzlétl druhý prototyp Letov Š-428.1 s kapalinou chlazeným vidlicovým dvanáctiválcem Avia Vr-36 s nominálním výkonem u země 478 kW, o který však neprojevila armáda zájem. \n\nMNO však svolilo na témže draku odzkoušení další pohonné jednotky, dvouhvězdicového čtrnáctiválcového motoru Gnome-Rhône 14Krsd Mistral Major, vyráběný v Československu licenčně jako Walter Mistral, o výkonu 588 kW. Vznikl tak prototyp Letov Š-528.1 (imatrikulace OK-VOE), který v červenci 1937 ustavil poslední národní výškový rekord s nákladem 500 kg své kategorie výkonem 8849 m. Ten si objednalo v počtu 6 ks (OK-PAK, -PAL, -PAM, -PAO, -PAP a -PAQ) ministerstvo veřejných prací pro Četnické letecké hlídky, ale letadla nakonec skončila u vojenského letectva. Jako náhradu ministerstvo vnitra převzalo pro své ČLH od MNO šest kusů Š-328 s kompletní výzbrojí a výstrojí.\n\nLetov Š-328 byl víceúčelový dvoumístný jednomotorový dvouplošník s pevným záďovým podvozkem. Do roku 1939 bylo vyrobeno kolem 440 kusů letounů řady Š-28, z toho 412 Š-328. Trup letounu měl celokovovou příhradovou konstrukci z chrommolybdenových trubek. Přední část trupu byla snýtovaná a sešroubovaná, zbytek byl svařovaný. Karosérie měla vršek z duralového plechu a spodek pokrýval plátěný potah. Prostory pilota i pozorovatele/střelce byly otevřené. Křídla měla celokovovou konstrukci, sestávající ze dvou nosníků, žeber, rozpěrných trubek a výztužných drátů. Podvozek byl pevný, záďový o rozchodu 2,6 m. Hlavní podvozek měl pneumatické tlumiče a byl opatřen pneumatickými brzdami. Pohonnou jednotkou letadla byl vzduchem chlazený hvězdicový devítiválec Walter Pegas II-M2 o výkonu 427 kW, popř. silnější Pegas III-M2 o výkonu 545 kW. Motor poháněl dvoulistou dřevěnou vrtuli o průměru 3,55 m.\n\nVýzbroj tvořily dva kulomety vz. 30 (ráže 7,92 mm) ve spodním křídle a pohyblivý dvojkulomet stejné ráže na lafetě Škoda Šu-31, který ovládal pozorovatel/střelec. Výbavu pro bombardování tvořilo zpočátku 6 závěsníků pod dolním křídlem a jeden větší pod trupem. Později se dvojice závěsníků pro těžší pumy objevily i pod křídly, přičemž náklad pum mohl dosáhnout až 500 kg. Pro pozorování byl letoun vybaven ruční kamerou A-I-25 (popř. A-I-34), a pevnou kameru A-II-30 (A-III-30).\n\nPrvní sériové letouny Š-328 dostaly smíšené pluky - 1. v Praze, 2. v Olomouci a 3. v Piešťanech.\n\nV době Mnichovské krize mělo naše letectvo k dispozici celkem 314 letounů Letov Š-328, z toho 227 u operačních letek a 87 kusů se nacházelo ve skladech. Další stroje byly před dokončením. Do boje se Š-328 13. letky prvně dostaly 13. října 1938 v oblasti Berehova, které je v nynější Zakarpatské oblasti, ale v r. 1938 ještě náleželo k Podkarpatské Rusi (Druhá republika). Útoky proti československým pohraničním jednotkám za strany Maďarska probíhaly na jižním Slovensku a na Podkarpatské Rusi. Maďaři na Podkarpatské Rusi začali vyvolávat pohraniční šarvátky, které posléze přerostly v nevyhlášenou válku. Dne 25. října byl v okrese Komárno maďarskou stíhačkou Fiat CR.32 sestřelen letoun Š-328.237 10. pozorovací letky leteckého pluku 3, přičemž zahynul pozorovatel Jaromír Šotola.\n\nPo obsazení zbytku republiky 15. března 1939 Němci ukořistili celkem 338 sestavených letounů Letov Š-328 a dalších 20 ve výrobě. Po vyhlášení nezávislosti Slovenského státu (14. března 1939) byly letouny Š-328 dislokované na Slovensku zařazeny do výzbroje slovenského letectva. Jednalo se o 45 letadel, další stroje získali Slováci od Němců po dokončení výroby dalších 19 exemlářů, takže jich u Slovenských vzdušných zbrani bylo celkem 64 ks. 23. a 24. března 1939 byly Š-328 prvně bojově nasazeny proti maďarským jednotkám pronikajícím na východní Slovensko. Slovenské Š-328 se podílely na útoku proti Polsku na podzim roku 1939 a operační nasazení je čekalo i na východní frontě roku 1941. Slovenští letci se s třiceti svými letouny Letov Š-328, zařazenými u I. perutě pozorovací, zúčastnili i německého vpádu do SSSR, avšak od konce července 1941 byli postupně odesíláni zpět do vlasti. V červnu 1942 byla na východní frontu odeslána pozorovací letka 1 s šesti Š-328, která tam působila do 1943, kromě pozorovacích a spojovacích letů se účastnili i několika náletů proti partyzánům. \n\nDne 29. srpna 1944 vypuklo Slovenské národní povstání, do kterého zasáhly i letouny Letov Š-328 Kombinované letky z letiště Tri Duby, 41. letky z Popradu a jednotky Leteckého parku na letišti Mokraď. Stroje byly používány jako pozorovací, bitevní a bombardovací, přičemž Němcům působily ztráty zejména u pozemního vojska a zásobování. V boji v SNP Šmolíky obvykle nosily jen lehkou výzbroj šesti 20 kg pum nebo čtyř 50 kg, aby byly letouny obratné a bylo možné pumy přesněji shazovat při hloubkových náletech - nálety pod úhlem 30-45° - puma z centrálního závěsníku by poškodila vrtuli.\n\nUkořistěná letadla používaly německé jednotky zejména pro výcvik v pilotních školách, stroje s vybavením pro noční létání sloužily pro kondiční výcvik u nočních stíhacích perutí. Roku 1939 prodali Němci 62 kusů Š-328 carskému Bulharsku, kde dostaly pojmenování „Vrana“. Německo je prodalo svému satelitu za 40% původní ceny. Sloužily až do poloviny roku 1942 u 161. letky jako spojovací a protiponorkové hlídkové, například nad okupovanou Makedonií a Černým mořem.\n\n\nÚdaje dle platí pro variantu Š-328 s motorem Walter Pegas II-M2\n\n\n\n\n\n"}
{"id": "166134", "url": "https://cs.wikipedia.org/wiki?curid=166134", "title": "Oberwiesenthal", "text": "Oberwiesenthal\n\nOberwiesenthal je lázeňské město a centrum zimních sportů v okrese Erzgebirge (\"Krušnohorský okres)\", ve spolkové zemi Sasko v Německu na hranicích s Českou republikou. S nadmořskou výškou 914 metrů je také nejvýše položeným městem Německa. Na konci roku 2015 zde bylo registrováno 2194 obyvatel, což představuje za uplynulé desetiletí značný pokles – v roce 2005 žilo v Oberwiesenthalu 2735 obyvatel.\n\nOberwiesenthal leží v údolí říčky Polavy a na jihovýchodním úbočí hory Fichtelberg. S českým městem Loučná pod Klínovcem (dříve \"Český Wiesenthal\") ležícím na protější straně údolí je spojeno hraničním přechodem pro pěší. V okolí města se nacházejí tyto vrcholy Krušných hor:\n\n\nOberwiesenthal byl založen v roce 1527 \"pány ze Schönburgu\" (česky „ze Šumburka“) jako hornická osada, rok poté co byla v oblasti nalezena stříbrná ruda.\n\nRoku 1530 obdržela osada městská práva, a roku 1559 se dostal Oberwiesenthal pod správu saského panovnického rodu Wettinů.\n\nDůlní činnost byla v 19. století ukončena. Město se postupně díky zájmu o Fichtelberg a lyžařskému sportu stalo cílem turistů. V roce 1921 se Oberwiesenthal spojil s u Polavy ležícím Unterwiesenthalem, zmiňovaným poprvé už v roce 1406. Unterwiesenthal měl městská práva už v roce 1510. Od 29. května 1935 má Oberwiesenthal statut lázeňského města.\n\n\nTabulka uvádí vývoj počtu obyvatel:\n\n\nZákladní údaje v tomto články byly převzaty z článku \"Oberwiesenthal\" na německé Wikipedii\n\n"}
{"id": "166136", "url": "https://cs.wikipedia.org/wiki?curid=166136", "title": "Eutektikum", "text": "Eutektikum\n\nEutektikum je tuhá směs dvou látek, jejichž krystaly se vytvářely při tuhnutí společně. Čisté eutektikum vzniká v takovém mísícím poměru obou složek, při kterém je teplota tuhnutí směsi nejnižší. Pokud je mísící poměr odlišný, vzniká směs podeutektická, u které je tuhá fáze tvořena směsí eutektika a krystalů jedné složky, nebo směs nadeutektická, u které je tuhá fáze tvořena směsí eutektika a krystalů druhé složky. Aby dvě látky vůbec mohly tvořit eutektikum, musí být splněny tyto podmínky:\n\nSměsi, které některé z těchto podmínek nesplňují, netvoří eutektickou směs, ale jiné soustavy, například peritektickou směs nebo tuhý roztok, který neobsahuje krystaly.\n\nKřivka tvaru V směřující do eutektického bodu například ve fázovém diagramu Fe-C se nazývá eutektikála. Pod touto křivkou se vylučuje nízkouhlíkatá fáze (tuhý roztok) α–ferit. Přebytečný uhlík obohacuje austenit až do dosažení eutektické teploty 723 °C.\n\nVlastnosti takové směsi dvou látek silně závisí na tom, jaké fyzikální procesy se v ní odehrávají při tuhnutí. Tyto procesy lze poměrně snadno zevnějšku vysledovat na křivkách tuhnutí, což jsou závislosti poklesu teploty na čase při tuhnutí směsi, na kterých jsou u tuhnutí směsí vidět různé teplotní zlomy. Přímo lze pak výsledky těchto procesů pozorovat speciálními mikroskopy, kterými se typicky v metalurgii zkoumají krystaly v řezech slitin kovů. Příkladem jsou Widmanstättenovy obrazce u meteoritů.\n\nČistá látka krystalizuje při zcela konkrétní hodnotě teploty tuhnutí a odevzdává přitom svoje latentní teplo tuhnutí, takže teplota po nějaký čas zůstává neměnná a teprve potom začne klesat. Oproti tomu u směsi látek dochází ke krystalizaci v určitém rozmezí teplot, a stejně tak i naopak - podle rozmezí teplot tání lze zjistit, že nejde s čistým kovem, ale směs.\n\nPokud je koncentrace směsi podeutektická nebo nadeutektická, první začne krystalizovat látka ve vyšší než eutektické koncentraci.\n\nStruktura směsi tedy vypadá tak, že v tekuté fázi rostou pevné krystaly látky s vyšší koncentrací a její koncentrace v roztoku se tak postupně snižuje. Navenek má směs těstovitý charakter, který může mít i směs kapalné a tuhé fáze čisté látky (ne-směsi). Obvykle jej lze pozorovat například u nápoje ledová tříšť, což je směs ledu a cukru, nebo u chování tuhnoucí pájky (slitina cínu a olova, případně dalších kovů) při pájení, pokud se s pájeným spojem v těstovitém stavu pohne.\n\nKdyž v roztoku díky krystalizaci první složky koncentrace obou složek dosáhnou eutektické hodnoty, zastaví se pokles teploty neboť i druhá složka začne odevzdávat své latentní teplo a společně s první krystalizovat. Právě takto společně krystalizovaná struktura se nazývá eutektikum a například u ztuhlých slitin kovů se pozná pod mikroskopem podle velmi drobných vzájemně promíchaných krystalků obvykle plochého nebo zrnitého tvaru. Teprve po dokončené krystalizaci eutektika je směs v plně tuhém stavu a teplota začne opět s časem klesat. Protože eutektikum má nejnižší teplotu tuhnutí, vytváří se v nadeutektických nebo podeutektických směsích vždy až druhotně. Předchází mu prvotní vytváření krystalů složky směsi s&nbwsp;vyšší koncentrací.\n\nJe-li směs přesně v eutektickém poměru, začne z tekuté fáze přímo (prvotně) krystalizovat eutektikum a krystalizuje až do plného ztuhnutí směsi.\n\nPři provedení řady měření křivek tuhnutí od čisté první látky přes směsi se zvyšující se koncentrací látky druhé včetně koncentrace eutektické až k čisté látce druhé a zaznamenání body zlomu a teplotu tuhnutí druhé složky, lze zkonstruovat takzvaný fázový diagram směsi obou látek.\n\nFázový diagram vyjadřuje fázi (skupenství) látek v závislosti na teplotě. U eutektických směsí má v tomto diagramu křivka rozhraní mezi kapalným a pevným skupenstvím typický vzhled připomínající písmeno V (eutektikála), kde takzvaný eutektický bod (bod s nejnižší teplotou tání) leží na ose teploty nejníže, níže než leží teploty tání obou čistých složek. Pokud alespoň jedna ze složek směsi je kov, nazýváme takovou soustavu namísto obecnějšího pojmu směs pojmem slitina.\n\nJednotlivé oblasti na uvedeném příkladu fázového diagramu vyjadřují tento stav slitiny:\n\n\nEutektické směsi se nejčastěji používají právě kvůli své vlastnosti, že jejich teplota tání je výrazně nižší než teploty tání jednotlivých složek. V metalurgii dává díky jemným vzájemně promíchaným krystalkům eutektická fáze slitině navíc zvláštní mechanické vlastnosti.\n\nVelmi časté je využití v metalurgii, kde se směsi kovů nazývají slitiny, tedy v tomto případě eutektické slitiny. Typickým příkladem je třeba spojování kovů pájením. Pájka je právě eutektická slitina (například cínu a olova). Dosahuje se tak u ní teploty tání 183 °C, ačkoliv teplota tání samotného cínu je 232 °C a teplota tání olova 328 °C.\n\nNejznámější použití eutektické směsi mimo metalurgii je solení silnic v zimním období. Voda má teplotu tání 0 °C, sůl neboli chlorid sodný ji má 801 °C. Nicméně po smíchání ve vhodném hmotnostním poměru (23,3 % soli) klesne teplota tání směsi až na -21,2 °C, tedy osolená voda tuhne až při takto nízké teplotě. Při solení silnic se ovšem ani zdaleka nedosahuje tohoto eutektického poměru soli, proto prakticky solení funguje jen do teploty cca -6 °C.\n\nVyužití ovšem nalézají eutektické směsi i v mnoha jiných oborech lidské činnosti. Například ve sklářství se do čistého křemenného skla, které má velmi vysokou teplotu tání přidávají látky na její snížení jako vápník, sodík, olovo atd.\n"}
{"id": "166143", "url": "https://cs.wikipedia.org/wiki?curid=166143", "title": "Cranzahl", "text": "Cranzahl\n\nCranzahl je místní částí obce Sehmatal v okrese Annaberg ve spolkové zemi Sasko v Německu. Žije zde asi 2 300 obyvatel a katastrální území je 22,8 km².\nKe sloučení s obcí Sehmatal došlo v roce 1999.\n\nCranzahl leží na severním okraji Krušných hor. Rozkládá se na pravém břehu říčky Sehma. Délka obce je přibližně 3,5 kilometru. Na východě leží obec Bärenstein, nad kterou se tyčí 898 metrů vysoká stejnojmenná hora.\n\nOkolo roku 1150 se v oblasti dnešního Cranzahlu usadili první zemědělci. První zmínka o \"Crahenzal\" pochází z roku 1367. Pravděpodobným důvodem osídlení byla v Krušných horách tradiční hornická činnost a také poloha na Solné stezce vedoucí z Halle do Čech.\n\n\nMimo zemědělství a lesního hospodářství v okolí zde až do 16. století fungovaly rudné doly jako největší zdroj obživy. Poté tuto úlohu plnila výroba pozamentů. V dobách NDR zde byla velká textilní továrna a barvírna textilu. Dnes zde působí společnost pro dřevařskou výrobu.\n\nCranzahl leží při silnici \"B95\", z niž odbočuje silnice č. 266, vedoucí z Chemnitz do Oberwiesenthalu, a na železniční trati Vejprty - Bärenstein -Flöha - Chemnitz.\n\n\n"}
{"id": "166149", "url": "https://cs.wikipedia.org/wiki?curid=166149", "title": "PDF (rozcestník)", "text": "PDF (rozcestník)\n\nPDF může být:\n"}
{"id": "166153", "url": "https://cs.wikipedia.org/wiki?curid=166153", "title": "Rutil", "text": "Rutil\n\nRutil (Werner, 1800), chemický vzorec TiO (oxid titaničitý), je čtverečný minerál. Je to jedna ze tří v přírodě se vyskytujících modifikací oxidu titaničitého. Další dvě jsou: anatas a brookit.\n\nNázev pochází z latinského slova \"rutilus\" – načervenalý\n\nAkcesorický minerál v magmatických (granity, pegmatity, syenity, diority) a silně metamorfovaných horninách (ruly, svory). Protože je odolný proti zvětrávání, nachází se také v rozsypech.\n\nKrystaly jsou prizmatické, často rýhované, nebo jehličkovité. Dále tvoří zrnité a vláknité agregáty, valouny, pseudomorfózy. Běžně dvojčatí podle {011}.\n\n\n\nIlmenit, kasiterit, turmalín, zirkon\n\nZdroj titanu. Někdy jako drahý kámen, např. sagenit zarostlý v křemeni („Venušiny vlasy“). Používá se jako součást tavidla v obalech svařovacích elektrod.\n\nČastý minerál.\n\n\n"}
{"id": "166159", "url": "https://cs.wikipedia.org/wiki?curid=166159", "title": "Zeměkoule", "text": "Zeměkoule\n\nZeměkoule označuje nejčastěji planetu Zemi.\n\n\n"}
{"id": "166160", "url": "https://cs.wikipedia.org/wiki?curid=166160", "title": "Sophie Schollová", "text": "Sophie Schollová\n\nSophie Magdalena Schollová (v němčině Scholl, 9. května 1921 – 22. února 1943) byla německá studentka a křesťanská pacifistka, členka nenásilné protinacistické skupiny Bílá růže, kterou se svým bratrem Hansem Schollem posléze v podstatě vedla.\n\nV únoru 1943 byla spolu s bratrem přistižena při distribuci protinacistických a protiválečných letáků. Po krátkém vyšetřování byla společně s bratrem a Christophem Probstem postavena před Lidový soud, kterému předsedal neslavně proslulý Roland Freisler, odsouzena k smrti pro velezradu a popravena gilotinou.\n\nNáleží mezi nejuznávanější a nejoslavovanější hrdiny německého protinacistického odboje, bylo o ní napsáno několik knih a natočeno několik filmů. Nejznámějším a nejúspěšnějším filmem o ní je historická rekonstrukce jejího posledních dnů z roku 2005: \"Sophie Scholl - Poslední dny\" (německy \"Sophie Scholl – Die letzten Tage\"), v níž její postavu ztvárnila Julia Jentschová.\n\nV roce 2003 ji diváci německé veřejnoprávní televize ZDF v anketě Naši nejlepší svými hlasy umístili spolu s bratrem na 4. místě v žebříčku největších osobností z řad německého národa.\n\nSophie se narodila jako čtvrté z šesti dětí v protestantské rodině Roberta a Magdaleny Schollových. Otec byl křesťansko-liberální politik a odpůrce nacistů (v roce 1942 byl uvězněn pro urážku Vůdce, když mimo jiné nazval Hitlera Bičem Božím), matka byla hluboce věřící a před sňatkem zastávala pozici diakonky. V době Sophiina narození byl starostou městečka Forchtenberg. Jejími sourozenci byli sestra Inge (1917–1998), bratr Hans (1918–1943), sestra Elizabeth (* 1920), bratr Werner (1922–1944) a sestra Thilde (1925–1926).\n\nSophie byla bezproblémové dítě, do školy nastoupila v sedmi letech a snadno prospívala. V roce 1930 se její rodina přestěhovala do Ludwigsburgu a v roce 1932 dále do Ulmu. Sophie podobně jako Hans a řada jejích spolužáků zpočátku podlehla nacistické propagandě a v roce 1932 vstoupila do BDM, její počáteční entusiasmus ale postupně upadal, když konfrontovala výchovu a program hnutí s protinacistickými stanovisky svých rodičů, některých učitelů a svojí křesťanskou vírou.\n\nV roce 2003 ji diváci německé veřejnoprávní televize ZDF v anketě \"Naši nejlepší\" svými hlasy umístili i s jejím bratrem na 4. místě v žebříčku největších osobností z řad německého národa, za Konrada Adenauera, Martina Luthera a Karla Marxe, před Willyho Brandta, Bacha, Goetheho a další.\n\nNa motivy jejího osudu a její skupiny byly natočeny filmy \"Bílá růže\" (orig. \"Die Weiße Rose\", 1982), \"Pět posledních dnů\" (orig. \"Fünf letzte Tage\", 1982) a \"Sophie Scholl - Poslední dny\" (orig. \"Sophie Scholl - Die letzten Tage\", 2005).\n\n"}
{"id": "166163", "url": "https://cs.wikipedia.org/wiki?curid=166163", "title": "Ethylenglykol", "text": "Ethylenglykol\n\nEthylenglykol (psaný také jako etylenglykol), systematický název ethan-1,2-diol (nebo 1,2-ethandiol), v průmyslu známý také jako Fridex, je alkohol se dvěma -OH skupinami (diol), chemická sloučenina široce používaná v nemrznoucích chladicích kapalinách pro automobily. V čisté formě jde o viskózní jedovatou kapalinu sladké chuti, bez barvy a zápachu.\n\nEthylenglykol se vyrábí z ethylenu přes ethylenoxid. Ethylenoxid reaguje s vodou za vzniku ethylenglykolu podle této chemické rovnice:\n\nTuto reakci lze katalyzovat kyselinami nebo zásadami, anebo může probíhat v neutrálním prostředí za zvýšené teploty. Nejvyšší zisk ethylenglykolu se dosáhne při kyselém nebo neutrálním pH s velkým přídavkem vody. Za těchto podmínek lze získat až 90 % ethylenglykolu (z teoreticky dosažitelného množství). Hlavními vedlejšími produkty jsou oligomery diethylenglykol, triethylenglykol a tetraethylenglykol.\n\nMolekula ethylenglykolu byla zpozorována ve vesmíru.\n\nEthylenglykol vzniká i biologickými procesy, jako odpadní produkt trávení polyethylenu larvou zavíječe voskového.\n\nHlavní použití ethylenglykolu je v chladicích kapalinách, například v automobilech a osobních počítačích. Díky nízkému bodu tuhnutí ho lze použít i jako odmrazovací kapalinu pro skla dopravních prostředků a pro letadla. Ethylenglykol se také často používá ve vodních okruzích klimatizačních systémů, a to buď v chladičích a vzduchových tepelných výměnících umístěných venku, anebo v systémech, kde je potřeba chladit pod bod tuhnutí vody.\n\nEthylenglykol se široce používá pro zpomalování tvorby klatrátů zemního plynu v dlouhých plynovodech, které vedou zemní plyn z plynových polí do zpracovatelského zařízení. Ethylenglykol lze z plynu získat zpět a znovu použít jako inhibitor, a to po čisticím procesu, kdy se odstraňuje voda a anorganické soli.\n\nEthylenglykol je čím dál důležitější pro výrobu plastů, zejména polyesterových vláken a pryskyřic, včetně polyethylentereftalátu používaného pro nápojové láhve. Schopnost ethylenglykolu fungovat jako nemrznoucí kapalina ho činí důležitou složkou vitrifikačních směsí pro nízkoteplotní uchovávání biologických tkání a orgánů.\n\nMenší množství ethylenglykolu se využívá pro výrobu kondenzátorů, jako meziprodukt pro výrobu 1,4-dioxanu a jako antikorozní aditivum do kapalinových chladicích systémů osobních počítačů.\n\nEthylenglykol lze použít také v organické syntéze jako chránící skupinu pro karbonylové skupiny. Reakce ketonu nebo aldehydu s ethylenglykolem poskytuje, za přítomnosti kyselého katalyzátoru (např. kyselina p-toluensírová, BF·EtO), cyklický acetal<nowiki>—1,3-dioxolan</nowiki>, který je odolný proti zásadám a jiným nukleofilům. Chránící skupina 1,3-dioxolanu může být následně odstraněna, například další kyselou hydrolýzou. V následujícím příkladu je izoforon chráněn pomocí ethylenglykolu s mírným přídavkem kyseliny p-toluensírové. Aby se rovnováha reakce posunula na pravou stranu, byla azeotropickou destilací odstraněna voda.\n\nEthylenglykol se často používá v geotermálních topných/chladicích systémech. Ethylenglykol je zde médiem, které proudí smyčkami potrubí geotermálních systémů a přenáší teplo přes geotermální tepelné čerpadlo. Ethylenglykol získává energii ze zdroje (jezero, oceán, studna) nebo ji naopak odevzdává, v závislosti na tom, zda systém topí nebo chladí.\n\nEthylenglykol často nachází využití v laboratořích pro vysrážení bílkovin v roztocích. To je obvyklým předstupněm frakcinace, purifikace a/nebo krystalizace. Lze ho také použít pro ochranu funkčních skupin, aby nebyly zreagovány během organické syntézy. Funkční skupina v původním složení se získá jednoduše přidáním vody a kyseliny.\n\nEthylenglykol se běžně používá pro uchovávání preparátů ve školách, často při pitvách. Dá se říct, že je bezpečnější než formaldehyd, ale tato bezpečnost je otazná.\n\nVysoká teplota varu ethylenglykolu a jeho afinita k vodě z něj činí ideální desikant při zpracování zemního plynu. Nadbytek vodní páry se na plynových polích obvykle odstraňuje glykolovou dehydratací. Ethylenglykol stéká dolů z vrcholu věže a je ve styku se směsí vodní páry a uhlovodíkových plynů stoupající odspodu. Glykol chemicky odstraňuje vodní páru a zajišťuje tak, že na vrcholu věže odchází suchý plyn. Glykol a voda se pak oddělují a glykol se vrací zpět do věže.\n\nKromě odstraňování vody může ethylenglykol také snížit teplotu, při které se tvoří hydráty. Čistota glykolu používaného pro potlačení hydratace (monoethylenglykol) je typicky okolo 80 %, přičemž glykol používaný pro dehydrataci (triethylenglykol) je typicky 95–99%. Navíc vstřikované množství pro potlačení hydratace je mnohem menší než množství obíhající v glykolových dehydratačních věžích.\n\nEthylenglykol lze používat také při výrobě některých vakcín, byť sám pak není přítomen v injekcích. Bývá v malém množství (1–2 %) přidáván do leštidel na boty a do některých inkoustů a barviv. Ethylenglykol se někdy používal i pro ošetření dřeva proti hnilobě a houbám, jak preventivně, tak pro likvidaci napadení. V několika případech byl použit k ošetření částečně shnilých dřevěných předmětů, aby mohly být vystaveny v muzeích. Je jeden z mála úspěšných prostředků proti hnilobě dřevěných lodí, a je relativně levný. Ethylenglykol může být i jednou z přísad do roztoků k čistění obrazovek, společně s hlavní součástí isopropylalkoholem.\n\nHlavní nebezpečí ethylenglykolu je při požití. Kvůli své sladké chuti ho někdy děti a zvířata požijí velké dávky, dostanou-li se k nemrznoucím směsím.\n\nPři požití se příznaky otravy projevují ve třech krocích, počínaje zvracením, pak nastane metabolická acidóza a kardiovaskulární poruchy, a nakonec akutní selhání ledvin. Hlavní příčinou toxicity není ethylenglykol samotný, nýbrž jeho metabolity. Nejpodstatnějšími metabolity způsobujícími toxicitu jsou kyseliny glykolová a šťavelová.\n\nKlinickou diagnózu otravy lze nejspolehlivěji provést měřením ethylenglykolu v krvi. Avšak mnoho nemocnic nemá možnost provést tento test a musí se při diagnóze spoléhat na abnormality v biochemii organismu. Diagnóze může pomoci také rozbor moči na přítomnost krystalů šťavelanu vápenatého. Léčba spočívá v počáteční stabilizaci pacienta a následném použití antidot. Mezi používaná antidota patří ethanol a fomepizol. Antidota účinkují blokací enzymu odpovědného za metabolizaci ethylenglykolu a proto mohou zastavit rozvoj otravy. Pro lepší odstraňování ethylenglykolu a jeho metabolitů z krve lze také použít hemodialýzu. Jakmile se provádí léčba, je prognóza obecně dobrá a většina pacientů se zcela uzdraví.\n\nOtrava je poměrně častá kvůli sladké chuti ethylenglykolu. Proto se v rámci prevence do nemrznoucích kapalin přidává denatonium-benzoát, který má hořkou chuť.\n\nPrvní pomoc: Při požití Fridexu se doporučuje podat otrávenému větší množství tvrdého alkoholu (např. vodky), tím utlumíme metabolismus ethylenglykolu, protože tělo bude přednostně odbourávat ethanol z vodky. Pozor ale na sekundární otravu ethanolem!\n\nEthylenglykol se začíná rozpadat při 110–120 °C. Je potřeba si uvědomit, že rozpad začíná v situaci, kdy celková (průměrná) teplota je pod tímto limitem, protože povrchové teploty v tepelných výměnících a ohřívačích se mohou místně snadno dostat nad uvedené hodnoty.\n\nElektrolýza roztoků ethylenglykolu se stříbrnou anodou vede na exotermickou reakci. U katastrofálního požáru Apolla 1 byla jako jedna z možných příčin dovozena taková reakce chladiva složeného z ethylenglykolu a vody. Směs ethylenglykolu a vody se může v nízkotlaké atmosféře čistého kyslíku vznítit a hořet.\n\n"}
{"id": "166164", "url": "https://cs.wikipedia.org/wiki?curid=166164", "title": "Bílá růže (rozcestník)", "text": "Bílá růže (rozcestník)\n\nBílá růže je pojem mající několik významů:\n\n"}
{"id": "166174", "url": "https://cs.wikipedia.org/wiki?curid=166174", "title": "Sigibert I.", "text": "Sigibert I.\n\nSigibert I. (535/536 – 575) byl franský král z rodu Merovejců vládnoucí v letech 561–575. Jeho otcem byl král Chlothar I., matkou Ingunda.\n\nSigibert dostal při dělení království po smrti Chlothara I. do správy severovýchodní kraje (Austrasii) a později své panství dále rozšířil. Vzhledem k útokům Avarů, které dvakrát odrazil (562 a 568), přemístil hlavní město z Remeše do Met.\nRoku 571 uzavřel spojenectví s Byzancí, které bylo zaměřeno proti Langobardům. Sám byl roku 575 zabit na příkaz Fredegundy, manželky svého mladšího bratra Chilpericha I.\n\nZanechal po sobě syna Childeberta II.\n\n"}
{"id": "166175", "url": "https://cs.wikipedia.org/wiki?curid=166175", "title": "Městská knihovna v Praze", "text": "Městská knihovna v Praze\n\nMěstská knihovna v Praze je největší veřejná knihovna v hlavním městě Praze. Jde o otevřenou instituci, která nabízí přístup k beletrii i k literatuře naučné pro děti a dospělé. Ve fondu má CD s hudbou i mluveným slovem, DVD s českými i zahraničními filmy, dále mapy, noty, MP3, noviny a časopisy, grafiky a reprodukce. Zajišťuje svým čtenářům bezplatný přístup k mezinárodním informačním databázím, ale také umožňuje veřejnosti využívat internet na PC nebo bezplatné připojení k wi-fi. Služby pro veřejnost jsou na světové úrovni. Knihovna kromě informačních a rešeršních služeb pořádá akce pro veřejnost, koncerty, divadelní a taneční představení, besedy s autory, módní přehlídky, diskuse. Jedná se o jednu z nejvýznamnějších knihoven v Česku.\n\nPrvní veřejná knihovna v Praze zahájila činnost 1. července roku 1891. Na počátku měla 3 370 knih, které byly využívány v půjčovně a čítárně. Od roku 1903 nalezla své trvalé umístění na nároží Platnéřské ulice, Žatecké ulice a Mariánského náměstí na Starém Městě, tedy v místech, kde stojí i její nynější Ústřední budova. V letech 1898–1920 byl ředitelem knihovník a známý básník Antonín Sova, který začal budovat systém katalogů, založil prvních šest poboček a snažil se prosadit, aby knihovna získala „důstojnou budovu ve středu města“.\n\nDne 1. ledna 1922 vstoupil v platnost zákon spojující Prahu a dalších 38 měst a obcí. Vzápětí byl schválen návrh na spojení knihoven těchto obcí a na vytvoření jednotné \"Knihovny hlavního města Prahy\". Knihovní síť tvořila Ústřední knihovna a dalších 40 knihoven na území města. Fond měl asi 260 tisíc svazků a ročně se uskutečnilo takřka 700 tis výpůjček. Došlo ke sjednocení signatur a katalogů a k centralizování nákupu knih. Vznikaly i další knihovny, v roce 1938 byla knihovna na 50 místech v Praze (knihovní fond 640 tisíc svazků, počet výpůjček cca 2 miliony). Významnou roli v rozvoji knihovny sehrál dr. Jan Thon, který byl jejím ředitelem v letech 1920–1942 a 1945–1948.\n\nV době německé okupace došlo byly vyřazeny tisíce knih, z nacistického hlediska závadných rasově, politicky a ideologicky, několik pracovníků knihovny bylo uvězněno. Rok 1945 znamenal obnovení normální činnosti a návrat vyřazených knih, ale po únoru 1948 nastala totální ideologizace veškeré činnosti knihovny a značný organizační chaos. Došlo k vyřazování a likvidaci části fondu a také k personálnímu postihu řady kvalifikovaných pracovníků.\n\nVe druhé polovině 50. let byla postupně obnovována odborná úroveň knihovny, 60. léta přinesla rozvoj knihovnických služeb. V roce 1966 se MKP stala spoluorganizátorem pražského sympozia o velkoměstských knihovnách a jedním z iniciátorů vzniku INTAMEL (Mezinárodní sdružení velkoměstských knihoven). Svým akčním programem se roku 1968 knihovna přihlásila k požadavkům tzv. pražského jara. Bylo otevřeno 12 nových poboček a zřízena další specializovaná oddělení (např. studovna pragensií). Součástí knihovny se stala i „Lidová univerzita vědy, techniky a umění“, zabývající se osvětovou a kulturně vzdělávací činností, která v relativně příznivém ovzduší doby získala knihovně značnou popularitu.\n\nTakzvaná „normalizace“ 70. let přinesla opět silný ideologický tlak, vytváření nových „libri prohibiti“, úplné zmrazení mezinárodní spolupráce a celkovou stagnaci knihovny. Od konce 70. let došlo postupně k vnitřní obnově práce knihovny. Revoluce v roce 1989 znamenala návrat ke standardnímu postavení knihovny v demokratické společnosti.\nV roce 2015 provozovala MKP 40 poboček a tři bibliobusy. Největší knihovnou v síti je Ústřední knihovna na Mariánském náměstí. Ředitelem knihovny je Tomáš Řehák.\n\nV současné době se jedná o jednu z nejvýznamnějších a rovněž nejštědřeji financovaných knihoven v Česku. Knihovna má celostátní význam i proto, že data o jednotlivých knihách poskytuje ostatním knihovnám v ČR a má tak vliv na fungování české knihovní sítě.\n\nÚstřední knihovna čp. 98 na Mariánském náměstí na Starém Městě, mezi ulicemi Valentinská a Žatecká, byla postavena díky prostředkům Pražské městské pojišťovny v letech 1925–1928. Byla to první účelová knihovnická stavba v Československu a zároveň jedna z nejmodernějších v Evropě. Byla dimenzována pro širokou škálu nejen knihovnických, ale i koncertních, osvětových a výstavních činností. Rozsáhlé a moderně pojaté skladištní zázemí umožňovalo dynamický růst knihovního fondu. Budovu navrhl František Roith, citlivá rekonstrukce proběhla v letech 1996–1997 a restaurátoři se snažili budovu uvést do stavu, v jakém vítala první čtenáře před více než stoletím.\n\nVe foyer budovy je od roku 1998 umístěn tzv. \"Idiom\", sloup z 8000 knih, slovenského umělce Mateje Kréna.\n\nNad vchodem jsou pak umístěny plastiky šesti alegorií umění od sochaře Ladislava Kofránka. Sochy představují po řadě literaturu, sochařství, hudbu, filosofii, drama a stavitelství.\n\nInformační středisko vzniklo v roce 1998 po celkové rekonstrukci Ústřední knihovny, při které došlo jak ke stavebním úpravám, tak k úplné automatizaci knihovnických agend. Informační středisko bylo vytvořeno za účelem poskytování informací o Městské knihovně v Praze (provozní doba, poskytované služby, knihovní fond, vyhledávání v elektronickém katalogu), dále poskytování faktografických (vyhledávání konkrétních informací), bibliografických (vytvoření seznamu titulů k danému tématu) a referenčních informací (informace o tom, kde jinde by Vám odborně pomohli). Služby Informačního střediska mohou bezplatně využívat všichni návštěvníci hlavního města, jelikož k jeho využívání není potřeba vlastnit čtenářský průkaz. K vyhledávání informací knihovníci využívají příruční fond, elektronické zdroje, elektronický katalog, Internet, informační materiály (např. letáky, brožury). Jelikož je Informační středisko součástí Ústřední knihovny, je provozní doba stejná jako v knihovně.\n\nZpočátku obsahoval příruční fond cca 700 svazků (základní encyklopedie, slovníky, příručky, tištěné Sbírky zákonů od roku 1992). Postupně se fond rozrůstal o dokumenty týkající se Evropské unie. Dále v Informačním středisku najdete kulturní programy, letáky, plakáty a propagační materiály pražských (případně celostátních) institucí a organizací. V současnosti knižní fond obsahuje cca 200 svazků. Ke zmenšení fondu došlo nejen z důvodu převedení většiny knih na absenční půjčování, ale také kvůli využívání elektronických informačních zdrojů prostřednictvím internetu a licencovaných databází.\n\nMezi elektronické zdroje, které Informační středisko nabízí, patří například databáze MediaSearch (jedná se o kompletní mediální archiv od roku 1996) a Beck-online (denně aktualizovaná sbírka právních předpisů). Další databáze jsou dostupné i z domova (např. EBSCO, Proquest, Naxos Music Library).\n\nV počítačové studovně je k dispozici pro uživatele zdarma 11 počítačů pro práci s internetem. Je možné využít již nainstalované kancelářské programy LibreOffice nebo OpenOffice, které slouží buď pro psaní textů, nebo vytváření tabulek a prezentací. Dále je k dispozici Adobe Reader, díky kterému je možné si prohlížet PDF dokumenty, Skype či editor fotografií. K počítačům lze připojit USB flash disk a vlastní sluchátka. Prostřednictvím tiskárny je možné uživatelům vytisknout dokumenty (pouze černobílý tisk), jedná se však o placenou službu.\n\nPokud čtenář vlastní platný čtenářský průkaz a nemá vůči knihovně žádné závazky (např. zpozdné, náhrady škod), může využívat služby počítačové studovny 60 minut denně s tím, že si jednou týdně může zarezervovat jednu hodinu. Uživatelé bez platného čtenářského průkazu mají nárok na 30 minut denně bez možnosti rezervace.\n\nPro používání internetu ve studovně musí uživatelé respektovat pravidla:\n\nDalší nedílnou součástí Informačního střediska je specializované oddělení – Pragensia. K prezenčnímu studiu je uživatelům k dispozici fond, který obsahuje téměř 9000 knihovních jednotek a každým rokem se jeho počet navyšuje. Do fondu spadají monografie, brožury, průvodce, plány, mapy, regionální tisky, periodika, soubory výstřižků na jednotlivá pragensijní témata a CD-romy. Fond je uspořádaný tematicky:\n\nNěkterá vybraná pragensia (cca 2000 titulů) byla digitalizovaná v rámci projektu HISPRA a zpřístupněna prostřednictvím E-knihovny na stránkách Městské knihovny v Praze. Dále je možné využít Kramerius nebo aplikaci Praha v knihovně.\n\nProstor nabízející zájemcům místo pro coworking, studium, setkávání a spoustu dalších aktivit, které buď pořádá Městská knihovna nebo si je zde může veřejnost uspořádat sama. Dílna může celkově hostit až 25 lidí pohodlně sedících u stolů, k tomu je ještě dalších 20 skládacích židlí, které lze uspořádat například jako hlediště. Užití Dílny je zdarma, pokud má alespoň jeden z dvojice či skupiny platný čtenářský průkaz. \n\nV Informačním středisku je možné využít i počítač pro handicapované uživatele. Uživatel má k dispozici:\n\nV Informačním středisku bylo možné si vyplnit a podat žádost o Lítačku (respektive Opencard), nebo si ji tam nechat poslat a následně vyzvednout. Nicméně od začátku roku 2017 byla spolupráce ukončena a Městská knihovna nové žádosti nepřijímá (jako čtenářský průkaz slouží Lítačka i nadále).\n\nMKP uchovává vzácné pražské tisky, a to v oddělení pragensií (část fondu je přístupna ve zdigitalizované formě), ale také v oddělení vzácných tisků. Tato kolekce byla v roce 2002 z velké části zničena povodněmi. Restaurátorské práce na velké části fondu byly dokončeny v roce 2012, kdy také byl fond vzácných tisků zpřístupněn odborné veřejnosti v badatelském režimu. Nejstarším svazkem je Pražská Bible vydaná v roce 1488. Tisk je příležitostně vystavován, poslední příležitostí, kdy si veřejnost mohla Pražkou Bibli z fondu MKP prohlédnout, byla výstava „Vylodění ve Smečkách“ ke 120. výročí založení Městské knihovny v Praze v pražské Galerii Smečky.\n\nKromě Ústřední knihovny poskytuje Městská knihovna v Praze knihovnické služby v řadě svých poboček: Ty jsou umístěny zejména v částech Prahy připojených před rokem 1974 a na nových sídlištích, zatímco nověji připojené obce si mnohdy zachovaly své vlastní knihovny.\n\n\n\n\n\n\n\n\n\n\n\n\n\n"}
{"id": "166177", "url": "https://cs.wikipedia.org/wiki?curid=166177", "title": "Maimonides", "text": "Maimonides\n\nMoše ben Majmon ( , zkráceně Rambam, v Evropě známý jako Maimonides, v arabském světě znám jako Abú Imrán Músá ibn Majmún Ibn Abdalláh al-Qurtúbí al-Andálusí al-Isrá’ílí; 30. března 1135, Córdoba – 13. prosince 1204, Káhira) byl rabínem, židovským filosofem a lékařem, jednou z největších postav středověké židovské filosofie.\n\nMaimonides se narodil v rodině rabínského soudce (dajana), po dobytí Cordoby Almohady však musel roku 1148 uprchnout do jižního Španělska (podle některých jiných zdrojů mohla jeho rodina též odejít nejprve do jižní Francie nebo do křesťanské části Španělska) a následně do Fezu. Zde studoval lékařství a zde také napsal svá první díla. Podle některých domněnek Maimonides a celá jeho rodina v tomto období byli donuceni konvertovat k islámu a jako židé žili potají. \n\nRoku 1165 nakonec opustil Fez a odešel do Akkonu, který byl tehdy pod nadvládou křižáků, navštívil Jeruzalém, Hebron a pravděpodobně i Týros a nakonec odešel do Fustátu (stará Káhira) v Egyptě, kde se živil jako lékař a získal si velké uznání mezi egyptskými židy. Díky svým schopnostem a vzdělání se stal káhirským rabínem a vůdcem egyptského židovstva, který reprezentoval židovskou obec před vládnoucími arabsko-muslimskými autoritami. Ačkoli úřad představeného židů zastával pouze několik let, náboženskou a halachickou autoritou zůstal mezi egyptskými (ale i jemenskými, blízkovýchodními a evropskými) židy až do své smrti.\n\nPo smrti svého bratra, který zahynul během obchodní plavby do Indie, se musel stále více věnovat lékařství i na úkor studia a filosofie. Jako lékař sloužil židům, křesťanům i muslimům, mj. i synovi sultána Saladina al-Afdalovi, podle některých pramenů sloužil údajně jako lékař přímo u Saladina.\n\nMaimonides zemřel ve Fustátu a dle tradičního podání bylo jeho tělo převezeno do Tiberiady, kde byl též pohřben a kde se nachází jeho hrob.\n\nMaimonidovo dílo je výjimečné zejména pro svou originální syntézu aristotelských, arabských a židovských vlivů. Mezi jeho základní spisy patří:\n\nMaimonides na rozdíl od Avrahama ibn Daúda nezastíral rozpory mezi filosofií a biblickým zjevením, ale snažil se tyto nesrovnalosti uvést v soulad, neboť věřil, že filosofie a náboženství jsou jen dvěma formami pravdy, že filosofie slouží k osvojení si obsahu zjevení a že hloubka víry je závislá na hloubce filosofického poznání.\n\nDůkazy o existenci Boha Maimonides přejímal od Aristotela a Boha samotného považoval za jednoduchou esenci, které nelze připisovat pozitivní atributy. Veškeré výpovědi o Bohu se týkají jen jeho činnosti a ve skutečnosti mají negativní charakter, tj. říkají, jaký Bůh není. Mezi aristotelským konceptem zcela soběstačného Boha a biblickým konceptem osobního Boha je podle Maimonida soulad, jenž však není lidským rozumem pochopitelný.\n\nOtázku, zda je svět věčný či stvořený, nedokázal Maimonides rozřešit a na rozdíl od Aristotela se v souladu s židovskou vírou přiklání k názoru, že svět byl stvořen. Oproti Aristotelovi navíc Maimonides tvrdí, že svět byl stvořen nikoli z nějaké nutnosti, nýbrž ze zcela svobodné Boží vůle. Ve stvořeném světě jsou pak také možné zázraky, jež ovšem nejsou překročením stvořeného řádu: možnost zázraků je do tohoto řádu naopak zakomponována. I přes toto tvrzení ovšem Maimonides mnohé biblické zázraky vykládá alegoricky či jen jako fantazii proroků. Nejvyšší formou proroctví bylo podle Maimonida Mojžíšovo zjevení. Jelikož stvoření světa bylo svobodným aktem Božím, musí se Maimonides vypořádat s otázkou účelu tohoto stvoření. Za cíl stvoření považuje člověka, jenž by bez světa nemohl existovat.\n\nZvláštní důležitost připisuje poznání, které spojuje člověka s Bohem. Toto spojení pak obdařuje člověka nesmrtelností. Etika, jež má sloužit ke zdokonalování duše, tak dostává zvláštní naléhavost, jelikož nezdokonalené duše nemohou dosáhnout poznání Boha, a tedy ani nesmrtelnosti. Maimonides tak náboženství značně intelektualizoval a elitizoval, což ovšem bylo v prudkém rozporu s židovskou vírou, podle níž spása nespočívá v intelektuální aktivitě, nýbrž v dodržování Božích přikázání. Maimonides proto přišel se smírčí myšlenkou, že k dosažení nesmrtelnosti stačí i minimum poznání, jež shrnul ve třinácti článcích víry.\n\nMaimonides našel v židovském prostředí množství nadšených stoupenců, zároveň však neméně horlivých odpůrců. Stoupenci oceňovali, že Maimonides dokázal udělat v aristotelské filosofii místo pro biblického Boha-Stvořitele a založit židovskou víru na vědeckém základě. Toto vědecké založení ovšem bylo pro mnohé nepřijatelné, protože Maimonides zároveň smíšením s filosofií obsah židovského náboženství zásadně pozměnil.\n\n\nČasopis Šavua tov 57/5768, str. 4-12\n\n"}
{"id": "166182", "url": "https://cs.wikipedia.org/wiki?curid=166182", "title": "Halštatské jezero", "text": "Halštatské jezero\n\nHalštatské jezero ( ) je jezero v oblasti Solné komory ( \"Salzkammergut\"), v Horním Rakousku (Rakousko). Rozloha jezera činí přibližně 13,5 km². Je 5,9 km dlouhé a 2,3 km široké. Jeho maximální hloubka je 125 m. Objem vody činí 1,69 km³. Leží v nadmořské výšce 508 m.\n\nPřes jezero protéká řeka Traun.\n\nJeho okolí je populárním cílem pro turisty, především pro fanoušky potápění. Na břehu leží město Hallstatt.\n"}
{"id": "166183", "url": "https://cs.wikipedia.org/wiki?curid=166183", "title": "Statika", "text": "Statika\n\nStatika je částí mechaniky, která se zabývá hmotnými tělesy nacházejícími se v relativním klidu k určité vztažné soustavě, dále silami, které mezi takovýmito tělesy působí a rovnováhou celého systému. Dynamika, na rozdíl od statiky, bere do úvahy navíc také pohyb hmotného tělesa, tedy působení setrvačných a tlumících sil. Kinematika je součástí dynamiky, ale studuje pohyb těles pouze z geometrického a časového hlediska, bez zkoumání jeho příčin. Statiku lze rozlišit na teoretickou a aplikovanou.\n\nNauka o rovnováze, neboli statika, sahá daleko do starověku. Potřeba této nauky vyvstala používáním pomůcek pro zvládání těžké fyzické práce, např. páky, šroubu, kladkostroje a nakloněné roviny. Teoretický princip páky popsal v Řecku ve 3.st. př. n. l. Archimedes a položil tím i základ pro pozdější hojné využívání např. klínu, nakloněné roviny a otočné lanové kladky. Praktické příklady využívání principů ulehčujících člověku každodenní život byly přesto prokazatelně doloženy již z doby daleko dřívější, např. kolem roku 1550 př.n.l. - tzv. \"šadúf\" (pozdější arabské pojmenování), což je pákové zařízení na přečerpávání vody do zavlažovacích stružek na polích. Použití kladkostroje je doloženo v Řecku již z doby kolem roku 700 př.n.l. Archimedovi přísluší také velký přínos v oblasti hydrostatiky, o který se zasloužil formulováním hydrostatického zákona. Tento známý princip, jehož objev byl údajně doprovozen zvoláním \"Heuréka!\" (Nalezl jsem!), říká, že těleso ponořené do kapaliny je nadlehčováno silou odpovídající tíze vody tělesem vytlačené. Pojmy \"těžiště\" nebo \"specifická váha\" se poprvé doložitelně objevují také ve starém Řecku. O rozsáhlé praktické využití těchto teoretických prací se ale zasloužili až Římané, nikoli Řekové, podařilo se jim je totiž technicky provést. Tato prvotní statika vrcholí větou o virtuálních posunech: Vytvoříme-li součin každé síly s dráhou, kterou její působiště urazilo ve směru síly, pokud takový pohyb nastal, a provedeme-li součet všech těchto součinů (při zachování znamének odpovídajících orientaci sil), pak rovnováha nastává, pokud tento součet dává nulu. K formulaci tohoto poznatku v roce 1600 bylo zapotřebí několik tisíciletí značného úsilí. Posledním v řadě těch, kteří se zasloužili o jeho řešení, byl holandský matematik Simon Stevin, známý jako Simon z Brugg (1548-1620). Ten s geniální intuicí prozkoumal rovnováhu na nakloněné rovině a přitom odhalil možnost rozkladu síly na její složky a zavedl pojem \"silový rovnoběžník\".\n\nTeoretická statika zkoumá všeobecně platné zákony relativního klidu bez ohledu na možnosti praktického využití. Statiku lze obecně dělit podle skupenství zkoumaných objektů na statiku pevných těles, statiku kapalin (hydrostatiku) a statiku plynů (aerostatiku). Statika pracuje se základními pojmy jako jsou prostor, síla, moment, vektor, rovnováha, stabilita, moment setrvačnosti, soustava sil a další.\n\nProstor. Statika je jako součást klasické fyziky uvažována v eukleidovském prostoru. Takový prostor je definován pomocí Eukleidových definicí a axiomů, které Eukleides publikoval v díle \"Základy\" (řecky Stoicheia) již v době kolem 300 př.n.l.. Eukleidovský prostor je popisem prostoru jak ho vnímá člověk v běžném životě. Prostor je, mimo jiné, definován počtem dimenzí. Prostor dimenze 1 je představován pomocí jednorozměrné křivky, např. přímky, prostor dimenze 2 má o jeden (kolmý) rozměr víc a je reprezentován rovinou. Pokud přidáme další rozměr, dostáváme se do prostoru o 3 dimenzích. Analogicky lze přidávat další dimenze, které obecně nemusejí být pouze délkové. Za 4-dimenzionální prostor je označován prostoročas, kde další dimenzi představuje čas. Za prostor dimenze 0 (nula) je označován bod. Problémy statiky lze popisovat v prostorech různých dimenzí.\n\nSíla je vektorová fyzikální veličina, vyjadřující míru vzájemného působení těles a polí. Síly se projevují statickými nebo dynamickými účinky na objekty. Statickým účinkem je deformace tělesa, která může být pružná, pokud platí Hookeův zákon, nebo plastická.\n\nMoment síly je vektorová fyzikální veličina, která vyjadřuje míru otáčivého účinku síly. Tento účinek se vztahuje k danému \"momentovému bodu\" nebo přímce. Kolmá vzdálenost od osy síly k bodu se nazývá \"rameno síly\". Pohybem síly ve směru svého působení se velikost momentu síly nemění. Vektor momentu síly je kolmý na rovinu síly a polohového vektoru působiště. Moment síly lze nahradit \"dvojicí sil\", neboli soustavou dvou rovnoběžných sil stejně velkých, opačného smyslu a neležících v jednom paprsku.\n\"Varignonova věta\" říká, že \"statický moment výslednice jakékoliv prostorové soustavy sil k libovolnému bodu v prostoru je roven vektorovému součtu statických momentů jednotlivých sil soustavy k témuž bodu.\"\n\nVektor představuje ve fyzice veličinu, mající kromě skalární, tedy číselné, velikosti i směr. Příkladem vektoru je síla, vždy má velikost a směr působení. Síly lze skládat podle zákona o skládání sil s využitím \"silového rovnoběžníku\". Vektory se obvykle popisují pomocí souřadnic, přičemž záleží na počtu dimenzí prostoru a volbě souřadnicových os. Jsou definovány různé operace, které lze s vektory provádět, např. součet, součin, násobení vektoru číslem.\n\nRovnováha je jednou ze základních podmínek, které statika zkoumá. Podle počtu dimenzí prostoru, ve kterém je soustava sil vyšetřována, a vlastností působících sil (např. rovnoběžnost, společné působiště), jsou stanoveny odpovídající podmínky rovnováhy. Podmínka rovnováhy pro obecnou prostorovou soustavu sil zní: \"Obecná prostorová soustava sil působící na tuhé těleso je v rovnováze jen tehdy, když algebraické součty průmětů všech sil soustavy do každé ze tří navzájem kolmých (ještě obecněji i kosoúhlých) os \"x, y, z\" jsou rovny nule a když součty statických momentů všech sil soustavy k těmže osám jsou rovněž rovny nule.\n\nStatika pevných těles studuje pevná tělesa nacházející se v relativním klidu a síly, které na ně působí. Dělíme ji na statiku těles dokonale tuhých, pružných a plastických, s ohledem na povahu odezvy tělesa na působení sil, tzn. deformaci neboli přetvoření. U dokonale tuhého tělesa jde o idealizaci jeho deformačních vlastností, která ve skutečnosti nemůže nastat, ale její zavedení je výhodné pro zkoumání čistě pohybových účinků sil. Tato idealizace spočívá v uvažování nulových deformací tělesa při účinku libovolných sil zavedením jeho nekonečné tuhosti. Nekonečná tuhost má za následek šíření odezvy na působení síly maximální možnou rychlostí, tedy rychlostí světla. Idealizace dokonale tuhého tělesa je využívána při vyšetřování staticky určitých konstrukcí, kdy k určení vnitřních sil postačují pouze statické podmínky rovnováhy, bez uvažování podmínek deformačních. U skutečných těles je rychlost šíření odezvy v tělese vždy nižší než rychlost světla. Je to způsobeno postupnými změnami vzdáleností jednotlivých atomů látky, které těleso tvoří. Při působení osové tahové síly na volný konec prutu (např. zavěšením závaží na ukotvené ocelové lano) dojde k postupnému vzájemnému oddálení atomů v celé délce prutu až k bodu ukotvení, kde účinek síly vyrovná reakce. Délka prutu se vlivem nárůstu vzdáleností mezi atomy zvětší a prut zaujme nový tvar, odpovídající velikosti působící síly. Pokud se po odstranění zatěžující síly vrátí těleso zcela do původního tvaru, nazýváme tuto deformaci pružnou neboli elastickou. Pokud po odstranění síly zůstane těleso alespoň zčásti deformováno, jedná se o deformaci plastickou nebo pružnoplastickou. Výpočtem deformací a napětí konstrukcí za pružného i plastického stavu se zabývá \"teorie pružnosti a plasticity\". S deformačními podmínkami rovnováhy je třeba uvažovat při vyšetřování staticky neurčitých konstrukcí, kde velikosti vnitřních sil závisejí i na přetvárných vlastnostech materiálů. Základním vztahem v teorii pružnosti pevných těles je hookeův zákon, vyjadřující závislost mezi působící silou a velikostí pružné deformace tělesa. Jednou z nejvýznamnějších aplikací statiky pevných těles je také Euler-Bernoulliova prutová teorie, která popisuje vztah mezi příčným zatížením a pootočením průřezu prutu.\n\nHydrostatika se zabývá studiem kapalin v relativním klidu. Pro zjednodušení se zavádí ideální kapalina, která má na rozdíl od reálné kapaliny ideální vlastnosti, a to nulovou stlačitelnost a nulové vnitřní tření. Aby byla kapalina v klidu, musejí být v rovnováze síly působící na každý její element. Pokud například uvažujeme jako element nekonečně malou krychličku, musejí být všechny síly působící na její strany v rovnováze, jinak dojde k pohybu krychličky ve směru převládající síly. Kapalina není schopná přenášet žádné smykové napětí (na rozdíl od pevné látky), ale lze působit normálovou tlakovou silou na plochu jejího povrchu. V kapalinách tedy neuvažujeme klasické síly v bodovém působišti, ale síly na ploše, neboli tlakové síly. Pokud vztáhneme tlakovou sílu na jednotkovou plochu, dostáváme tyzikální veličinu tlak. Tlak v kapalinách může být způsoben tím, že se kapalina nachází v silovém poli a každá její částice je tímto polem ovlivňována; pak hovoříme o \"vnitřním (hydrostatickém) tlaku\" v kapalinách. Pokud působí na plochu povrchu kapaliny vnější tlaková síla, například píst, hovoříme o \"tlaku vnějším\".V hydrostatice platí dva základní zákony, Archimédův zákon, který říká, že \"na těleso ponořené do kapaliny působí vztlaková síla odpovídající tíze kapaliny o stejném objemu jako je objem tělesa\" a Pascalův zákon říkající, že \"jestliže na kapalinu působí vnější tlaková síla, pak tlak v každém místě kapaliny vzroste o stejnou hodnotu.\".\n\nAerostatika se zabývá mechanickými vlastnostmi plynů a těles do nich ponořených. Plyny podobně jako kapaliny nejsou schopny díky své vnitřní struktuře přenášet smykové napětí a působí v nich obdoba hydrostatického tlaku - \"aerostatický tlak\". Na rozdíl od kapalin je však jednou ze základních vlastností plynů objemová stlačitelnost. Pro zjednodušení se zavádí ideální plyn, který má na rozdíl od reálného plynu ideální vlastnosti, a to dokonalou stlačitelnost a nulové vnitřní tření. Vzhledem k podobnosti některých vlastností kapalin a plynů pro ně platí i obdobné zákonitosti. Do plynu lze například podobně jako do kapaliny ponořit těleso. Balón v atmosféře je nadnášen vztlakovou silou, kterou lze určit obdobou Archimédova zákona, známého především z hydrostatiky. Působením silového pole zemské gravitace na částice plynů atmosféry vzniká atmosférický tlak.\n\nAplikovaná statika řeší praktické technické problémy mnoha oborů lidské činnosti. Využívá k tomu poznatků a závěrů teoretické statiky, podpořených výsledky experimentálních výzkumů. Největší uplatnění nalezla statika ve stavebním inženýrství a architektuře, vzhledem k tomu, že stavební konstrukce se nacházejí převážně v klidu a veškerá zatížení, která na ně působí, musejí být v rovnováze.\nObecně se označením statika stavebních konstrukcí rozumí celý soubor technických disciplín, využívaných při navrhování a posuzování stavebních konstrukcí. Jejím úkolem je optimální navržení konstrukce na účinky statických i dynamických zatížení. Statika se v praxi zabývá vyšetřováním stavebních konstrukcí a jejich částí v různých prostorových úrovních a systémech. Účelem je stanovit takové dimenze jednotlivých prvků konstrukce, aby tato soustava přenesla požadovaná zatížení s předem definovanou bezpečností během předepsané životnosti konstrukce. Cílem je bezpečně přenést požadovaná působící zatížení pomocí nosných prvků konstrukce do základů.\nVe statice se vychází z elementárních diferenciálních vztahů, ze kterých jsou odvozeny obecné algebraické vztahy mezi vnitřními silami a přetvořeními konstrukce. Tyto obecné prostorové vztahy jsou dále zjednodušovány na soustavy základních prvků, které jsou počítány a dimenzovány samostatně.\n\nStatika stavebních konstrukcí se využívá při návrhu všech namáhaných, zejm. stavebních a strojních konstrukcí a jejich částí. Nejběžnějším výstupem je statický výpočet, resp. statický posudek, který je nezbytnou součástí stavebních projektových dokumentací v různých stupních, nejčastěji ve stupni pro stavební povolení či ohlášení stavby podle přílohy č. 1 k vyhlášce č. 499/2006 Sb. o dokumentaci staveb . Statický posudek zpravidla zhotovuje a pro úřední účely vždy razítkem zaštiťuje statik. Statika a dynamika jsou jedněmi z oborů, pro které uděluje Česká komora autorizovaných inženýrů a techniků autorizaci. Pro tyto obory lze získat autorizaci ve stupni \"autorizovaný inženýr pro statiku a dynamiku staveb\". Pro navrhování staveb se zvýšenými nároky na statiku a dynamiku, jako jsou mosty, inženýrské konstrukce, nádrže, vysoké komíny a podobně, je třeba autorizování v oboru \"autorizovaný inženýr pro mosty a inženýrské konstrukce\". Součástí tohoto oboru u autorizovaného inženýra je i statika a dynamika staveb.\n\n\n"}
{"id": "166190", "url": "https://cs.wikipedia.org/wiki?curid=166190", "title": "Carl Maria von Weber", "text": "Carl Maria von Weber\n\nCarl Maria von Weber (18. listopadu 1786, Eutin – 5. června 1826, Londýn) byl německý hudební skladatel, kapelník, klavírista a dirigent působící na přelomu 18. a 19. století. Je po něm také pojmenován mezinárodní vlak EuroCity číslo 170 z Prahy do Berlína a 171 z Berlína do Prahy.\n\nPřesné datum jeho narození není známo, ale 20. listopadu 1786 byl v místním kostele pokřtěn. V té době byl jeho otec Franz Anton hudebním ředitelem u knížete a biskupa z Lübecku, ale brzy poté si spolu se svou ženou, herečkou a zpěvačkou, založil kočovnou divadelní společnost. Tak se u mladého chlapce vytvořil vášnivý zájem o umění, a ačkoliv nebyl silný (mírně kulhal) a jeho vzdělání bylo jen útržkovité, bylo brzy jasné, že se u něj jedná o výjimečný hudební talent.\n\nStudoval u Michaela Haydna, bratra známého skladatele, a v jedenácti letech napsal svoji první divadelní hru se zpěvy (komickou operu s německým textem) a rychle se pustil do dalších, z nichž jedna, \"Lesní panna\", byla uvedena v listopadu 1800 ve Freibergu v Sasku, nedlouho po jeho čtrnáctých narozeninách.\n\nNa počátku roku 1803 byla v Augsburgu uvedena jeho opera \"Peter Schmoll a jeho sousedé\"; poté se vydal do Vídně studovat u abbého Voglera. V sedmnácti byl jmenován dvorním kapelníkem města Vratislavi, kam dorazil v roce 1804.\n\nVe Vratislavské opeře změnil repertoár, prodloužil zkušební období a propouštěl starší zpěváky, proto se setkal s nevolí. Zvláštní nehoda (napil se kyseliny určené na leptání rytin na místo vína) způsobila, že byl na několik měsíců upoután na lůžko a jeho reformy se neuskutečnily. Na protest odstoupil a brzy si našel novou práci, nejprve jako host pruského generála Friedricha Eugena Heinricha von Württemberg-Oels v Carlsruhe (dnes vesnice Pokój severně od Opole v Polsku). Tehdy byl krátkodobě uvězněn za své nemalé dluhy, ale také si vytvořil jméno koncertního klavíristy.\n\nNakonec v roce 1813 přijal nové místo ředitele a dirigenta pražského Stavovského divadla, kde se pustil do získávání nových umělců a zlepšování umělecké úrovně. V té době však začal trpět tuberkulózou, na kterou později zemřel.\n\nRovněž navázal dva bouřlivé milostné vztahy, první s Theresou Brunettiovou a druhý se zpěvačkou Carolinou Brandtovou, s níž se nakonec v Praze 4. listopadu 1817 oženil. V té době se přestěhoval z Prahy na podobné místo v Drážďanech, kde, podpořen královským štolbou, vévodou Vitzhumem, začal vytvářet středisko německé opery. Kromě Mozartových a Beethovenových oper rovněž uváděl hru \"Jessondu\" a za čas i své vlastní \"Čarostřelce\" a \"Euryanthe\". V roce 1819 doplnil svůj repertoár instrumentálních skladeb o „rondo brillant“ pro klavír s názvem \"Vyzvání k tanci\".\n\nJedním z jeho přínosů k umění dirigování je to, že jako první zavedl použití taktovky u dirigentského pultu.\n\nV roce 1823 se vydal do Rakouska na premiéru opery \"Euryanthe\", která se konala 25. října, ale opera měla jen slabý úspěch. Když se vrátil do Drážďan, uvědomil si, že se jeho zdraví zhoršuje, neboť kulhání se zhoršovalo a trpěl neustálým kašlem. Řada lázeňských léčení, jimž se podrobil následující léto, příliš nepomohla, a když mu lékař sdělil, že mu příliš času nezbývá, začal uspořádávat své záležitosti. Marně hledaje vhodnou léčbu navštívil rovněž Mariánské Lázně.\n\nS ohledem na osud své rodiny souhlasil s tím, že napíše operu pro Royal Opera House Covent Garden v Londýně. Byl to \"Oberon\" s libretem hýřícím fantazií, z něhož měl obavy, ale v roce 1825 se přece jen do komponování pustil. Tváří v tvář úzkosti své ženy odjel do Londýna co nejdříve, následujícího února, a do města dorazil 4. března. Ačkoliv se jeho příznaky nemoci v chladném a mlhavém počasí stále zhoršovaly, 12. dubna úspěšně dirigoval premiéru své nové opery. Měl v úmyslu opustit Londýn 6. června, ale o den dříve byl nalezen mrtev ve svém pokoji. Náchylný k tuberkulóze, pravděpodobně zemřel na rakovinu hrtanu. Byl pohřben v Londýně. V roce 1844 se jeho ostatky vrátily do Drážďan, kde Richard Wagner pronesl pohřební řeč.\n\n"}
{"id": "166194", "url": "https://cs.wikipedia.org/wiki?curid=166194", "title": "Kanón", "text": "Kanón\n\nKanón (z italského \"canna\" (roura) ) je dělo určené k přímé palbě. Používá se k ničení odolných pohyblivých cílů. Kanón se vyznačuje dlouhou hlavní (27 až 80 násobek její ráže, výjimečně i více) a tím pádem vysokou počáteční rychlostí střely (700 - 1500 m/s). Také tlaky uvnitř hlavně jsou vysoké, a proto jsou kanóny při stejné ráži masivnější než houfnice.\n\nHistorické kanóny měly hladký vývrt hlavně a nabíjely se jejím ústím. Současné kanóny jsou vybaveny závěrovým mechanismem, který umožňuje hlaveň zezadu otevřít, vložit nový náboj a zase hlaveň bezpečně uzavřít. Vývrty současných kanónů jsou opatřeny drážkami stočenými do závitu (drážkovaný vývrt hlavně), které mají za úkol střelu roztočit kolem její osy a tím jí zajistit stabilitu při dalším letu. Výjimku představují moderní tankové kanóny, které jsou opatřeny hladkým vývrtem a používají střely stabilizované křidélky v jejich zadní části.\n\nDo historických kanónů se samostatně nasypal střelný prach (později se vkládaly papírové či látkové pytlíky naplněné prachem) a poté vsunula střela. U současných kanónů menších ráží se používají jednotné náboje, tj. nábojnice s nasypaným prachem a vsazenou střelou a zápalkou. U kanónů větších ráží se používá dělené střelivo - samostatně se vloží střela a poté polospalitelná nábojnice nebo pouze výmetná slož ve tvaru válců - obvykle z lisované nitrocelulózy.\n\nTankový kanón je hlavní zbraní tanku. Do této kategorie ovšem patří i kanóny montované do střeleckých věží, které se osazují na mnohem lehčí obrněná vozidla. Takováto vozidla jsou nejčastěji označována jako stíhače tanků nebo vozidla palebné podpory. Jinou kategorií jsou vozidla hloubkového průzkumu, u kterých je tankový kanón určen jen pro vlastní obranu. Tankový kanón lze také osadit na kolovou lafetu, potom jej nazýváme taženým protitankovým kanónem a jím vyzbrojený vojenský útvar protitankovým dělostřelectvem. Po druhé světové válce se vývoji tažených protitankových kanónů věnoval více jen Sovětský svaz, v armádách ostatních států protitankové kanóny nahradily protitankové řízené střely.\n\nVe druhé světové válce měl největší tankový kanón ráži 122 mm (tank IS), nejmodernější tanky \"západní\" konstrukce používají kanóny ráže 120 mm, tanky ruského původu 125 mm. Existují i projekty a prototypy tankových kanónů větších ráží. Zatímco tank dokáží vyvinout a vyrábět i méně vyspělé státy (pro které je to hlavně otázka prestiže a kvalita těchto vozidel nedosahuje \"západních\" standardů), vyvinout a vyrábět tankový kanón dokáže skutečně jen hrstka států. Nejrozšířenější moderní konstrukci představuje německý Rheinmetall Rh 120, který se v licenci vyrábí i v USA pro tanky M1 Abrams. Jak bylo uvedeno výše, moderní tankové kanóny mají hladký vývrt. Výjimkou je kanón britského tanku Challenger 2 – zřejmě z důvodu dobrých zkušeností Britů s tankovou municí kategorie APDS a HESH (už ale existují projekty náhrady tohoto drážkovaného kanónu kanónem s hladkým vývrtem). Z kanónů sovětských a ruských tanků od typu T-72 se mohou také odpalovat protitankové řízené střely, tuto možnost ovšem mají pouze tanky ruské armády, modely určené na vývoz tuto možnost postrádají.\n\nSoučástí vozidla s tankovým kanónem může být automatické nabíjecí zařízení, jedná se ale o zařízení s vlastním pohonem nezávislé na funkci kanónu, proto takovýto kanón nelze označit jako automatický.\n\nLodní kanón je univerzálním dělem. Používá se jak k přímé střelbě na lodě či objekty na pobřeží, ve spolupráci s moderními systémy řízení palby i proti letadlům a řízeným protilodním střelám, tak k nepřímé střelbě na cíle ve vnitrozemí. Lodní děla mohou být montována v uzavřené věži, která je u moderních lodí umístěna nejčastěji na přídi lodě. Větší třídy lodí mívají i druhou věž na zádi. Veškerá moderní lodní děla jsou vybavena automatickým nabíjecím zařízením. Bitevní lodě z éry druhé světové války nesly děla skutečně obřích ráží. Např. japonské bitevní lodě \"Jamato\" a \"Musaši\" měly jako hlavní výzbroj devět kanónů ráže 460 mm, americká třída \"Iowa\" byla mj. osazena devíti kanóny ráže 406 mm (lodě této třídy byly naposledy nasazeny při první válce v Zálivu). Obvyklé ráže kanónů dnešních lodí jsou do 127 mm. Nejrozšířenější typ je zřejmě italský 76mm kanón OTO Melara Compact. I když je v současnosti ve výzbroji lodí velké spektrum řízených střel proti všem možným cílům, lodní kanón má stále své uplatnění – v některých případech je použití řízené střely vyloženým plýtváním peněz a pokud neprobíhá válka, je nutno před zničením cíle provést varovný výstřel, k čemuž je kanón nejvhodnější.\n\nAutomatický kanón je druh automatické zbraně, která dokáže díky své automatické funkci střílet různě vysokou kadencí, podle typu konstrukce od desítek výstřelů za minutu (revolvingový systém) až po několik tisíc výstřelů za minutu (systémy se svazkem rotujících hlavní). Od kulometu se odlišuje především větší ráží (20 - 40mm) a možností střílet výbušné střely. Jako hlavní zbraň se automatický kanón uplatňuje ve výzbroji letadel - letecký kanón, lehčí obrněné techniky (např. bojové vozidlo pěchoty,obrněný transportér, průzkumná vozidla), rychlých člunů a jako protiletadlová zbraň - protiletadlový kanón. Jako doplňková zbraň je hlavně montován na plavidla všech velikostí (dříve i obrněných vlaků), ale objevil se i v tancích - exportní francouzské tanky AMX 32 a AMX 40 měly automatický kanón místo spřaženého kulometu a slovenský tank T-72M2 Moderna jej má umístěn na střeše věže místo protiletadlového kulometu. U ruského bojového vozidla pěchoty BMP-3 je automatický kanón spřažený s hlavním kanónem ráže 100mm.\n\nProtiletadlový kanón (dále jen PL kanón) je určen ke střelbě proti letadlům a řízeným střelám, dá se však využít i ke střelbě na pozemní a hladinové cíle (hlavně při sebeobraně). Ještě po druhé světové válce bylo vyvinuto několik velkorážných PL kanónů, určených ke střelbě na vysoko letící letadla. Konstrukce samotného kanónu se moc nelišila od konstrukce polního kanónu (protitankového). Došlo k prodloužení hlavně k zajištění maximální úsťové rychlosti. Ložiště a lafeta byla přizpůsobena, protože bylo zapotřebí zajistit velký náměr a celokruhový odměr hlavně. Některé lafetáže byly motorizované. Známý je německý poloautomatický systém spřažených 88 mm děl - o FLAKu 88mm kanón Flak (Fliegerabwehrkanone 18/36/37/41) snad slyšel každý. S přibýváním rychlých proudových letounů bylo postupně velkorážové PL dělostřelectvo nahrazeno protiletadlovými řízenými střelami. V současnosti zůstávají ve výzbroji pouze automatické PL kanóny, které se využívají k blízké obraně před letadly či raketami, které se nepodařilo zneškodnit řízenými střelami. Jelikož je téměř nemožné trefit takovýto cíl přesným zásahem, je úkolem automatického PL kanónu a jeho automatického systému řízení dopravit do prostoru cíle takové množství projektilů, které by vyloučilo průlet cíle bez jeho poškození či zničení. PL automatický kanón může být k tomuto účelu kompletně zkonstruován, nebo se k tomuto účelu může upravit letecký kanón. K nejznámějším výrobcům protiletadlových kanónů se řadí švýcarská společnost Oerlikon Contraves, která se stala akvizicí německé firmy Rheinmetall.\n\nPL kanón může být určen k ochraně útočných svazů pozemní armády, v tom případě je umístěn na obrněném vozidle (nejčastěji pásovém) a je vybaven vlastními radary – přehledovým a střeleckým. Potom jej nazýváme samohybným protiletadlovým systémem (např. německý typ Gepard nebo ruský ZSU-23-4 Šilka). Pokud je určen k ochraně polních postavení armády či jiných důležitých cílů, bývá umístěn na jednoduché tažené lafetě či přepravním kontejneru. Tyto kanóny jsou v počtu několika kusů (záleží na velikosti chráněného území) propojeny s řídícím střediskem, které vyhodnocuje údaje z přehledového radaru a jednotlivé kanóny dle potřeby aktivuje. Vojenské lodě se osazují tzv. zbraňovými systémy blízké obrany (\"Close-In Weapon System\" – CIWS), což je lafeta osazená nejčastěji rotačním kanónem a většinou také střeleckým radarem. K vyhledávání cílů slouží lodní přehledový radar. Nejrozšířenější typ této kategorie je americký Phalanx CIWS. Ten se dokonce vyrábí i v tažené pozemní verzi, která se používá pro ochranu vojenských základen před minometnou a dělostřeleckou palbou, s kterou se potýkají vojska nasazená v Iráku a Afghánistánu.\n\nPL kanón může být také umístěn na podvozku či lafetě společně s protiletadlovými raketami a potom se tento prostředek nazývá Hybridní protiletadlový systém. Největším výrobcem hybridních systémů (jak pozemních, tak námořních) je Rusko. Jejich samohybný systém 2S6 Tunguska chtěla dokonce zakoupit americká armáda.\n\nLetecké kanóny jsou bez výjimky automatické konstrukce. Ve výzbroji letounů a vrtulníků téměř úplně nahradily méně účinné kulomety. Používají se jak při vzdušných soubojích, tak k útokům na pozemní cíle. V případě stíhacího či úderného letounu je kanón vestavěn do trupu letounu (dříve i do jeho křídel) nebo může být umístěn v kontejneru, který se zavěšuje pod trup či křídla. U strategických bombardérů jsou kanóny umístěné do bezosádkové střelecké věžičky, která se nachází na ocase bombardéru a slouží pouze k sebeobraně. U bitevních vrtulníků je kanón umístěn ve střelecké věžičce na přídi, která je elektronicky propojena s přilbou střelce - operátora - kam se střelec dívá, tam kanón míří. Výjimku tvoří ruské (sovětské) typy Kamov Ka-50 a Mil Mi 24VP, které mají kanón nainstalován na pravém boku. Bitevní i dopravní vrtulníky mohou nést na bočních pylonech (\"zakrslých\" křídlech) též kontejnery s leteckými kanóny.Letecké kanóny se pro zvýšení kadence často konstruují jako dvouhlavňové (např. český ZPL-20 Plamen pro letoun L-159 ALCA), na revolverovém principu (německý Mauser BK-27, výzbroj např. letounu JAS-39 Gripen) či jako rotační - tzv. systém gatling (nejvýkonnějším typem je americký GAU-8 Avenger, výzbroj letounu A-10 Thunderbolt II).\n\nJde o speciální konstrukci kanónu, u které je část spalných plynů výstřelu vyvedena přes trysku zadním koncem hlavně, a tím se eliminuje zákluz (tj. prudký zpětný pohyb) hlavně. U některých konstrukcí se využívalo i vymrštění „závaží“ (např. kovových pilin) zadním koncem hlavně. Výhoda takovéhoto kanónu je, že nepotřebuje složité a těžké brzdovratné zařízení, tedy stačí i na lehčí lafetu. Kanón nepřenáší na přepravní prostředek velké síly, a tak klesají nároky na něj, respektive na jeho zakotvení v zemi. Dost často jsou tyto kanóny vidět v televizním zpravodajství z válečných konfliktů namontované na korbě lehkých civilních automobilů typu pick-up. Nevýhodou je složitější konstrukce nábojů do těchto kanónů (nábojnice musí umožnit výtok plynů skrz své dno) a ohrožení velkého prostoru za kanónem. Z taktického pohledu je nevýhodou prachový oblak, který po odpálení označuje poměrně dlouho místo odkuď zbraň střílela.\n\nDo této skupiny lze zařadit např:\n\n\n"}
{"id": "166195", "url": "https://cs.wikipedia.org/wiki?curid=166195", "title": "Weber", "text": "Weber\n\nSlovo Weber (něm. tkadlec) má celou řadu významů:\n\n\n\n\n\n"}
{"id": "166196", "url": "https://cs.wikipedia.org/wiki?curid=166196", "title": "Reutlingen", "text": "Reutlingen\n\nReutlingen je německé univerzitní město v Bádensku-Württembersku, velké okresní město a správní centrum stejnojmenného okresu. Sídlí zde univerzita aplikovaných věd, která byla založena roku 1855, původně jako tkalcovská škola.\n\nPrvní doklady středověkého osídlení oblasti jsou z přelomu 4. a 5. století.\nZhruba kolem roku 1030 nechal hrabě Egino postavit hrad na nejvyšším kopci z okolí, jménem \"Achalm\" (asi 706 m). Jedna z jeho věží stojí dodnes a je veřejně přístupná.\nNázev \"Reutlingen\" je poprvé zmiňován v takzvané \"Bempflingenské smlouvě\" (německy \"Bempflinger Vertrag\") z let 1089 - 1090.\n\nKolem roku 1180 město získalo právo pořádat trhy a mezi lety 1220 a 1240 mu byl udělen status města s právem postavit si hradby a opevnění. Krátce na to, v letech 1247 - 1343, byl také postaven hlavní městský gotický kostel, \"Kostel panny Marie\" (německy \"Marienkirche\").\n\nMěsto se stalo součástí Svaté říše římské poté, co se uvolnilo z poddanství vévodů Württemberských. Městská rada roku roku 1530 podepsala Augšpurskou konfesi (klíčový dokument luteránství).\n\nRoku 1726 byl Reutlingen postižen velkým požárem, který zničil 80 % města včetně téměř všech veřejných budov. 1200 rodin zůstalo bez střechy nad hlavou. Požár trval tři dny a jeho následky jsou na některých místech patrné dodnes.\n\nNarodil se zde například generál Ferdinand Heim, později známý jako \"Obětní beránek Stalingradu\".\n\nHrázděné domy:\n\n\n"}
{"id": "166197", "url": "https://cs.wikipedia.org/wiki?curid=166197", "title": "Dělo", "text": "Dělo\n\nDělo je dělostřelecká hlavňová zbraň ráže alespoň 20 mm. Pro velkou hmotnost a silný zpětný ráz se umisťuje na lafetu. Ve výzbroji jsou zavedena děla jakožto palné zbraně. Z děl menších ráží se střílí jednotné (integrované) náboje, u větších ráží se používá dělené střelivo (zvlášť se do hlavně vkládá střela a zvlášť tuhá výmetná náplň). Dělají se pokusy např. s děly na tekutou výmetnou náplň, ale i s děly na elektromagnetickém principu. V civilní sféře se uplatňují i děla pneumatická, u kterých se využívá k vymetení „střely“ stlačeného vzduchu (např. k vystřelování reklamních triček do davu, nebo na americkém venkově oblíbená střelba dýněmi na dálku).\n\nDěla můžeme rozdělovat podle několika kritérií.\n\nPodle vývrtu hlavně:\n\nPodle pohyblivosti hlavně vůči lafetě:\n\nPodle místa působení děla:\n\nPozemní děla také dělíme na\n\n\n"}
{"id": "166202", "url": "https://cs.wikipedia.org/wiki?curid=166202", "title": "Marginalismus", "text": "Marginalismus\n\nMarginalismus (z lat. \"marginalis\", okrajový, mezní) je ekonomická teorie vycházející nikoliv z celkových hodnot, ale z malých změn nabídky a poptávky a jim odpovídajících mezních hodnot užitku nebo ztráty.\n\nMarginalistický koncept pracuje s pojmy jako \"mezní náklady\", \"mezní produktivita\", \"mezní užitek\", \"zákon klesající míry substituce\" a \"zákon klesající mezní užitečnosti\", které lze matematicky vyjádřit jako diference nebo diferenciály. Například „marginální“ (mezní) užitek je přírůstek užitku, který vznikne přidáním další jednotky zboží nebo služby a podle prvního Gossenova zákona v každém dalším kroku klesá. Hladovému člověku přináší první rohlík největší užitek a s každým dalším klesá. Nasycený člověk bude své peníze alokovat jinam, kde mu přinesou větší užitek. První milion investovaný do vyčištění řeky přinese větší užitek než každý další. Racionální subjekt potom rozděluje své náklady mezi různé druhy zboží a služeb v takovém poměru, aby mu každá z nich přinášela stejný mezní užitek. Za tohoto předpokladu lze analýzu tvorby cen na trhu z nabídky a poptávky rozšířit i na soubor různých komodit.\n\nPředchůdcem marginalismu byl německý ekonom Hermann Heinrich Gossen (1810-1858), na jeho myšlenky navázali neoklasičtí ekonomové. Předně francouzský ekonom Léon Walras (1834-1910), dále tzv. Cambridgeská škola, William Stanley Jevons a Alfred Marshall a konečně tzv. Rakouská škola (Carl Menger, Eugen von Böhm-Bawerk, Friedrich von Wieser) a v další generaci Josef Alois Schumpeter, Ludwig von Mises a Friedrich August von Hayek.\n\n\n"}
{"id": "166203", "url": "https://cs.wikipedia.org/wiki?curid=166203", "title": "Fyziokratismus", "text": "Fyziokratismus\n\nFyziokratismus (z řeckého \"fysis\" = příroda, povaha; \"kratos\" = síla, vláda) je ekonomická teorie vyvinutá v 18. století skupinou osvícenských francouzských ekonomů, kteří věřili, že bohatství národů se odvozuje z hodnoty zemědělské půdy a zemědělské produkty by měly být vysoce ceněny. Jejich teorie vznikaly ve Francii a nejpopulárnějšími se staly ve 2. pol. 18. stol. Fyziokratismus lze považovat za první dobře propracovanou ekonomickou teorii.\n\nObzvláště velký vliv na fyziokratické hnutí měli François Quesnay (1694–1774) a Anne Robert Jacques Turgot (1727–1781).\n\nBezprostředně po fyziokratismu se vyvinula první moderní ekonomická škola – klasická ekonomie – jejíž počátkem byla publikace Adama Smitha \"Pojednání o podstatě a původu bohatství národů\" z roku 1776.\n\nNejvýznamnějším přínosem fyziokratů bylo, že kladli důraz na produktivní práci jako na zdroj národního bohatství. Toto je odlišuje od předchozích ekonomických škol, především od merkantilismu, které se často zaměřovaly na bohatství panovníků, hromadění zlata a rovnováhu obchodu. Zatímco merkantilisté tvrdil, že hodnota produktů se vytváří až na místě prodeje výměnou produktu za peníze, fyziokraté viděli jako jediný zdroj hodnoty v práci na produktu (ne v produktu samém). Pro fyziokraty byla pouze zemědělská práce zdrojem hodnot, nezemědělské práce považovali za „neproduktivní doplňky“ k práci zemědělské.\n\nV době, kdy fyziokraté formulovali své názory, byla ekonomie skoro výhradně zaměřená na zemědělství. Pravděpodobně proto považovali pouze zemědělskou práci za hodnotnou. Fyziokraté viděli produkci statků a služeb jako ekvivalent spotřeby zemědělských nadbytků, protože hlavním zdrojem síly byla síla lidská nebo zvířecí a veškerá energie byla odvozená z přebytků zemědělské produkce. Výnosem v produkci byla pouze renta získávaná majiteli půdy, na které probíhala zemědělská produkce.\n\n„Fyziokraté zatracovali města pro jejich umělost a cenili si přírodnějších způsobů žití. Oslavovali rolníky.“ Sami se nazývali \"Lés Économistes\" (ekonomové), ale běžně jsou označováni jako fyziokraté, kvůli odlišení od dalších ekonomických škol, které vznikaly po nich.\n\nFyziokratismus je agrární filozofie, která se vyvinula v tehdy převážně venkovské evropské společnosti. V pozdním období Římské republiky neměli senátoři povoleno se angažovat v bankovnictví nebo obchodě . Proto se spoléhali se na jejich latifundie, zemědělské velkostatky, které jim zajišťovaly příjmy. Na nich vydělávali tak, že obcházeli výše zmiňované pravidlo, a to osvobozením otroků, které zplnomocnili k prodeji přebytku zemědělských produktů.\n\nDalší inspiraci najdeme u čínského ekonomického systému, tehdy největšího na světě. Čínská společnost rozlišovala čtyři třídy dle povolání, panstvo na špičce společenské pyramidy a obchodníky dole (protože zboží neprodukovali, ale pouze ho distribuovali). Významní fyziokraté, jako François Quesnay byli dychtiví konfuciánství, kteří obhajovali čínské rolnické zásady. Někteří učenci obhajovali spojení s agrikulturalismem, který prosazoval utopický komunalismus. Jedna z nedílných částí fyziokratismu, laissez faire, byla převzata z Quesanyových dokumentů o Číně. Jedná se o překlad pojmu wu wei. Představa přírodního pořádku fyziokratismu má kořeny v “Přírodním řádu” čínského taoismu.\n\nPierre Le Pesant, pán z Boisguilbert byl členem místní vlády Ludvíka XIV. v Paříži. Psal pamflety a letáky, které byly spojené s jeho prací: daněmi, obchodem s obilovinami a penězi. Le Pesant tvrdil, že bohatství pochází z vlastního zájmu jedince a trhy jsou spojeny finančními toky (např. výdaj pro kupce je odměna pro výrobce). Tudíž si uvědomil, že snižování cen v době nedostatku – které bylo tehdy běžné – je ekonomicky nebezpečné, protože funguje jako brzda produkce. Obecně Le Pesant zastával menší míru zásahů státu do obchodu s obilovinami, protože úplné přerušení státních zákroků by generovalo „předtuchy”, které by zabránily této politice ve fungování.\n\nNa příklad, když stát nakoupil kukuřici v zahraničí, někteří lidé si začali myslet, že pravděpodobně přijde nedostatek a koupili si víc kukuřice. Proto se ceny kukuřice následně zvýšily a došlo k ještě většímu nedostatku. Toto byl jeden z prvních příkladů obhajoby volného obchodu. V anonymně vydaných spisech Vauban představuje systém známý jako \"La dîme royale\": ten představoval velké zjednodušení francouzského daňového systému změnou na rovnou daň pro majetek a obchod. Vaubanovo užití statistik kontrastovalo s dřívějšími empirickými metodami v ekonomii.\n\nV období sedmileté války mezi Francií a Anglií (1756-63) bylo hnutí fyziokratismu na vzestupu. Objevilo se několik tiskovin, jejichž čtenářů ve Francii přibývalo právě kvůli novým ekonomickým myšlenkám. Mezi nevýznamnější patřil \"Journal Œconomique\" (1721-72), který propagoval agronomii a rozumné hospodářství a \"Journal du commerce\" (1759-62), který byl silně ovlivněn Irem Richardem Cantillonem (1680-1734). Mezi další tisk, kde převládali fyziokraté, patří \"Journal de l’agriculture, du commerce et des finances\" (1765-74) a Ephémérides du citoyen\" (1767-72 a 1774-76).\n\nVincent de Gournay (1712-1759), správce obchodu, sloučil skupinu mladých výzkumníků, mezi které patřili François Véron Duverger de Forbonnais (1722-1800) a jeden z dvou nejznámějších fyziokratů, Anne-Robert-Jacques Turgot (1727-1781). Tím druhým nejznámějším byl François Quesnay (17694-1774), který se živil psaním do novin a časopisů.\n\nV 19. století se Henry George v USA zasazoval o vybírání renty z půdy jako primárního zdroj, ne-li dokonce jediného zdroje veřejného příjmu.\n\nTableau économique nebo také \"Ekonomická tabulka\" je ekonomickým modelem, který poprvé popsal François Quesnay v roce 1759. Ten položil základní kámen fyziokratických ekonomických teorií. Tableau économique také obsahuje základy moderních představ toku bohatství a charakter vzájemných vtahů v ekonomii.\n\nModel, který vytvořil Quesnay se skládal ze tří ekonomických tříd: vlastnická třída z vlastníků půdy, produktivní třída ze zemědělců a sterilní třída z umělců a obchodníků. Tok produkce a peněz mezi těmito třídami byl založen na vlastnické třídě, protože vlastnila půdu a obchodovala s oběma zbylými třídami.\n\nFyziokraté se domnívali, že existuje „přirozený řád“, který umožňuje lidem žít dohromady. Lidé se nesblížili skrze svévolnou „společenskou smlouvu“. Spíše měli objevit zákonitosti přirozeného řádu, který by umožnil žít individuálně ve společnosti bez ztráty svobod. Tento koncept má své kořeny již v Číně. Číňané totiž věřili, že dobrou se vláda stává pouze v případě, kdy je mezi zájmy člověka (vládní instituce) a zájmem přirozenosti (Quesnayho přirozený pořádek) naprostá harmonie.\n\nFyziokraté, hlavně Turgot, věřili, že vlastní zájem je motivací, která hraje roli v každém segmentu ekonomie. Každý individuálně je nejlépe přizpůsoben k tomu, aby si určil, co chce a jakou práci a úsilí je nutné v životě vynaložit k vlastním cílům. I když by jednotlivec pracoval ku prospěchu druhých, stejně by práce vynaložená pro svůj vlastní prospěch byla usilovnější. Avšak potřeby každého jednotlivce jsou zajišťovány díky mnoha dalším lidem. Systém funguje nejlépe, když existuje komplementární vztah mezi potřebami jednoho člověka a přáními druhého, a tak omezení trhu umisťují nepřirozenou překážku v dosahování individuálních cílů. Laissez-faire popoularizoval fyziokrat Vincent de Gournay, který převzal tento výraz ze spisů Quesnayho o Číně.\n\nŽádná z teorií o hodnotě pozemku by nemohla fungovat bez silné právní podpory pro vlastnictví soukromého majetku. V kombinaci se silným vlivem individualismu se soukromé vlastnictví stává stěžejní součástí fungování Ekonomické tabulky. Fyziokraté věřili v zavedení soukromého vlastnictví. Nahlíželi na majetek jako na strom a na sociální instituce jako na jeho větve. Zastávali názor, že majitelé půdy musí mít formula_1z přebytků půdy a podporovali teorii, v níž by zemědělci platili daně majitelům pozemků. V opačném případě měli majitelé pozemků právo půdu zemědělcům odebrat.\n\nTurgot byl jedním z prvních, kdo si uvědomil, že \"postupné aplikace nestálých investic způsobí, že produkt poroste. Nejprve se zvyšujícím se tempem, později s klesajícím, dokud nedosáhne maxima.\" Učinil tak poznatek, že zvýšení produktivity potřebné ke zvýšení národního bohatství mělo konečný limit, a proto bohatství nemohlo být nekonečné.\n\nJak François Quesnay, tak Anne Robert Jacques Turgot uznali, že zemědělci potřebují kapitál, aby mohli zahájit výrobní proces. Kapitál byl také potřebný k udržení dělníků. Oba byli zastánci toho, že ke zvýšení produktivity je třeba využít některých ročních zisků. Zejména Turgot, který se zajímal o \"strategickou funkci v ekonomice\" , si uvědomoval, že existují příležitostné náklady a riziko spojené s využíváním kapitálu pro něco jiného než vlastnictví půdy.\n\nMyšlenky fyziokratů měly vliv na Adama Smitha, Davida Ricarda, Johna Stuarta Milla a především na Henryho George, který se zprvu domníval, že k podobným výrokům dospěl jako první. Henry George se stal hnací silou Jednotného daňové hnutí (nezaměňovat s rovnou daní). Principem jednotné daně bylo, aby jediným a hlavním zdrojem veřejných příjmů byly roční poplatky za nájmy pozemků (daň z nemovitých věcí). Tato daň z pozemků, na rozdíl od daní z majetku, nezohledňuje hodnotu budov, ale pouze hodnotu půdy.\n\nNová fyziokratická liga, také známá pod pojmem Noví fyziokraté, je nejnovějším celkem ve vývoji novodobé fyziokratické ideologie. Tato liga zavedla komplexní platformu zakořeněnou v původní fyziokracii, ale rozšířenou a aktualizovanou tak, aby zapadala do 21. století. Noví fyziokraté jsou pro zavedení varianty daně z pozemkové hodnoty, označované, jak již bylo zmíněno, daň z nemovitých věcí . Tato daň by poté byla hlavním zdrojem vládních příjmů.\n\n\n"}
{"id": "166209", "url": "https://cs.wikipedia.org/wiki?curid=166209", "title": "Michael Nyman", "text": "Michael Nyman\n\nMichael Nyman (* 23. března 1944, Londýn, Spojené království) je anglický hudební skladatel známý díky množství filmové hudby, kterou složil a také kvůli termínu minimalismus, který jako hudební kritik poprvé použil. Jako minimalistické lze jeho skladby také nejlépe charakterizovat.\n\nStudoval na Královské hudební akademii a King`s college. Jako studijní obor si vybral hru na klavír, cembalo a dějiny hudby. Jeho učitelem byl muzikolog Thurston Dart, odborník na anglické baroko, jehož vliv na pozdější Nymanovu tvorbu je zcela nezpochybnitelný. Na Dartovu pobídku se Nyman také vydal na cestu do Rumunska, kde studoval místní lidovou hudbu.\n\nKdyž v polovině šedesátých let studia dokončil, rozhodl se věnovat hudební kritice: psal především pro časopisy The Listener a The Spectator, v nichž se věnoval moderní vážné hudbě a world music. Z jeho textů vešel do hudební historie především ten, v němž vůbec jako první použil slova minimalismus v souvislosti s popisem hudebního stylu. Minimalismus je charakteristický jednoduchou melodickou strukturou, dlouhými vydržovanými tóny a stálým opakováním určitého motivu skladby, který se jen nepatrně obměňuje. Mezi známé skladatele tohoto stylu patří kromě Nymana třeba Steve Reich nebo Philip Glass (který mimo jiné také zkomponoval několik soundtracků).\n\nV roce 1974 Nyman vydal dodnes ceněnou knihu \"Experimentální hudba: Cage a okolí\", o vlivu Johna Cage na další skladatele. Tímto počinem pak zároveň uzavřel svou dráhu hudebního kritika a začal znovu skládat.\n\nV roce 1976 dostal od svého přítele, ředitele Londýnského národního divadla nabídku, aby upravil řadu soudobých benátských písní z 18. st. do hry Carla Goldonyho Il Campiello (Náměstíčko). Nyman pro tento účel sestavil \"Campiello Band\", která se stala ve své době snad nejhlučnější akustickou kapelou na světě. Zároveň si však tehdy poprvé vyzkoušel i netradiční instrumentální barvy a kombinace hudebních nástrojů – používal vedle sebe pozouny, soprán saxofony, šalmaje, dudy, bubny nebo třeba banjo. Po skončení této divadelní produkce nechtěl Nyman vzniklý soubor rozpustit a rozhodl se, že pro ni začne skládat.\n\nTak vznikla i dnes již klasická skladba \"In Re Don Giovanni\", jejíž základ tvoří prvních šestnáct taktů z jedné skladby Mozartova Dona Giovanniho – ovšem to vše skoro k nepoznání změněno a podáno ve značně rychlejším tempu. Tato skladba se stala jeho prvním velkým úspěchem a zásadně ovlivnila jeho pozdější hudební tvorbu a výrazný styl, který čerpá inspiraci z nápadu dělat zcela novou hudbu z hudby starých mistrů.\n\nSkladba \"In Re Don Giovanni\" zaujala i anglického režiséra Petera Greenawaye, která požádal Nymana o spolupráci na svých nekonvenčních, experimentálních, krátkometrážních a později i celovečerních filmech. Greenawayova barokně bohatá vizualita byla přímo stvořená pro symbiózu s Nymanovou hudbou a tak není divu, že tato spolupráce trvala šestnáct let a dosud (2001) z ní vzešlo jedenáct filmů.\n\nPrvní velký skladatelský úspěch na poli evropské filmové hudby zaznamenal Nyman se snímkem \"Umělcova smlouva\" (1982). Pro tento film odehrávající se v 18. století složil hudbu, do níž zakomponoval motivy ze soudobých skladeb Henryho Purcella. V dalším Greenawayově filmu Topení po číslech (1988) se nechává opět inspirovat Mozartem a pak konečně v letech 1985 a 1989 vznikají filmy, v nichž už jeho hudba nese jen minimální (nebo ne tak zřetelné) stopy cizích vlivů – film Zed a dvě nuly a o čtyři roky později natočený snímek Kuchař, zloděj, jeho žena a její milenec. V tomto filmu se objevila velmi známá skladba Memorial, věnovaná původně památce oběti tragédie na bruselském Heyselově stadionu, kde v roce 1985 zemřelo v bitkách mezi fanoušky 39 lidí.\n\nZatím posledním společným snímkem této dvojice jsou Prosperovy knihy (1991), film inspirovaný Shakespearovou Bouří. To už je ovšem hudba pro posluchače náročnější. Spojenectví s Greenawayem vděčí Nyman za to hlavní: přízeň publika a intelektuální elity, jejíž nadšené ovace ho nakonec dovedly až k Pianu a dalším velkým filmovým projektům.\n\nCelosvětová sláva přišla právě s lyrickým snímkem Piano, v němž Nyman pro změnu napodobil hudbu tentokrát století devatenáctého, kterou promísil se skotskou lidovou hudbou (hlavní hrdinka filmu Ada pocházela ze Skotska).\n\nDíky tomuto úspěchu se mu dostávalo dalších nabídek. Tato jeho pozdější tvorba je již méně experimentální, méně rafinovaná a lyričtější. Není již psána v tom rázně tepajícím rytmu, chybí zběsilá jízda prstů po klaviatuře, hluboké hlasy bastrombónů i kvílivě plačící trubky, z nichž šel mráz po zádech, přesto si zachovala osobitost a rozpoznatelnost. Mezi tyto jeho další snímky patří Netvor Volkera Schlöndorffa, Carrington Christophera Hamptona (v České televizi uvedeno pod názvem \"V žáru lásky\"), Gattaca Andrewa Niccola, Hranice lásky Neila Jordana, Wonderland a The Claim Michaela Winterbottoma.\n\nSpolečně se zpěvákem skupiny Blur Damonem Albarnem vytvořil podmanivý „kanibalský“ soundtrack k filmu Dravci Antonie Birdové. Sám Nyman k těmto svým aktivitám řekl: „Jsem šťastný nejen proto, že lidé znají mou filmovou hudbu, ale také proto, že jsem vždy psal hudbu zejména k takovým filmům, které se těší důvěře mezi inteligentními diváky.“\n\nTzv. death music pak tvoří důležitou kapitolu jeho tvorby. Skladeb snažících se zachytit tragiku, lyrickou polohu či naopak směšnost a absurditu smrti člověka, není v jeho díle málo. V Umělcově smlouvě je ve vodní nádrži nalezena mrtvola pána domu a hned tu máme \"A Watery Death\". Zabit je i kreslič – \"Bravura in the Face of Grief\". V Kuchaři, zloději… další vražda a k ní \"Miserere\". V Topení po číslech Great death game a Drowning by number 2 a 3, v The Claim Death of Elena a Snowy death. A znovu připomeňme už jednou jmenovaný Memorial.\n\nNyman však není jen autorem hudby filmové. Napsal několik oper, hudbu k baletům, skládá smyčcové kvartety, zhudebňuje literární texty, na seznamu má i hudbu k módní přehlídce Yohji Yamamota, skladby složené na počest otevření nové vlakové rychlodráhy v roce 1996, je dokonce i autorem hudebního doprovodu k počítačové hře Enemy Zero.\n\nZároveň je i interpretem vlastních skladeb a tak jezdí po světě a koncertuje s hudebním tělesem, které se s rostoucím významem svého zakladatele mezitím přejmenovalo z Campiello Band na Michael Nyman Band. Jádro souboru dnes tvoří smyčcové kvarteto, saxofony, bastrombón, basová kytara, klarinet a občas i lesní a francouzský roh, trubka, flétna či spinet. Michael Nyman svůj soubor většinou doprovází důraznou a robustní hrou na klavír. Michael Nyman Band nahrál i hudbu na všechny Nymanovy soundtracky. Na těch už je však jeho hudba doupravena na mixážních pultech a zesílena přes reproduktory.\n\nNyman velmi dobře zná české barokní skladatele a jejich tvorbu a složil skladbu s názvem \"Grand funeral procession of Prague\". Od roku 1997 uvádělo Národní divadlo v divadle Kolowrat Nymanovu operu \"Muž, který si spletl svou ženu s kloboukem\". Nyman také osobně navštívil Letní filmovou školu v Uherském Hradišti. V roce 1999 a 2005 koncertoval v rámci cyklu Struny podzimu v Praze. V roce 2006 koncertoval v Brně na vernisáži fotografií Miroslava Tichého. Těžištěm jeho pražských vystoupení se stala právě hudba z filmů Petera Greenawaye, které jsou u nás poměrně dost známé (ať už z televize či filmových klubů v kinech).\n\nNaposledy Michael Nyman vystoupil společně se svým bandem na festivalu Colours of Ostrava v 9. července 2009. Jeho vystoupení bylo zahájením festivalu, které přilákalo mnoho lidí a zanechalo velmi příznivý dojem, i přes tematickou nesourodost s dalším obsahem festivalu.\n\n\n\n\n\n"}
{"id": "166210", "url": "https://cs.wikipedia.org/wiki?curid=166210", "title": "Sigmaringen", "text": "Sigmaringen\n\nSigmaringen je německé město ležící na horním toku Dunaje v Bádensku-Württembersku a je hlavním městem stejnojmenného okresu.\n\nPoprvé je o něm zmiňováno roku 1077 a je známé zvláště svým výborně zachovalým hradem (německy: Schloß Sigmaringen).\n\n7. září 1944 se sem po spojenecké invazi do Francie uchýlila Vichistická vláda maršála Henriho Philippa Pétaina a založila zde francouzskou exilovou vládu. Spolu s ní do Sigmaringenu uprchli i francouzští spisovatelé Louis-Ferdinand Céline a Lucien Rebatet, kteří se báli o své životy kvůli svým politickým a antisemitským dílům. Célineovo dílo \"D'un château l'autre\" (česky: Od zámku k zámku) popisuje dobytí města.\n\nSigmaringen byl rodištěm Ferdinanda Rumunského (1865–1927), rumunského krále v letech (1914–1927) z rodu Hohenzollernů, jimž město s hradem patřilo.\n\n\n"}
{"id": "166211", "url": "https://cs.wikipedia.org/wiki?curid=166211", "title": "Immortal Cities: Children of the Nile", "text": "Immortal Cities: Children of the Nile\n\nImmortal Cities: Children of the Nile je počítačová hra vytvořená společností Tilted Mill Entertainment, která byla uvedena na trh v listopadu 2004. Jedná se o budovatelskou strategii zasazenou do prostředí starověkého Egypta. Hlavním designérem hry byl Chris Beatrice, který stál za dalšími úspěšnými hrami tohoto žánru jako byly např. Caesar, Lords of the Realm, Pharaoh a Zeus. Hra\nvyužívá plně trojrozměrného zobrazení namísto dříve používaného izometrického pohledu. S obrazem lze volně otáčet a vše si prohlédnout z různých úhlů, zobrazení lze přiblížit a ukázat tak i nejmenší detaily jednotlivých NPC, které lze také kamerou sledovat při jejich pohybu a činnosti. Všichni obyvatelé mají vlastní jména a tvoří rodiny.\n\nHra obsahuje tři velké kampaně na lehké, střední a vysoké obtížnosti, z nichž každá obsahuje několik scénářů. Tyto scénáře velkých kampaní lze hrát i jednotlivě. Další kampaně a scénáře si hráč může sám vytvořit pomocí editoru, který je součástí hry. Cílem každého scénáře je splnění určitého úkolu v rámci Egypta, dosažení určitého věhlasu faraona, vybudování nějaké velké stavby (např. pyramidy) či různá kombinace více takových úkolů. Jak je to běžné u tohoto žánru počítačových her v hraní a rozvíjení města lze pokračovat i po splnění cílů daného scénáře.\n\nHráč je v pozici vládce (faraona), který buduje nové město. Vytváří podmínky pro rozvoj města, musí přilákat pracovníky a zabezpečovat jejich různé potřeby (jídlo, potřeba běžného a luxusního zboží, zdravotnická péče, uctívání bohů, vzdělání, zábava). Pokud obyvatelé, které hráč nemůže přímo ovládat, nejsou spokojeni se životem ve městě a s kvalitou zabezpečení svých potřeb, mohou proti vládě protestovat (v době protestu nepracují a demonstrují před vládním palácem) a v případě soustavné nespokojenosti svoji pozici opustit a stát se tulákem, který nejen žebrá, ale i okrádá a přepadá jiné obyvatele, či město opustit úplně. Základní část hry se odehrává v samotném městě, vztahy vůči okolí se pak realizují na zvláštní dvourozměrné mapě Egypta. Zde faraon rozhoduje o vysílání expedicí do okolí, dovozu a vývozu surovin, navázání vztahů s kupci a útocích na nepřátele v okolí.\n\nRůzné skupiny obyvatel mají různé potřeby, na straně druhé mají pro rozvoj města jiný přínos. Obyvatelé města původně pocházejí z vesničanů, kteří v dané oblasti žijí, následně pak sami či jejich děti mohou stoupat po společenském žebříčku na výše postavené posty.\n\nZemědělci vždy tvoří základ existence města, neboť pěstují plodiny, z nichž se získává jídlo pro veškeré obyvatele. Zemědělská výroba funguje v cyklech, které se skládají z období záplav (achet), kdy vzedmutá hladina Nilu přináší nánosy bahna bohaté na živiny, setí (peret), v němž zemědělci zakládají pole, a sklizně (šem), kdy sklízejí své výpěstky a odnášejí je na mlat. Kvalita záplav určuje výši zemědělských výnosů v daném cyklu.\n\nObchodníci vyrábějí běžné a luxusní zboží, které směňují s ostatními obyvateli za jídlo. Potřebné suroviny buď sami sbírají a těží, nebo je získávají z dovozu či faraonem organizovaných těžeb. Mezi běžné zboží, které potřebují všichni obyvatelé, patří košíky, plátno, rohože a nádobí, mezi luxusní zboží, které vyžadují vyšší vrstvy společnosti, patří líčidla, nábytek, šperky, voňavky, sandály a sochy.\n\nŘemeslníci vyrábějí další zboží potřebné pro jiná povolání či pro stavbu budov, resp. se na stavbách podílejí. Cihláři vyrábějí cihly, z nichž zedníci staví většinu budov, pekaři pečou chleba pro všechny státní zaměstnance, sochaři otesávají velké sochy, obelisky a stély, výrobci papyru z rákosu vyrábějí papyrus, zbrojíři zhotovují zbraně, válečné vozy, zbroje a kopisy potřebné pro vojáky, výrobci lodí zabezpečují výrobu místních prámů na přepravu objemných surovin, válečných lodí a jachet pro zábavu šlechty.\n\nDělníci na státem organizovaných akcích těží různé suroviny (zlato, smaragdy, cín, měď, tyrkysy, kvádry vápence a kvalitního vápence, neotesané čedičové sochy, žulové stély a obelisky), osazují stavby chrámů, soch, obelisků a stél neotesanými polotovary, stavějí pyramidy.\n\nVojáci buď jako městské stráže hlídají bezpečnost města před nájezdníky a zločiny tuláků, nebo jako kopiníci, lučištníci či vozatajové bojují v bitvách proti nepřátelům v okolí města.\n\nVzdělaní obyvatelé se podílejí na řízení města. Kněží vyučují studenty ve školách, poskytují zdravotnickou péči v nemocnicích a lékárnách, pečují o bohy (kterých je celkem 14) ve svatyních a chrámech a poskytují pohřební služby v márnicích. Písaři počítají pole pro vyměření daní, pracují na tržišti a vybírají cla od cizích kupců. Vojenští velitelé cvičí vojáky, zabezpečují hlídkování městských stráží a vedou vojáky do bitev. Dozorci organizují práci dělníků a dozírají na ně. Všichni vzdělaní obyvatelé vyžadují luxusní zboží a pořádání slavností v domech šlechty, na nichž působí baviči.\n\nŠlechta na svých farmách prostřednictvím zemědělců pěstuje potraviny. Ke svému spokojenému životu její příslušníci vedle luxusních druhů zboží vyžadují pořádání slavností pomocí bavičů, výrobu zábavních jachet, zaměstnávají služebníky pro své potřeby, své zesnulé po obřadech v márnici pohřbívají ve velkých hrobkách, kupují stromky pro zahrady vlastních sídel v pěstitelských školkách.\n\nFaraon má vedle rozhodování o výstavbě jednotlivých budov a vedle úkolování vzdělaných pracovníků také právo vydávat vyhlášky, kterými může uspořádat např. oslavu státního či náboženského svátku (stojí jídlo, zvyšují spokojenost obyvatel, kteří po určitou dobu nepracují a pouze oslavují), rozdělit mezi obyvatele jídlo z vládních sýpek (pokud v případě neúrody hrozí jejich hladovění), uvalit na obyvatele vyšší daně apod. Faraon způsobem své vlády získává určitý věhlas, který podmiňuje množství vzdělaných obyvatel v jeho službách. Věhlas se zvyšuje vylepšováním vládního paláce, budováním hrobek (různě velké mastaby z cihel a pyramidy z vápence a kvalitního vápence), úspěšnými akcemi v rámci Egypta (výzkumné výpravy, navázání spolupráce s kupci, jinými městy, dodavatelskými místy a monumenty, porážka nepřátel), propagandou (budování stél a obelisků připomínajícím úspěchy dosažené v rámci Egypta), budováním soch. Postupem doby věhlas získaný jednotlivými akcemi klesá, a proto se faraon nemůže spokojit s dosaženými výdobytky, ale musí stále podnikat další akce k udržení a zvýšení svého věhlasu.\n\n\n"}
{"id": "166212", "url": "https://cs.wikipedia.org/wiki?curid=166212", "title": "Hibernian FC", "text": "Hibernian FC\n\nHiberian FC je skotský profesionální fotbalový klub z Edinburghu, který byl založen roku 1875 Irskými katolíky. Hibernian je klub hrající Skotskou Premier League, společně se svým edinburským rivalem Hearts. Název klubu je často zkracován na Hibs, nebo také Hibees (high bees). Hibs vyhráli 4x Skotskou Premier League.\n\nOficiální barva klubu je zelená a bílá a to od roku 1875, kdy byl klub založen. Na venkovních dresech se vystřídalo mnoho barev ale nyní se Hibs vrátili ke své tradici. Hibs hráli první 2 roky své existence na stadionu The Meadows, poté následovalo stěhování do Newingtonu (Mayfield Park) a Bonnington Road. Od roku 1892 je to stadion Easter Road. Tento stadion pojme až 17 500 lidí. Hymnu Hibs \"Glory, Glory to the Hibees\" napsal Hector Nicol. Další hymna \"Sunshine on Leith\" se obvykle hraje před každým důležitým zápasem na Easter Road.\n"}
{"id": "166213", "url": "https://cs.wikipedia.org/wiki?curid=166213", "title": "Gulf Oil Corporation", "text": "Gulf Oil Corporation\n\nGulf Oil Corporation byla společnost obchodující s ropnými produkty. Společnost byla roku 1985 prodána firmě Chevron.\n\nGulf Oil Corporation vznikla expanzí původní petrolejářské společnosti J. M. Guffeye založené roku 1901. Později ve stejném roce byla v Port Arthuru založena \"Gulf Refining Company of Texas\" za účelem úpravy a prodeje surové ropy. Pouze díky kvalitnímu managementu překonaly obě společnosti počáteční krizi zapříčiněnou vysokými investicemi a snižováním odbytu ropy během prvních pěti let. V roce 1906 se část produkce přesunula do Oklahomy, kde byla zformována dceřiná společnost \"Gypsy Oil Company\". Během následujících dvaceti let produkce společnosti neustále rostla a expandovala skoro do všech hlavních petrolejářských oblastí USA, Mexika a Venezuely.\nOrganizace společnosti byla typická spojením procesu produkce surové ropy a prodeje hotových produktů. Koncem dvacátých let se společnost rozhodla rozšířit prodejní kapacity. Částečně kvůli tomu byla společnost prudce zasažena ekonomickou depresí a skončila roku 1931 poprvé ve ztrátě. To vedlo ke změně vnitřní organizace společnosti (pronájem servisních stanic nezávislým provozovatelům, oddělení hlavních oblastí – produkce, transport, úprava, prodej). Další prosperitu společnosti podpořila zejména velká poptávka po ropě během druhé světové války.\n\nV roce 1950 měla společnost třicet dva tisíc spoluvlastníků, čtyřicet tři tisíc zaměstnanců, deset tisíc mil potrubí a operovala v USA, Venezuele, Kuvajtu, Kanadě. Během padesátých let se Gulf spojil s B. F. Goodrich Company a vytvořili Gulf-Goodrich Chemicals, koupili Warren Petroleum Corporation a navýšil svůj podíl v British American Oil Company. Mezníkem ve vývoji marketingu společnosti se stal rok 1966, kdy Gulf docílil pokrytí všech kontinentálních států USA servisními stanicemi. V roce 1967 začal Gulf podnikat v oblasti nukleární technologie v rámci dceřiné společnosti Gulf General Atomic Incorporated. Od roku 1968 sloužila Gulfu největší loď na světě, tanker Universe Ireland.\nSpolečnost se dostala do problémů v 70. letech, protože se někteří z vrcholných manažerů zapletli do nelegálních politických machinací. V roce 1975 skončila také dlouhodobá spolupráce s Kuvajtem, kde byl zestátněn petrolejářský průmysl. Přestože Gulf ztratil mnoho svých ropných rezerv, byl v roce 1983 stále jednou ze šesti největších ropných společností v USA. Roku 1985 byl managementem odsouhlasen prodej Gulfu společnosti Chevron.\n\n"}
{"id": "166214", "url": "https://cs.wikipedia.org/wiki?curid=166214", "title": "Mikuláš Kusánský", "text": "Mikuláš Kusánský\n\nMikuláš Kusánský, také \"Cusanus\", \"Kusánus\" nebo \"z Kusy\", vlastním jménem \"Johann Chrypffs\" (\"Krebs\") (1. srpna 1401 Kues ([kús], dnes Bernkastel-Kues, Německo) – 11. srpna 1464 Todi, Umbrie), byl církevní hodnostář (dosáhl titulu kardinála) a diplomat, renesanční filosof, teolog a všestranný učenec, který silně ovlivnil novověké myšlení včetně J. A. Komenského. Podle některých byl největším evropským myslitelem 15. století.\n\nNarodil se v německém Kues (dnes Bernkastel-Kues) na řece Mosele jako syn zámožného měšťana, loďaře a obchodníka s vínem Johanna Krebse. Protože nechtěl být obchodníkem, odešel ve dvanácti letech z domova k hraběti Manderscheidovi a s jeho synem odejel do Holandského Deventeru, kde vstoupil do řádové školy „Bratří společného života“. Tento řád patřil k duchovnímu hnutí \"devotio moderna\", jehož zakladatel Geert Groote pobýval také v Praze, kde studoval také jeho nástupce Radewijn. Od roku 1416 studoval Mikuláš na univerzitě v Heidelbergu a v letech 1417–1422 v Padově práva, zajímal se však více o teologii, filosofii a přírodní vědy. Zde se setkal s novoplatónismem Pseudo-Dionysia Areopagity, s nastupujícím humanismem a seznámil se s významným matematikem Paolo Toscanellim a s budoucím kardinálem Giulianem Cesarinim.\n\nPo návratu do Německa prohrál svůj první soudní proces a věnoval se už jen filosofii a církevní službě. V Kolíně nad Rýnem se seznámil s dílem Mistra Eckharta, které na něj mělo trvalý vliv. Se svým přítelem Cesarinim odejel roku 1431 do Švýcarska na basilejský církevní koncil, který měl řešit reformu církve. Mikuláš i Cesarini zastávali tzv. konciliarismus, tj. názor, že nejvyšší autoritou v církvi má být všeobecný sněm, později se však přidali na stranu papeže.\n\nS papežskou delegací odjel do Konstantinopole, ohrožené Turky, kde se jednalo o smíření západní a východní církve. Na sněmech ve Ferraře a ve Florencii (1439) se Mikuláš seznámil s dalšími významnými mysliteli a teology, zejména s G. Plethonem a kardinálem Bessarionem, a přičinil se o narovnání mezi papežem a císařem i o kompaktáta s husity. Roku 1448 se stal kardinálem a snažil se o reformy církve v Německu; pro jeho zásadovost se ho odpůrci pokusili roku 1452 otrávit a roku 1454 jen stěží unikl z vězení Zikmunda Tyrolského. V posledních letech svého života jako biskup v Brixenu se věnoval hlavně filosofii a vědám, ale účastnil se i jednání o ukončení stoleté války mezi Francií a Anglií a na jedné ze svých cest zemřel 1464 v severoitalském Todi (Umbrie). Je pohřben v bazilice San Pietro in Vincoli v Římě.\n\nVýchodiskem a základem Kusánova myšlení je novoplatónská metafysika Jednoho, u Mikuláše ovšem křesťanská: Bůh je jeden ve třech osobách. V souladu se svou celoživotní snahou smiřovat spory byl Mikuláš jedním z prvních myslitelů o možnostech míru mezi různými náboženstvími: „Tak dostává jeden Bůh u různých národů vždy jiné jméno, přesto že je všude a ve všem jeden.” Na druhé straně jej však nelze vystihnout žádnými pojmy, neplatí ani, že je, ani že není, nýbrž stojí nad obojím.\n\nMezi Bohem a člověkem zprostředkuje vesmír jako uspořádaný celek, kde velkou roli hraje geometrie a matematika, neboť podle přesných matematických poměrů a zákonů jej Bůh stvořil. Tak jako oko odráží („kontrahuje”) všechny věci, kontrahuje vesmír Boha a každá věc svým jedinečným způsobem svět. Tuto zprostředkující roli přebírá v pozdějších Mikulášových spisech lidská mysl. Vesmír podle Kusána není absolutně nekonečný, ale nemůže mít žádné meze či okraje, a tedy ani střed, resp. jeho střed je všude; ani naší Zemi tedy nemůže patřit žádné privilegované postavení a i na jiných nebeských tělesech by mohli žít lidé. Podobně ztrácejí smysl pojmy jako „nahoře\" nebo „dole\". Zda se nám něco zdá být v klidu nebo v pohybu, závisí na našem vlastním postavení, takže ani o Zemi nelze říci, že by byla nehybná. V našem světě vládnou protiklady, které ale v nekonečnu splývají (Kusánova \"coincidentia oppositorum\", na niž později navázal Hegel). V reálném světě ovšem nic není dokonalé a přesné, takže i lidské poznání je nutně omezené, Mikulášova „poučená nevědomost” či „vědění o nevědění” (\"docta ignorantia\"), která je vlastním cílem poznání i filosofie, připomíná Sokratovo „vím, že nic nevím”. Také (a na prvním místě) o Bohu můžeme tedy říci spíš, co nebo jaký není, než co nebo jaký je (tzv. apofatická nebo negativní teologie).\n\nMikulášova knihovna a sbírka astronomických přístrojů, které se zachovaly v jím založeném špitálu v Bernkastelu, dokládají neobyčejnou šíři jeho zájmů, včetně zájmu o vědu. Roku 1436 předložil Basilejskému koncilu návrh na reformu kalendáře, které se ovšem prosadila až o 150 let později. Vedle matematiky, geometrie a astronomie se zabýval také geografií a v jednom ze svých dialogů i úplnou novinkou – vážením. To se sice už od pravěku užívalo v obchodě, teprve u Kusána se však dostává do spojitosti s vědou.\n\nNa rozdíl od geometrie, která pracovala s ideálně přesnými poměry délek, ploch nebo úhlů, k vážení se používají konvenční jednotky, závaží, a výsledky jsou vždycky jen přibližné – mohou však být stále přesnější. To byly dva hlavní důvody, proč se starší věda vážením nezabývala. V dialogu \"Soukromník o pokusech s vahami\" rozvíjí Mikuláš úvahu o tom, že všechny rozdíly mezi látkami se musí nějak projevit i na jejich specifické váze (resp. hustotě). Pečlivým a opakovaným vážením by se tedy měly dát rozlišit nejen různé látky, ale třeba i dobrá a špatná voda, moč zdravého a nemocného člověka a podobně. Systematické vážení, které poskytuje kvantitativní (číselné) údaje, by se tak podle něho mohlo a mělo stát základem nového a daleko spolehlivějšího poznání než dosavadní úvahy o kvalitách. Mikuláš, resp. jeho Soukromník, pak stručně navrhuje program vědy jako kolektivního shromažďování, porovnávání a vyhodnocování spolehlivých měření, který by dokonce měly podporovat vlády. Tato myšlenka se pak znovu objevuje až u R. Descarta o dvě století později a definitivně se prosadí až ve 20. století.\n\n\"„Otcem renesančního platonismu byl největší evropský myslitel 15. století – Mikuláš Kusánský.“\"\n\nDílo Mikuláše Kusánského překvapuje neobyčejným bohatstvím originálních nápadů, často jen naznačených, které však po staletí inspirovaly filosofy i vědce. Jeho matematika otevřela zkoumání nekonečna, zejména nekonečně malých veličin, a přivedla Leibnize na myšlenku infinitesimálního počtu. Jeho kosmologie pohyblivého, matematicky řízeného vesmíru inspirovala M. Koperníka, J. Keplera i G. Bruna a myšlenku vesmíru, který není nekonečný, a přesto je bez hranic, dokázal přesně zformulovat teprve A. Einstein.\n\nZ filosofů to byl například Leonardo da Vinci, ale zejména Leibniz, Hegel a Schelling, kdo se nadšeně hlásili ke kusánovské inspiraci. Zcela mimořádným způsobem ovlivnily myšlenky Mikuláše Kusánského mladého Komenského. Jak sám později uvádí, četl je už v mládí v kompendiu norimberského lékaře U. Pindera z roku 1510, které na něho udělalo veliký a trvalý dojem. Jak ukázal Jan Patočka, našel zde Komenský alternativu ke scholastickému obrazu světa a celou řadu důležitých představ, které pak ve svých spisech (zejména v \"Labyrintu světa\", \"Hlubině bezpečnosti\" a ve \"Všeobecné rozpravě\") rozvinul.\n\nV moderní době se Kusánským zvláště zabývali Ludwig von Bertalanffy, Karl Jaspers a Jan Patočka.\n\nVe výboru P. Floss – J. Patočka 2001 vyšlo:\n\n\n\n\n"}
{"id": "166220", "url": "https://cs.wikipedia.org/wiki?curid=166220", "title": "Hawkingovo záření", "text": "Hawkingovo záření\n\nHawkingovo záření je tepelné záření černých děr prvně teoreticky popsané britským fyzikem Stephenem Hawkingem.\n\nV roce 1971 Stephen Hawking dokázal, že se celková plocha horizontu událostí jakékoli skupiny černých děr nikdy nezmenší. Toto tvrzení se příliš podobalo druhému termodynamickému zákonu, přičemž plocha hraje v tomto případě úlohu entropie. Proto Jacob Bekenstein navrhl, že entropie černé díry je skutečně úměrná ploše jejího horizontu událostí. V roce 1975 aplikoval teorii kvantového pole na zakřivený časoprostor okolo horizontu událostí a objevil, že černé díry můžou vyzařovat tepelné záření, známé jako Hawkingovo záření.\n\nZ prvního zákona mechaniky černých děr vyplývá, že entropie černé díry se rovná čtvrtině plochy horizontu událostí. Tento všeobecný výsledek je aplikovatelný na kosmologické horizonty jako de Sitterův časoprostor. Později bylo navrženo, že černé díry jsou objekty s maximální entropií, což znamená, že maximální entropie oblasti vesmíru je entropie největší černé díry, která se do oblasti vejde. Toto vedlo k holografickému principu.\n\nHawkingovo záření vzniká hned za horizontem událostí a v současném pojetí (existují ale i opačné výsledky) nenese žádnou informaci o vnitřku černé díry, protože je tepelné. To však znamená, že černé díry nejsou úplně černé a důsledkem je pomalé vypařování hmoty černé díry. I když jsou tyto efekty zanedbatelné pro astronomické černé díry, jsou významné pro hypotetické miniaturní černé díry, kde dominují účinky kvantové mechaniky. V současnosti se předpokládá, že malé černé díry se rychle vypařují a nakonec můžou zmizet při výbuchu záření. Z tohoto důvodu má každá černá díra, která nemůže pohlcovat hmotu, konečnou délku života přímo úměrnou její velikosti.\n\n21. června 2004 Stephen Hawking, v rozporu se svými předchozími zjištěními, prezentoval nový argument, že černé díry přece jen emitují informaci o tom, co pohlcují. Navrhl, že kvantové perturbace horizontu událostí by mohly dovolit uniknout informacím a ovlivnit vyvolané Hawkingovo záření. Tato teorie ještě nebyla prodiskutována ve vědecké komunitě, ale v případě, že bude přijata, je pravděpodobné, že vyřeší informační paradox černých děr. Mezitím oznámení o této nové teorii zaznamenalo nebývalou pozornost médií.\n\n"}
{"id": "166222", "url": "https://cs.wikipedia.org/wiki?curid=166222", "title": "Polyethylen", "text": "Polyethylen\n\nPolyethylen (PE) je termoplast, který vzniká polymerací ethenu.\n\nPoprvé jej syntetizoval Hans von Pechmann v roce 1898 zahříváním diazomethanu. V roce 1933 byla zvládnuta průmyslová syntéza. V roce 1939 byla zahájena průmyslová výroba nízkohustotního – rozvětveného polyetylenu a v roce 1953 byl poprvé syntetizován lineární vysokohustotní polyetylen. Výrobu lineárního stereoregulárního polyethylenu umožnil objev polyinzerce pomocí Ziegler-Nattova katalyzátoru.\n\nLze využít polymerace za nízkého tlaku (vznikne polymer s lineárním řetězcem, značka lPE – liten) nebo za vysokého tlaku (vznikne polymer s rozvětveným řetězcem, značka rPE – bralen). Při výrobě lze využít vstřikování a vytlačování.\n\nJe odolný vůči kyselinám i zásadám, použitelný do teploty kolem 80 stupňů Celsia. Vyrábí se z něj smrštitelné folie, roury, ozubená kola, ložiska, textilní vlákna, nejrůznější hračky, sáčky (mikroten) a elektrotechnická izolace.\n\nRozlišují se dva základní druhy polyethylenu: PE-LD (s nízkou hustotou) a PE-HD (s vysokou hustotou). PE-HD má vysoký stupeň krystality, což způsobuje jeho vysokou chemickou odolnost a odolnost proti rozpouštědlům. Podmínkou vysokého stupně krystality je linearita a stereoregularita řetězců, čehož se dosahuje při polyinzerci.\n\nPE-HD se používá i při výrobě kompozitního materiálu na bázi dřeva – woodplastic, který se používá jako náhrada dřeva v mnoha oborech.\n\nPolyethylen je v současnosti nejpoužívanějším polymerem na světě. Jeho zásluhou předčila již v roce 1979 produkce plastů celosvětovou výrobu oceli. Jeho roční produkce je odhadována na více než 60 milionů tun.\n\n\n"}
{"id": "166233", "url": "https://cs.wikipedia.org/wiki?curid=166233", "title": "Friedrich August Wolf", "text": "Friedrich August Wolf\n\nFriedrich August Wolf (15. února 1759 Hainrode – 8. srpna 1824 Marseille) byl německý klasický filolog.\n\nVe svém hlavním díle \"Prolegomena ad Homerum\" (vznik 1795) kriticky zkoumal vznik Homérových eposů \"Ilias\" a \"Odyssea\" (tzv. homérská otázka). Zpochybnil přitom Homéra jako jediného autora obou eposů.\n\n"}
{"id": "166234", "url": "https://cs.wikipedia.org/wiki?curid=166234", "title": "1983 v dopravě", "text": "1983 v dopravě\n\nTento článek obsahuje seznam událostí souvisejících s dopravou, které proběhly roku 1983.\n\n\n\n\n\n\n"}
{"id": "166239", "url": "https://cs.wikipedia.org/wiki?curid=166239", "title": "Dareios III.", "text": "Dareios III.\n\nDareios III. Kodomannos (řecky \"Δαρείος\", \"Dárajavauš\" [  ]; kolem 380 př. n. l. – 330 př. n. l.) byl perský velkokrál z rodu Achaimenovců vládnoucí v letech 336–330 př. n. l. Jeho otcem byl Arsanés, vnuk krále Dareia II., matkou Sisygambis, dcera Artaxerxa II. Dareios III. byl poslední achaimenovský král, který ovládal celou říši, jeho krátkodobý nástupce Béssos (užívající jako král jména Artaxerxés IV.) měl v moci již jen východ monarchie.\n\nDareia dosadil na trůn, stejně jako jeho předchůdce Arsa, vlivný eunuch Bagoás, který zřejmě doufal, že nový král bude ještě poslušnějším vykonavatelem jeho vůle než ten předchozí. Avšak Dareios se brzy osvědčil jako činorodý a energický vládce: během velmi krátké doby odstranil Bagoa, potlačil vzpouru v Egyptě a zatlačil do defenzívy makedonské oddíly, které vyslal do Malé Asie král Filip II.\n\nStabilizace poměrů však byla jen rámcová, říše potřebovala vnitřní reformy a na ty Dareiovi nezbýval čas – roku 334 př. n. l. se na maloasijském pobřeží vylodila armáda Alexandra Velikého, syna zavražděného Filipa II., a začala etapa nepřetržitých vojenských konfliktů.\n\nVálka zpočátku probíhala bez Dareiovy osobní účasti, pod vedením místních satrapů. Ti ale nebyli schopni Alexandrův postup zastavit (bitva u Gráníku), takže se do čela vojska, shromažďovaného z celé říše, postavil sám král. Ke střetnutí došlo na pomezí Sýrie a Kilikie v listopadu 333 př. n. l. (bitva u Issu), a třebaže se boj nevyvíjel pro perskou stranu nepříznivě, v rozhodující chvíli Dareios „ztratil hlavu\" a z bitvy uprchl. To rozhodlo o výsledku.\n\nV následujících dvou letech Alexandr obsadil Foinikii a pronikl do Egypta, kde ho přivítali jako osvoboditele. Dareios zatím sestavoval novou armádu, s níž chtěl Makedoncům zahradit cestu do nitra své říše. Jeho snaha byla téměř úspěšná, avšak bitva u Gaugamél v Mezopotámii, vybojovaná 1. října 331, skončila nakonec perskou porážkou. Prestiž achaimenovského vladaře byla těžce otřesena.\n\nDareiův život se nyní změnil v takřka nepřetržitý útěk před postupujícím Alexandrem. Znova a znova se perský král pokoušel organizovat odpor, ale marně. Musel se uchýlit do centrálních oblastí říše, do Médie, a bezmocně sledovat, jak se hroutí jeho vláda. Nakonec ho dal baktrijský satrapa Béssos, jenž rovněž pocházel z achaimenovského rodu, v roce 330 př. n. l. zavraždit a sám se prohlásil králem. V tuto dobu ležela achaimenovská říše již v podstatě v troskách.\n\nDareios po sobě zanechal dceru Stateiru, kterou si v roce 324 př. n. l. vzal za ženu Alexandr. Makedonský král tím chtěl docílit panovnické legitimity a i jinak všemožně navazoval na perské tradice. Achaimenovskou rezidenci Persepolis však nechal přesto vyplenit.\n\nVzdor katastrofálnímu průběhu války s Alexandrem hodnotili antičtí autoři Dareia spíše pozitivně a vyzdvihovali především jeho statečnost. Vnímali ho jako muže, který byl nucen bojovat proti mimořádně nadanému vojevůdci, a to s velmi různorodou, heterogenní armádou. Vojenská slabost Persie byla patrná už řadu desetiletí.\n\n\n"}
{"id": "166242", "url": "https://cs.wikipedia.org/wiki?curid=166242", "title": "Pál Závada", "text": "Pál Závada\n\nPál Závada (* 14. prosinec 1954, Tótkomlós) je maďarský spisovatel a sociolog. Díla Pála Závady se odehrávají ve slovenských vesnicích jihovýchodního Maďarska, odkud také pochází. Zatím největší ohlas vzbudil román \"Jadvižin polštář\", který prostřednictvím tří vrstev deníkových záznamů zobrazuje osudy upadající rodiny z maďarského venkova. Knihy byla přeložena i do češtiny a slovenštiny a zfilmována.\n\n\n"}
{"id": "166244", "url": "https://cs.wikipedia.org/wiki?curid=166244", "title": "Meč a magie", "text": "Meč a magie\n\nMeč a magie () je označení literárního žánru nebo podžánru fantasy, které zavedl Fritz Leiber počátkem 60. let 20. století. Jedná se o příběhy zaměřené na děj a napětí. Tento žánr je pevně spjat s dílem Roberta E. Howarda, především pak s dobrodružnými příběhy barbara Conana. Conan, svalnatý válečník z dávné Cimmerie, zaujal pevné místo v moderní mytologii. \n\nRomán \"Conan – Hodina draka\" je původní literaturou typu meč & magie a jako takový měl vliv na další díla, která následovala. Zde můžeme uvést díla jako \"Meče proti smrti\" nebo \"Meče z Lankhmaru\" od Fritze Leibera nebo také \"Zloděj duší\" a \"Bouřenoš\", jejichž autorem je Michael Moorcock. \n\nZ českých knih patří do tohoto podžánru série Bakly a Koniáš od Miroslava Žambocha. \n\nJe to žánr, který upřednostňuje kratší příběhy. Přestože byl mnohokrát obviňován z propagace fašismu, sexismu a jiných hříchů, knihy skutečných mistrů žánru meč a magie hýří vtipem i nevšedním smyslem pro ponurou atmosféru.\n\n\n"}
{"id": "166247", "url": "https://cs.wikipedia.org/wiki?curid=166247", "title": "Údolí smrti", "text": "Údolí smrti\n\nÚdolí smrti () je údolí nacházející se ve Východní Kalifornii. Je to nejsušší, nejteplejší a nejníže položené místo Kalifornie, USA a celé Severní Ameriky.\nZdejší solná pánev Badwater Basin leží 86 metrů pod úrovní moře. Dne 10. července 1913 zde byla naměřena nejvyšší teplota na světě 56,7 °C (ve stínu). Průměrné roční srážky jsou 50 mm.\nÚdolí leží jihozápadně od pohoří Sierra Nevada ve Velké pánvi a na severním okraji Mohavské pouště. Tvoří velkou část Národního parku Death Valley. Rozkládá se severojižním směrem mezi horským pásmem Amargosa Range na východě a Panamint Range na západě a pohoří \"Sylvania\" a \"Owlshead\" tvoří jeho severní a jižní hranici. Má rozlohu téměř 8000 km². Údolí je téměř 230 kilometrů dlouhé a mezi 8 a 25 kilometry široké.\n\nÚdolí smrti je domovem kmenu Timbisha, který ho obývá minimálně posledních 1000 let. Kmen Timbisha nazývá údolí \"tümpisa\", což znamená „skalní malba“. Tento název je odvozen od okrově červených maleb, které jsou pravděpodobně namalovány jílem, který se v údolí nachází. V současnosti v údolí žije několik rodin, hlavně v Furnance Creek a v Grapevine kaňonu v blízkosti tzv. Scotty's Castle.\n\nÚdolí dostalo anglické jméno teprve v roce 1849, kdy probíhala kalifornská zlatá horečka. Britští průzkumníci ho pojmenovali Death Valley - Údolí smrti, i přesto že v té době na tomto místě byla zaznamenána pouze jedna oběť. V 50. letech 19. stol. bylo stříbro i zlato vytěženo, ale o třicet let později, kolem roku 1880, byl objeven borax, který byl vytěžen pomocí speciálních vozů o nosnosti 9 tun rudy, tažených spřežením 18 mul a 2 koní.\n\n11. února 1933 bylo Údolí smrti prezidentem Herbertem Hooverem prohlášeno za národní památku. V roce 1994 pak získalo označení národní park, poté co bylo výrazně rozšířeno o Saline a Eureka Valley.\n"}
{"id": "166251", "url": "https://cs.wikipedia.org/wiki?curid=166251", "title": "András Pályi", "text": "András Pályi\n\nAndrás Pályi (* 1. prosince 1942, Budapešť) je maďarský spisovatel, překladatel a kritik.\n\nNa univerzitě vystudoval obor maďarština–polština, studoval i divadlo a film. Pracoval jako redaktor v novinách a časopisech a v letech 1991–1995 jako ředitel \"Maďarského kulturního centra\" v Polsku.\n\nV češtině zatím vyšel jeho román \"Příchody\" (Host, 2005, ISBN 80-7294-160-7) přeložený Anou Okrouhlou.\n\n\nNapsal také hru \"A tigris\" (Tygr), která měla premiéru v roce 1963 v \"Národním divadle\" v Pécsi.\n\n"}
{"id": "166253", "url": "https://cs.wikipedia.org/wiki?curid=166253", "title": "Annapurna", "text": "Annapurna\n\nAnnapurna je 55 km dlouhý horský masiv ve středním Nepálu v Himálaji v severní části Pokharského údolí. Nejvyšší vrchol, Annapurna I, měří 8 091 m, což z něj dělá desátou nejvyšší horu světa a jednu ze 14 osmitisícovek. Nalézá se na východní straně velké rokle, kterou protéká řeka Kali Gandaki a která ji odděluje od masivu Dhaulágirí (Dhaulágirí leží 34 km západně od Annapurny I). Annapurna v překladu ze sanskrtu znamená „\"Bohyně sklizně\"“.\n\nMasív Annapurny zahrnuje 6 vrcholů, jejichž nadmořská výška přesahuje 7 200 m.\nJedním z nižších vrcholů je Mačapučare (6993 m), posvátná hora, na kterou je zakázáno vystupovat.\n\nAnnapurna I byla první osmitisícovka, která byla zdolána. Maurice Herzog (vedoucí expedice) a Louis Lachenal z francouzské expedice dosáhli vrcholu 3. června 1950. Výprava původně mířila na Dhaulágirí. Na Annapurnu expedice zaměřila svou pozornost až poté, kdy se její členové usnesli, že Dhaulágirí je příliš náročný cíl. Navíc následkem nepřesnosti se tým velmi zdržel hledáním cesty k úpatí hory. Expedice nakonec vystoupala k Severní stěně přes říčku Miristi Khola, kde následně završila výstup jen těsně před příchodem monzunu.\n\nPři sestupu utrpěli horolezci, kteří dosáhli vrcholu, omrzliny a museli být transportováni do výchozího města v Indii.\n\nDo roku 1950 nebyly podniknuty žádné pokusy o výstup, protože hora stojí v centrálním Nepálu a byla proto z politických důvodů nepřístupná cizincům.\n\nAnnapurna I má tři vrcholky - hlavní (8091 m n. m.), prostřední (8051 m n. m.) a východní (8016 m n. m.). Z nich spadají tři stěny - jižní, severní a severozápadní.\n\nDruhý úspěšný výstup na vrchol Annapurny I se uskutečnil až v roce 1970 organizovaný britskou armádou. Horolezci si zvolili stejnou cestu jako Maurice Herzog při svém prvovýstupu.\n\n\n\n\nNásledujícího roku vystupují holandskou cestou na Annapurnu první ženy - Američanky Irene Müller a Věra Komárková (původem z Československa).\n\n\n\n\n\n\n\nPrvní zimní výstup na Annapurnu se daří holandskou cestou Polákům. V únoru 1987 vystupují na vrchol Artur Hajzer a Jerzy Kukuczka.\n\n\n\nDo roku 2009 se na Annapurnu I podařilo vylézt 149 krát a proto patří mezi osmitisícové vrcholy s nejnižším počtem úspěšných výstupů. Současně má Annapurna nejvyšší poměr úmrtí k počtu výstupů na vrchol (zhruba 38%), to z ní činí objektivně nejnebezpečnější osmitisícovku.\n\n\nV roce 1978 stála na vrcholu první žena – Věra Komárková – Američanka československého původu. Členové česko-japonské výpravy v roce 1984 sice nedobyli vrchol, ale pomohli vysíleným Švýcarům Loretanovi a Joosovi, kteří jako první přešli Annapurnu v alpském stylu a traverzovali přitom všechny tři vrcholy. V roce 1988 vystoupil na vrchol anglickým pilířem v jižní stěně Josef Rakoncaj a ve stejném roce pak Jindřich Martiš a Josef Nežerka uskutečnili významný prvovýstup severozápadní stěnou. Na této hoře v roce 2009 ukončil svou životní pouť jeden z nejlepších českých horolezců Martin Minařík, který vysílený zůstal ve sněhu při sestupu z vrcholu. V roce 2012 na vrchol vystoupili Radek Jaroš a Jan Trávníček. Pro Radka Jaroše to byla již třináctá zdolaná osmitisícovka, vinou omrzlin však po návratu přišel o čtyři prsty na levé noze.\n\n\n"}
{"id": "166256", "url": "https://cs.wikipedia.org/wiki?curid=166256", "title": "Hrdinská fantasy", "text": "Hrdinská fantasy\n\nHrdinská fantasy (anglicky High fantasy) je podžánr fantasy. V hrdinské fantasy se jedná o příběhy o hrdinovi nebo hrdince, kteří prožívají nejrůznější dobrodružství ve smyšleném světě a často se střetávají s nadpřirozenými silami. Slovo „hrdinská“ ovšem musíme chápat v širším slova smyslu. Fantasy není hrdinská proto, že pojednává o hrdinech. Heroický je její duch, povaha postav a jejich chování zaměřené často na boj. Někdy můžeme narazit na pojmy „vysoká“ nebo „epická“ fantasy. Jsou to synonyma pro tuto odnož žánru, která si libuje v mnohosvazkových dílech. \nZákladním kamenem hrdinské fantasy je imaginární svět, jen na něm stojí jednota románu a souvislost děje. Proto taková kniha často začíná mapou, či souborem map. Obvyklé jsou i slovníčky, rodokmeny, seznamy postav atd. \n\nZa průkopníka je považován William Morris díky stěžejní knize \"Studna na konci světa\". Dále zde patří autoři jako lord Dunsany, J. R. R. Tolkien, Terry Brooks, David Gemmell, Stephen R. Donaldson, C. S. Lewis, E. R. Eddison a další.\n\n"}
{"id": "166258", "url": "https://cs.wikipedia.org/wiki?curid=166258", "title": "Johanka z Arku (muzikál)", "text": "Johanka z Arku (muzikál)\n\nMuzikál Johanka z Arku napsali Ondřej Soukup (hudba), Gabriela Osvaldová (texty) a Jiří Hubač (libreto). Premiéru měl v divadle Ta Fantastika 31. března 2000 v režii Jozefa Bednárika. Muzikál se ještě dočkal druhého uvedení v divadle Kalich. Premiéra se uskutečnila 14. září 2009 pod režijní taktovkou Lubomíra Fritze.\n\n\nOd roku 2009:\na company ...\n\n\n"}
{"id": "166259", "url": "https://cs.wikipedia.org/wiki?curid=166259", "title": "Káthmándú", "text": "Káthmándú\n\nKáthmándú (, névársky , Yeṃ) je hlavní a největší město Nepálu. Nachází se v údolí Káthmándú v Provincii č. 3, do roku 2015 v zóně Bágmatí. Žije zde přibližně 1 milion obyvatel, hlavním jazykem je nepálština, relativně velké množství vzdělanější vrstvy mluví i anglicky.\nNachází se zde mnoho hinduistických a buddhistických chrámů.\nHistorický střed města je okolo náměstí Darbar, které je zapsáno v seznamu světového dědictví UNESCO.\n\nTuristickým centrem města je čtvrť Thamel. Nachází se zde spousta hotelů a ubytoven, restaurací nabízejících jídla evropského typu a obchodů se suvenýry a napodobeninami trekového vybavení světových značek především čínského původu.\n\nMěstská doprava je ve čtvrti Thamel řešena pomocí rikšů a taxíků. Ve zbytku města především minibusy. V některých ulicích jsou troleje pro trolejbusy, které tu však nejezdí.\n\n\n<br>\n\n"}
{"id": "166263", "url": "https://cs.wikipedia.org/wiki?curid=166263", "title": "Goran Bregović", "text": "Goran Bregović\n\nGoran Bregović (Горан Бреговић, * 22. března 1950, Sarajevo) je jugoslávský skladatel, producent a sběratel nahrávek world music. Známý je především svou filmovou hudbou, kterou spolupracoval na filmech Emira Kusturici.\n\nGoran Bregović se narodil 22. března 1950 v Sarajevu, v tehdy ještě komunistické Jugoslávii. Matka byla srbské národnosti, otec Chorvat.\n\nProfesionálně se začal Bregović živit hudbou v šestnácti letech vystupováním po striptýzových barech. Na kytaru a basu hrál v několika punkových a rockových kapelách – Bestie, Kodex a v triu Mica, Goran a Zoran, ve formaci Jitro a v kapele Bijelo dugme, která byla v Jugoslávii velmi populární.\n\nVětšího věhlasu se Bregović dočkal až poté, kdy začal psát hudbu k filmům slavného režiséra Emira Kusturici. Tím prvním, na kterém společně pracovali, byl snímek \"Dům k pověšení\" (Dom za vješanje/Time of gypsies/Les temps des gitanes), za jehož režii získal Kusturica cenu na MFF Cannes v roce 1989. Další společný film vznikl v USA, kde se oba tvůrci usadili poté, co v Jugoslávii vypukla občanská válka. Jednalo se o snímek \"Arizona Dream\" (1992), v němž hrál např. Johny Depp nebo Faye Dunawayová. Kusturica získal za \"Arizonský sen\" Stříbrného medvěda na MFF v Berlíně roku 1993. V roce 2011 Křišťálový globus na KVIFF.\n\nZ USA se následně Bregović, Kusturica a řada dalších jugoslávských emigrantů přesunula do Paříže. Zde Bregović složil hudbu k více jak dvaceti filmům, z nichž za zmínku stojí především historický snímek \"Královna Margot\" (1994) režiséra Chéreaua. Ve francouzské koprodukci vznikl rovněž zatím poslední snímek Emira Kusturici, k němuž napsal Bregović hudbu – \"Underground\", který se natáčel v Praze, Budapešti a Bělehradě a jehož natáčení trvalo dva roky. Tento film získal v roce 1995 Zlatou palmu na MFF v Cannes. Poté se oba tvůrci vzhledem k dlouhodobým sporům rozešli. Bregović si založil vlastní kapelu Weddings and Funerals Orchestra, se kterou pořádá koncertní turné po celém světě. V roce 2011 se objevil s koncertem svého Wedding and Funerall Orchestra , na MFF v Karlových Varech, na podporu projektu nadace pro seniory Taťány Kuchařové. Ředitel KVIFF Bartoška mu udělil cenu za celoživotní přínos ve filmové hudbě.\n\nJe producentem a uznávaným sběratelem nahrávek world music. V současné době žije ve Francii.\n\nJeho hudební tvorba je silně ovlivněna hudbou balkánských Romů, world music, ale i rockem a moderní elektronickou hudbou.\n\nLe Temps des Gitans (1990)\nQueen Margot OST (1995)\nEderlezi (1998)\nSilence of the Balkan (1998)\nWedding & The Funeral (1999)\nSongbook (2000)\nBijelo Dugme, Vol. 2 (2000)\nTales and Songs from Weddings and Funerals (2002)\nArizona Dream OST (2003)\nAlkohol Šljivovica&Champagne (2008)\nWelcome to Bregovic (2009)\n\n"}
{"id": "166264", "url": "https://cs.wikipedia.org/wiki?curid=166264", "title": "Biskupská konference", "text": "Biskupská konference\n\nBiskupská konference je sbor katolických biskupů daného státu nebo území. Podle kanonického práva (kán. 449 CIC) je právnickou osobou.\n\nÚzemně bývá biskupská konference vymezena obvykle pro stát, ovšem jsou i biskupské konference vymezené pro oblasti zahrnující větší počet států, z nichž obvykle alespoň některé mají málo katolíků či málo obyvatel obecně a tudíž by se nevyplatilo vytvořit pro ně samostatnou biskupskou konferenci. Příkladem biskupských konferencí sdružujících vícero zemí jsou Skandinávská biskupská konference (sdružující biskupy severských zemí), Antilská biskupská konference, Pacifická biskupská konference, Jihoafrická katolická biskupská konference či Konference katolických biskupů Papuy-Nové Guineje a Šalomounových ostrovů.\n\nZahrnuje nejen sbor římskokatolických biskupů (diecézních i pomocných) působících na daném území, ale i biskupy dalších církví sjednocených s Římem a titulární biskupy. V České republice jsou proto členy České biskupské konference i biskupové působící u apoštolského exarchátu pro řeckokatolíky.\n\nBiskupská konference má za cíl radit se o důležitých otázkách vedení církve a duchovní správy a zastupovat římskokatolickou církev na daném území (např. před státem). Česká biskupská konference se schází několikrát do roka většinou v Praze, kde má své stálé sídlo. Dokud ještě existovalo Československo, byla katolická církev na jeho území reprezentována Československou biskupskou konferencí.\n\nBiskupské konference v neformální podobě existovaly už od dávných dob, ovšem oficiálně a v dnešní podobě byly ustaveny až v dokumentu Druhého vatikánského koncilu (viz dokument \"Christus Dominus\", který uvedl do praxe Pavel VI. v svém motu proprio \"Ecclesiae sanctae\"). Jejich povinnosti a legislativní rámec stanoví Kodex kanonického práva, kánony 447-459.\n\n"}
{"id": "166265", "url": "https://cs.wikipedia.org/wiki?curid=166265", "title": "Nekonzistence", "text": "Nekonzistence\n\nTermín nekonzistence (také inkonzistence) je v českém jazyce používán obvykle ve smyslu \"nesoudržnost\", přeneseně také \"neúplnost\", \"rozporuplnost\". Význam se do značné míry liší podle oblasti, ve které je termín používán a podle kontextu jeho použití.\n\nPokud v rámci nějaké formální vědecké teorie lze dojít z použitých předpokladů (axiomů) k opačným tvrzením, je taková teorie označována jako nekonzistentní (nebo také sporná). Zkoumáním konzistence (resp. nekonzistence) axiomatických soustav se zabývá matematická logika\n\nJedná se o obdobu logické nekonzistence v kontextu běžné mluvené řeči. Typicky se používá v rozborech politických programů a politické činnosti jako takové. (Příkladem nekonzistence v tomto smyslu může být prosazování staveb necitlivých k životnímu prostředí politickou stranou, která má ve svém volebním programu jako jednu z priorit jeho důslednou ochranu, nebo zvyšování sociálních dávek zároveň s proklamacemi o nutnosti šetřit a snižovat schodek státního rozpočtu.)\n\nTermín se používá například v oblasti relačních databází a označuje stav, kdy konkrétní data porušují pravidla a omezení, která jsou na ně kladena (například pravidla o cizím klíči nebo o jedinečnosti primárního klíče).\n\nTermín se používá v programování v případech, kdy je nějaký objekt (například proměnná) používán více vzájemně kolidujícími způsoby. Dochází tím k nedodržení tzv. programových invariantů a program se jako celek stává náchylným k chybám a nepředloženému chování.\n\nTermín Konzistence indexace spadá do problematiky indexace, selekčních jazyků a obsahové analýzy dokumentů. Je to hodnota, která vyjadřuje míru shody dvou nebo více selekčních obrazů jednoho dokumentu. Čím více se jeden selekční obraz dokumentu liší od jiného selekčního obrazu stejného dokumentu, tím více byly průběhy a tím i výsledky indexace tohoto dokumentu v prvním a druhém případě vzájemně nekonzistentní - došlo k nekonzistenci indexace.\n"}
{"id": "166268", "url": "https://cs.wikipedia.org/wiki?curid=166268", "title": "Makalu", "text": "Makalu\n\nMakalu ( मकालु \"Makálu\"; 马卡鲁山; pinyin \"Mǎkǎlǔ Shān\"; význam „Velká tma“) je pátá nejvyšší hora světa, která se nachází 22 kilometrů východně od Mount Everestu na hranicích Číny a Nepálu. Hlavní vrchol měří 8463 metrů. Makalu je považována za jednu z nejobtížněji dosažitelných osmitisícovek na světě. Hora je známá svými strmými stěnami a ostrými hřebeny. Finální výstup na vrcholovou pyramidu v sobě kombinuje technické skalní lezení a velkou výšku.\n\nMakalu má dva důležité vedlejší vrcholy. Prvním je Kangčungce (Kangchungtse, Makalu-La, Makalu II), ležící 3 km severoseverozápadně od hlavního vrcholu. Dalším významným vrcholem masivu je Čomo Lonzo, který je od Kangčungtse oddělen úzkým sedlem.\n\nMakalu byla poprvé zdolána 15. června 1955 Lionelem Terrayem a Jeanem Couzym, členy francouzské expedice vedené Jeanem Franco. Francouzský tým lezl severní stěnou a severovýchodním hřebenem, přes sedlo mezi Makalu a Kangčungtse, takzvanou normální, klasickou cestou.\n\nMakalu nebyla zkoumána ani zlézána až do 50. let 20. století. Nepál byl cizincům uzavřen do roku 1949 a britské expedice postupující z Tibetu směřovaly výhradně k Everestu.\n\n\n\n\n\n\n\n\n\n\n\n\nZ nepálské strany se nabízejí možnosti mimořádně obtížných výstupů středem jižní stěny do sedla mezi jižním a hlavním vrcholem a západní stěnou středem. Východní stěna Makalu je pravděpodobně téměř nelezitelná pro nebezpečí lavin. Možností z tibetské strany je výstup japonskou cestou od severozápadu na Čomo Lonzo s navázáním do severní stěny nebo na severovýchodní hřeben Makalu. Stále otevřený také zůstává přechod Makalu od jihovýchodu na severozápad.\n\n\n\n\n"}
{"id": "166272", "url": "https://cs.wikipedia.org/wiki?curid=166272", "title": "Svaz spisovatelů", "text": "Svaz spisovatelů\n\nSvaz spisovatelů je označení pro orgány politického řízení kultury v SSSR – např. Svaz sovětských spisovatelů = Svaz spisovatelů SSSR – a jeho satelitech – např. Svaz československých spisovatelů = Svaz spisovatelů ČSR / ČSSR.\n\nKultura byla – stejně jako např. i školství – od Leninových dob považována za důležitý nástroj kontroly nad společností a jejího vývoje v duchu komunistické ideologie. V počátcích sovětské moci znamenala kontrola spisovatelů prakticky kontrolu kulturního života. Později v této mocenské sféře vznikaly i svazy v dalších oblastech kultury.\n\nV totalitních dobách „temna“ jejich funkcionáři vyhlašovali stranickou linii, případně i čistky nebo jména režimem zavržených nebo jemu neposlušných. V dobách „tání“ – mimo SSSR např. v Polsku a Maďarsku v polovině 50. let, nebo v Československu ke konci 60. let – se tyto svazy stávaly diskusními fóry části společnosti, které ale byly potlačeny nástupem tzv. normalizace.\n\n\n\n"}
{"id": "166279", "url": "https://cs.wikipedia.org/wiki?curid=166279", "title": "Temno (rozcestník)", "text": "Temno (rozcestník)\n\nTemno může označovat:\n\n"}
{"id": "166282", "url": "https://cs.wikipedia.org/wiki?curid=166282", "title": "Marrákeš", "text": "Marrákeš\n\nMarrákeš (arabsky مراكش [marrākuš], v marocké hovorové arabštině \"Mrrākeš,\" francouzsky \"Marrakech,\" původně berbersky \"tamurt'n'Akkuc,\" „Boží země“) je město ve vnitrozemí Maroka na úpatí Vysokého Atlasu. Je hospodářským a kulturním střediskem jižní části státu. Se svými 928 850 obyvateli je čtvrté největší město v zemi (po Casablance, Rabatu a Fásu). Zároveň je jedním ze čtyř královských měst Maroka (kromě Marrákeše jsou to ještě Fès, Rabat a Meknes). Rozprostírá se v průměrné nadmořské výšce 468 m n. m. Marrákeš je dopravní křižovatkou centrálního Maroka - vlakové spojení má s městy Casablancou a Safi, nachází se zde mezinárodní letiště Menara.\n\nMěsto bylo založeno v počátcích vlády Almorávidů mezi roky 1062 a 1070 (přesný rok není znám). Zpočátku mělo město pravděpodobně podobu tábora a trhu nebo opevněného města tvořícího se kolem tábora.\n\nMěsto založil neúnavný válečník Júsuf ben Tášfín (يوسف بن تاشفين) (dynastie Almoravidů), jenž dobyl Maroko za dva roky a poté se zaměřil na Španělsko, kde porazil křesťanské krále a ustanovil marockou vládu nad Andalusií. Za jeho vlády byl vedle Marrákeše hlavní základnou také Fès. Až za vlády jeho syna, zbožného Alího ben Júsufa (علي بن يوسف), se stal hlavním centrem Marrákeš. V této době dochází k výstavbě nového města a královských paláců, lázní a mešit, na které se podíleli významní řemeslníci a architekti z Córdoby. V této době byly vybudovány i podzemní kanály \"(khettara),\" které dodávaly do města a do založených palmárií vodu. V letech 1126–1127 byl postaven první sedmikilometrový okruh hradeb nahrazující starý ochranný val z trní. Tyto hradby vytvořené z tzv. \"tabia\" (červeného jílu zpevněného vápnem) jsou dodnes městskými zdmi (ačkoliv již mnohokrát přestavěnými).\n\nOrtodoxní a reformátorská dynastie Almohadů, jež nastoupila po Almoravidech, město vydrancovala během několika dní poté, co si jej v roce 1147 přivlastnila. Přesto však Marrákeš zůstal důležitým městem říše, jejíž moc se díky fenomenálnímu dobývání rozšířila až k Tripolsku (dnešní Libye).\nNejbohatší období města začalo v roce 1148 s nástupem třetího sultána z dynastie Almohadů Jakúba al-Mansúra. Za jeho vlády byly ve městě vytvořeny \"kissarie\", v nichž se prodávaly a skladovaly italské a orientální látky. Započaly práce na stavbě nové \"kasby\". Do Marrákeše se sjelo velké množství básníků a učenců, mezi nimiž byl i Ibn Rušd (zvaný \"Averroes\") – nejslavnější arabský středověký filozof (* 1126, Córdoba, † 1198, Marrákeš). Asi nejvýznamnější stavbou postavenou za Mansúra byla ohromná mešita Kutubíja a její minaret.\n\nKolem roku 1220 se impérium rozpadlo a na marockém území proběhlo několik občanských válek. Během této doby se stal Marrákeš cílem loupení, chátrání a přestavování. Kromě krátkého období v letech 1374–1386, kdy město fungovalo jako centrum nezávislého Merenidského království, stál Marrákeš ve stínu města Fès, a to až do nástupu Saadů na počátku 16. století.\nSaadové obsadili Marrákeš v roce 1521. Během jejich vlády se dostalo Marrákeši posledního záblesku imperiální slávy. První panovníci z této dynastie získali zpět pobřeží Atlantiku, držené Portugalci, když Ahmad al-Mansúr porazil Portugalce v \"bitvě Tří králů\". Následně vedl Mansúr dobyvačnou výpravu do Timbuktu, čímž získal kontrolu nad nejvýnosnějšími cestami karavan v Africe. Bohatství plynoucí z těchto nových území plynulo do stavby paláce El Badi, největší a nejhonosnější stavby ve městě. Padl však za oběť rivalitě mezi dynastiemi a až na výjimku mauzolea (saadské hrobky) byl srovnán se zemí Múláj Ismáílem, druhým sultánem dynastie Alaouitů, který dával přednost Meknesu před Marrákešem.\n\nZa vlády Alaouitů byl rozvoj a význam města nevýznamný. Marrákeš se stal přechodným sídlem sultánů, a to zejména z důvodu potřeby zavedeného centra na jihu země, které skýtalo ochranu před jižními kmeny.\n\nMezi 17. a 19. stoletím ztratil Marrákeš velkou část dřívějšího trhu a zaznamenal tak odliv obyvatelstva. Encyclopædia Britannica zaznamenala roku 1875 úpadek města takto: \"„Zeď, 25 nebo 30 stop vysoká a po každých 360 stopách přerušená čtvercovými věžemi, je tak zchátralá, že chodci, a na některých místech i jezdci, mohou procházet trhlinami tam i zpět. Mezi zdmi jsou obrovské otevřené prostory, z velké části zahlcené hromadami smetí a hnijících odpadků.“\"\n\nPosledními panovníky, jež vládli v Marrákeši před francouzským protektorátem, byli Múláj Hassan (1873–1894) a Múláj Abd al-Azíz (1894–1908). Při příjezdu Francouzů ve městě působil krátkodobý uchazeč o trůn, duchovní vůdce El Hiba. Po většinu koloniálního období však město bylo doslova v poddanství paši Thamiho el-Glaouiho, nejsilnější a nejpanovačnější osobnosti své doby.\n\nOd získání nezávislosti změnilo město ráz vlnou přistěhovalců z Atlasu a jeho okolí, vlivem nových metod obhospodařování planiny Haouz a zejména značným rozvojem turismu. Roku 1978 byla ve městě založena univerzita. V roce 1985 byla medina zapsána na seznam světového dědictví UNESCO. V roce 1989 byl ve městě dostavěn působivý Palais des Congrès, hostící nejrůznější národní a mezinárodní akce.\n\nMarrákeš je turisticky nejnavštěvovanějším městem Maroka a na 5. místě v Africe (2,1 mil. turistů v roce 2013). Ekonomika města je založena zejména na turistice – v centru města (zejména na náměstí Djemaa El Fna) se tak soustřeďuje mnoho obchodníků, stánkařů a umělců. Rozvoji cestovního ruchu napomáhá i zápis na seznam kulturního dědictví UNESCO z roku 1985. Marrákeš hostí nejrůznější národní i mezinárodní akce. Ve městě jsou četná muzea.\n\nVe městě je zejména potravinářský, tabákový a textilní průmysl, přičemž průmyslová zóna stále roste a Marrákeš je nejdůležitějším obchodním, průmyslovým i administrativním centrem jižního Maroka. Kromě průmyslu jsou ve městě zastoupena i drobná umělecká řemesla. V okolí města se pěstují olivy, datle a pomeranče.\n\nVe městě se každý rok v lednu pořádá známý mezinárodní závod v maratonu, paralelně s ním se běží i závod v půlmaratonu. Marrákeš hostil 13. a 14. září 2014 Kontinentální pohár v atletice, kterého se v dresu evropského týmu zúčastnili i čeští oštěpaři Barbora Špotáková a Vítězslav Veselý. Měsíc předtím se v Marrákeši konalo 19. mistrovství Afriky v atletice a na stejném stadionu (Stade de Marrakech) se v prosinci 2013 i v prosinci 2014 uskutečnily některé zápasy (v obou ročnících i finálové utkání) mistrovství světa ve fotbale klubů, pořádaných v Marrákeši, Agádíru a Rabatu. Mezinárodní asociace atletických federací (IAAF) pořádala ve městě i svá mistrovství světa: v roce 1998 to bylo mistrovství světa v přespolním běhu a v roce 2005 mistrovství světa v atletice do 17 let.\n\n\n\n"}
{"id": "166283", "url": "https://cs.wikipedia.org/wiki?curid=166283", "title": "Danny Elfman", "text": "Danny Elfman\n\nDanny Elfman, celým jménem Daniel Robert Elfman (* 29. května 1953, Los Angeles, Kalifornie, USA) je americký zpěvák a hudební skladatel. Vyrostl v Los Angeles, kde žije dodnes. Jeho druhou ženou je od roku 2003 americká herečka Bridget Fondová, se kterou má dceru Molly.\n\nJiž jako mladý projevil veliké nadání v komponování hudby. Se svým bratrem Richardem se v 70. letech živili koncertováním v Evropě, například v Paříži. Byl dlouholetým členem kapely Oingo Boingo. Ač nemá hudební vzdělání, patří ke stylově nejzajímavějším skladatelům filmové hudby. Nejčastěji spolupracuje s režisérem Timem Burtonem. Mimo jiné se stal tvůrcem hudby k úvodní znělce kresleného seriálu \"Simpsonovi\" a znělky k televiznímu seriálu \"Zoufalé manželky\".\n\nRovněž složil hudbu k loutkové hře \"The Fortune Teller\" od Erika Sanka.\n\n\n"}
{"id": "166285", "url": "https://cs.wikipedia.org/wiki?curid=166285", "title": "Čo Oju", "text": "Čo Oju\n\nČo Oju (: चोयु – Čo Oju; :ཇོ་བོ་དབུ་ཡ – jo-bo-dbu-jag; : 卓奥友山; pinyin: \"Zhuó'àoyǒu Shān\") je šestá nejvyšší hora světa. Leží v Himálaji na hranicích Číny (Tibetu) a Nepálu 20 km na západ od Mount Everestu. V tibetštině Čo Oju znamená „Tyrkysová bohyně“.\n\nJen několik kilometrů západně od Čo Oju je ledovcem pokryté sedlo Nangpa La (5716 m n. m.), které slouží jako hlavní obchodní cesta mezi Šerpy z Tibetu a z nepálské oblasti Khumbu. Také díky tomuto vysoko položenému průsmyku a mírným sklonům výstupových hřebenů je Čo Oju považována za nejsnadněji dostupnou osmitisícovku na světě. Současně je první z takzvaných „malých osmitisícovek”. Jejich vrcholy jsou ve výškách, ve kterých se na pěti „velkých osmitisícovkách“ teprve budují poslední postupové tábory. Výstup na prvních pět nejvyšších hor Země je proto výrazně náročnější.\n\nČo Oju byl pátý osmitisícový vrchol zdolaný od doby prvního dosažení Annapurny (červen 1950), Mount Everestu (květen 1953), Nanga Parbat (červenec 1953) a K2 (červenec 1954).\n\nČo Oju byla poprvé zdolána 19. října 1954 rakouskou expedicí, jejímiž členy byli Joseph Joechler, Herbert Tichy a Šerpa Pasang Dawa Lama.\n\n\nVšechny československé a české výstupy byly realizovány klasickou cestou.\n\nNa Čo Oju vede několik cest. Nejpopulárnější je západní stěna z Tibetu, jen zřídkakdy se na horu leze z Nepálu. Klíčovým místem výstupu ze západní strany se obvykle stává ledopád mezi prvním a druhým táborem ve výšce kolem 6700 metrů. Dle počtu skupin na cestě je tato část výstupu většinou zajištěna fixními lany. Druhý obtížný úsek je skalní výšvih nad třetím táborem ve výšce kolem 7600 metrů. Tento úsek je lezen, vzhledem k blízkosti tábora, za tmy a zastaví ve výstupu mnoho lidí. První výškový tábor bývá občas navštěvován i vyznavači trekingu.\n\n\nV roce 1958 cestu poprvé zopakovali Indové. Na vrchol spolu s Indy vystoupil podruhé také Pasang Dava-lama.\n\nV roce 1959 se o výstup na Čo Oju pokusila první ženská expedice na osmitisícovku. Skončila ale tragicky smrtí dvou horolezkyň.\n\nPrvní ženský výstup na vrchol se daří v roce 1984 dvojici Dina Štěrbová (Československo) a Věra Komárková (USA) s Šerpou Ang Ritou.\n\nV prosinci 1985 završili Čechoslováci Jarýk Stejskal a Dušan Becík v rámci mezinárodní výpravy první úspěšný zimní výstup alpským stylem na osmitisícovku (předchozí zimní výstupy se konaly vždy expedičním způsobem). Celkově byl tento výstup druhým zimním výstupem na Čo Oju.\n\nV zimě 1988 Španěl Fernando Garrido úspěšně zvládá první zimní sólovýstup na osmitisícovku klasickou cestou.\n\nPrvní ženský zimní výstup na osmitisícovku podniká Švýcarka Marianne Chapuisat v roce 1993 klasickou cestou.\n\n\n\n\n\n\n\n\nCelkem vede k vrcholu Čo Oju 8 cest, z nichž polovina byla otevřena prvovýstupem alpským stylem a další jedna v zimě. Drtivá většina lezců však postupuje klasickou cestou (včetně všech českých výstupů). Pět tras nebylo nikdy zopakováno.\n\n\n\n"}
{"id": "166286", "url": "https://cs.wikipedia.org/wiki?curid=166286", "title": "Vesmírná kapela", "text": "Vesmírná kapela\n\nVesmírná Kapela \"(VeKa)\" je společenství mladých křesťanů působící zároveň jako kapela. Má asi 30 členů a jejím sídlem je Diecézní centrum života mládeže Vesmír v Deštném v Orlických horách. Složení je nestálé a repertoár skupiny zahrnuje většinu hudebních žánrů.\n\nKapela byla založena roku 2000 a navazuje na historii tzv. diecézních kapel, která sahá až k roku 1991. Od svého počátku především hrála na bohoslužbách a mládežnických setkáních. Zprvu hrála dlouhý čas převzaté písně. Dnes pokračuje v produkci své tvorby a tradici hraní k potřebám diecéze. Každý rok zpravidla hraje na Diecézním sekání mládeže v Hradci Králové, kde i představuje svou tvorbu.\n\nSeznam písní: Jak dobré je; Jen Ty, Pane můj, Maria; Netrapte se žádnou starostí, Mnohem dřív, Řeka radosti, Slunce Kristovi lásky, Svorni jsme, Teď skryjme se v Pánu, Tvůj Pán, Úžasná láska, Všichni jako ovce, Vzácný jsi.\n\nPrvní album obsahující 13 převzatých písní má počátek na Celostátním setkání mládeže ve Žďáru nad Sázavou Ostravské studio Telepace tehdy kapele nabídlo, zda by nechtěli u nich vydat album.\n\nSeznam písní: Kristus vítězí, Ty jsi moj Pán, Vezmi nás Maria, Vše, co mohu dát, Rabbuni, Přemýšlej, děkuj a služ, Pro slávu svého jména, Zase k Tobě volám, Duch a nevěsta; Pane, pane; Jsme.\n\nO rok později vzniká album živého záznamu z Celostátního setkání animátorů v Třešti obsahující už pár autorských písní od bývalého kapelního jáhna / kněze Petra Šabaky v různorodých žánrech a provedení. \n\nSeznam písní: Bůh je síla má, Možná už brzy se vrátíš, Pro slávu svého jména, Počítej s tím, Kyrie (Toronto), Namaluj mi svět, Opatrujte vaše děti, Salve Regina, Svatební, Ordinárium Kyrie, Gloria, Svatý, Tajemství víry, Beránku Boží, Propuštění, Nestarejte se příliš, Haleluja zpívej, Osvoboď nás pravdou, Bonus Track.\n\nVe spolupráci s hudebním vydavatelstvím Rosa vydávají Bůh je síla má. S nejvyšším počtem tracků si získalo mnoho posluchačů. Objevuje se zde poprvé ordinárium a píseň ze Světových dní mládeže v Torontu 2002. Je poslední ve vedení kapelníka Jiřího Šimona. Bylo stvořeno v pražském studiu Jiřího Maška (nynějším Good Day Records)\n\nSeznam písní: Zvednem se a jedem, Hledám Tvoji tvář, Jsem, Duchem Svatým, Rozžíhá, Blíž, Pane, blíž, Proč jen mlčíš, Pane, Kříž, Zachraň mě, Bože, Ježíš je má skála, Shlédni dnes, Haleluja ať zní, Zůstaň, Příjď království Tvé.\n\nSlova nazvu album Chci jít za tebou jsou vyňaty z textu písně Hledám tvoji tvář. Jedná se o projekt opět ve spolupráci s vydavatelstvím Rosa, který je z části točen živě na koncertech a z části dotáčen studiově.\n\nSeznam písní: Alleluja (acapella), Žalm, Abakuk, Alegria, Aleluja, Ave Maria, Byl člověk jako já, Chci Pane chválit Tě, Hymna, Má duše, Můj králi, Přinášíme Otče, Tys můj skalní štít, Zase k Tobě volám, Hledejte nejprve Boží království\n\nS rokem 2013 dává kapela spolu s Rosa Music vznik v řadě pátému CD opět v masterové režii Goodday Records jako vzpomínku na Celostátní setkání mládeže ve Žďáru nad Sázavou v roce 2012.\n\nSeznam písní: Pán volá nás, Můj Pane a Králi, Láska a odpuštění; Chválu Tobě Vzdám; Nejsem sám, Hvězdy na nebi, Matko Maria, Procitnutí, Klečím před tvou tváří, Neodcházej, Kdo ví.\n\nV září 2018 se v pražském studiu Good Day Records rodí album s 11 kompletně autorskými písněmi. Na tvorbě se podíleli: kytarista Martina Filip, zpěvák Tonda Vlach, a taky kapelník Frenky Střasák. Spolu s albem vychází i zpěvník s těmito písněmi. \n\n"}
{"id": "166301", "url": "https://cs.wikipedia.org/wiki?curid=166301", "title": "Chruščovka", "text": "Chruščovka\n\nChruščovka () je typ panelového domu, budovaného v SSSR v dobách začátku vlády Nikity Chruščova; ten tyto domy také proslavil a podle něj jsou neformálně pojmenovány. \n\nJednalo se o jedny z nejranějších panelových domů, jež byly v zemi budovány (ne všechny však byly vybudovány jako paneláky; mnoho vzniklo tehdy cihlových). Právě díky konstrukci z betonových panelů však bylo možné tyto domy budovat velmi rychle a mírnit tak bytovou krizi, jež byla v SSSR značná (například ve městech žilo často více rodin v jednom bytě apod.). Domy ještě neměly výtahy, protože ty by byly pro tehdejší stavebnictví příliš nákladné a podle sovětských norem by příliš zpomalovaly cestu obyvatel do svých domovů. To též ovlivnilo výšku staveb; v podstatě neexistovaly \"chruščovky\" vyšší než pětiposchoďové. Dalším novým prvkem bylo sloučení koupelny a toalety do jedné místnosti. \n\nStandardní byt v \"chruščovce\" má plochu 40 až 45 m². Sestává ze dvou pokojů, z nichž jeden (obývací) je v průměru větší než druhý (ložnice). V dobách, kdy byly tyto budovy stavěny a první lidé se do nich stěhovali, nebylo neobvyklé, že v jednom bytě tohoto typu žilo šest až sedm lidí. \n\n\"Chruščovky\" se vyskytují na celém území bývalého Sovětského svazu. Byly projektovány jako dočasné bydlení do dob, než bude dobudován reálný komunismus, ve kterém již nikdo neměl trpět nedostatky, včetně těch v bydlení; s tím se počítalo zhruba kolem roku 1980. Toto období však nepřišlo, naopak; začaly se budovat panelové domy ještě větší (až kolem dvaceti pater) a přišla ekonomická a společenská stagnace. V \"chruščovkách\" žije i dnes mnoho lidí.\n"}
{"id": "166305", "url": "https://cs.wikipedia.org/wiki?curid=166305", "title": "1970 v dopravě", "text": "1970 v dopravě\n\nTento článek obsahuje seznam událostí souvisejících s dopravou, které proběhly roku 1970.\n\n\n\n\n\n"}
{"id": "166308", "url": "https://cs.wikipedia.org/wiki?curid=166308", "title": "Black Seeds of Vengeance", "text": "Black Seeds of Vengeance\n\nBlack Seeds of Vengeance je druhým řadovým albem americké death metalové kapely Nile. Byla nahrána v sestavě Karl Sanders - kytara + vokály, Dallas Toler Wade - kytara + vokály, Chief Spires - baskytara + vokály, Pete Hammoura - bicí a Derek Roddy - přídavné bicí a vokály. Na její tvorbě se však podíleli hosté, které si Karl Sanders pozval, aby vytvořil mnohovrstevné vokály a sbory. Oproti předchozímu přímočařejšímu počinu Amongst the Catacombs of Nephren-Ka je tato deska kompozičně propracovanější a složitější. Booklet také poprvé obsahuje poznámky k jednotlivým skladbám, ve kterých Karl Sanders vysvětluje koncepty a témata skladeb.\n\n\n"}
{"id": "166311", "url": "https://cs.wikipedia.org/wiki?curid=166311", "title": "Temno", "text": "Temno\n\nTemno, tma, temnota, je opak, vnímaná absence světla. Absolutní tma podle dnešního stavu vědy neexistuje, vždy je možné prokázat malé množství světla, i když není lidským okem viditelné. Přesně je tedy tmu možné popsat jako minimální množství světla.\n"}
{"id": "166314", "url": "https://cs.wikipedia.org/wiki?curid=166314", "title": "Zbigniew Preisner", "text": "Zbigniew Preisner\n\nZbigniew Antoni Preisner (* 20. května 1955 Bílsko-Bělá), rodným příjmením Kowalski, je polský hudební skladatel, autor především filmové a scénické hudby. Žije a tvoří střídavě v Polsku a ve Francii.\n\nZbigniew Preisner se narodil v 20. května 1955 v Bílsku-Bělé jako Zbigniew Kowalski. Příjmení Preisner přijal při sňatku od své ženy. Studoval historii a filosofii v Krakově. V hudbě byl úplný samouk, neobdržel žádné formální hudební vzdělání. Učil se sám nasloucháním a přepisováním hudebních partitur. Jeho hudební styl vykazuje znaky neoromantismu. Ovlivnila ho zejména hudba Paganiniho a Sibelia.\n\nV roce 1977 začal spolupracovat s literárním kabaretem Piwnica pod Baranami v Krakově. Pod vlivem skladatele Zygmunta Konieczného začal komponovat písně. Po úspěchu v kabaretu komponoval také pro Staré divadlo v Krakově. Pak přišla první práce pro film. V roce 1982 komponoval hudbu pro film \"Prognoza pogody\" režiséra Antoniho Krauze. Jeho prostřednictvím se setkal s režisérem Krzysztofem Kieślowským. Film \"Bez konce\" (1985) zahájil dlouhodobou spolupráci s tímto režisérem. Spolu se scenáristou Krzysztofem Piesiewiczem vytvořili televizní seriál \"Decalog\" (1988), film \"Dvojí život Veroniky\" (1991) a trilogii \"Tři barvy\" (1993-1994). Kieślowského smrt v roce 1996 znemožnila realizaci druhého triptychu \"Nebe\", \"Očistec\" a \"Peklo\". Ve dvou Kieślowského filmech použil jako pseudonym jméno fiktivního nizozemského skladatele van den Budenmayera.\n\nNa počátku devadesátých let se Preisner stal známým po celém světě. Během tohoto období napsal hudbu pro mnoho různých režisérů, včetně filmu \"Eminent Domain\" Johna Irvina, \"At Play in the Fields of the Lord\" brazilského režiséra Hectora Babenca, či filmů Agnieszky Hollandové a dalších. Celkem složil hudbu k více než 80 filmům.\n\nV roce 1994 získal na Césara za hudbu k filmu \"Tři barvy: Červená\", v roce 1995 pak za hudbu filmu Jeana Beckera \"Elisa\". V roce 1997 obdržel Stříbrného medvěda na Berlínském filmovém festivalu za dánský film \"The Island on Bird Street\". Třikrát (1991, 1992, 1993) byl vyhlášen nejvýraznějším skladatelem filmové hudby Asociací filmové kritiky v Los Angeles. Dvakrát byl nominován na Zlatý glóbus: v roce 1992 za hudbu pro \"At Play in the Fields of the Lord\" a v roce 1994 za film \"Tři barvy: Modrá\".\n\nDne 1. října 1998 mělo ve Velkém divadle ve Varšavě světovou premiéru \"Requiem pro mého přítele\" věnované památce režiséra Kieślowského. V roce 2001 uváděl rozhlasový pořad \"Historie populární hudby\". V roce 2010 a v roce 2015 byl členem výboru na podporu zvolení Bronisława Komorowského polským prezidentem. V roce 2012 obdržel Důstojnický kříž Řádu znovuzrozeného Polska.\n\n\n\n\n"}
{"id": "166317", "url": "https://cs.wikipedia.org/wiki?curid=166317", "title": "Fórum (antika)", "text": "Fórum (antika)\n\nFórum (latinsky krátce \"forum\") byl veřejný prostor ve středu starověkého římského města. Nejznámějším příkladem fóra je Forum Romanum v Římě. Některá fóra se zachovala i do dnešní doby a tvoří často náměstí současných měst. Patří sem třeba:\n\n\nDalší příklady lze nalézt také v Athénách, Philippoi (Řecko), Méridě ve Španělsku nebo v italských Pompejích.\n\nV nově zakládaných římských městech byla fóra stavěna v místě nebo blízko místa křížení dvou hlavních ulic: severojižní cardo a východozápadní decumanus.\n\nZa období Principátu se v Římě vyvinul nový typ fóra – tzv. \"císařské fórum\". Tato fóra nechávali stavět jednotliví císařové jako centra své moci, politického života a administrativy. Většinou byla obdélného půdorysu. Na jedné straně byl hlavní vchod a na druhé chrám zasvěcený císařovu soukromému ochrannému božstvu. Po stranách pak stála sloupořadí. První nechal postavit již Caesar. Dalšími známými jsou například Augustovo nebo Traianovo.\n\n"}
{"id": "166318", "url": "https://cs.wikipedia.org/wiki?curid=166318", "title": "Achillova pata", "text": "Achillova pata\n\nAchillova pata je ustálené slovní spojení, které vešlo do slovníku jako rčení, přirovnání. Označuje „jediné zranitelné místo“ nebo všeobecně „zranitelné místo“.\n\nTento pojem se vztahuje k Achillovi. Řecký básník Homér líčí Achillea, syna mořské bohyně Thetis, jako statečného a nejrychlejšího z řeckých hrdinů v Trojské válce. Byl ověnčen četnými vítězstvími, bojoval jako lev a obyčejný smrtelník ho nemohl nikdy zasáhnout. Mořská bohyně Thetis totiž narozeného Achillea ponořila do řeky Styx, aby se stal nezranitelným. Nad vodou zůstala jen jeho pata, sevřená v matčině dlani, a zůstala jediným zranitelným místem na těle dítěte. A tam později usměrnil bůh Apollón šíp z protivníkova luku – trojského Parida a hrdina Achilleus zemřel. \n\nTento mýtus má pravděpodobně své vysvětlení v lékařské diagnóze přetržení Achillovy šlachy (\"ruptura tendinis achillis\"). Přetržení Achillovy šlachy v boji znamenalo jistou smrt, protože postižený není schopen chůze. Toto zranění se ve větší míře vyskytuje až s nástupem masového sportu v civilizovaném světě a bývá spojováno se sedavým způsobem života a jím způsobenými degenerativními změnami ve šlaše.\n"}
{"id": "166326", "url": "https://cs.wikipedia.org/wiki?curid=166326", "title": "Alfred Döblin", "text": "Alfred Döblin\n\nAlfred Döblin (10. srpna 1878 Štětín – 28. června 1957 Emmendingen) byl německý expresionistický spisovatel a lékař.\n\nDöblin pocházel z asimilované židovské rodiny. Jeho otec Max byl původně krejčí, oženil se ale s dcerou bohatého továrníka. V roce 1898 se rodina přestěhovala do Berlína, kde Alfred začal studovat medicínu nejprve na Humboldtově univerzitě v Berlíně a později na Univerzitě Alberta Ludwiga ve Freiburgu (Albert-Ludwigs-Universität Freiburg). Během studií se začal zajímat o německou filosofii a to převážně o díla Immanuela Kanta, Arthura Schopenhauera a Friedricha Nietzscheho. Po vystudování začal pracovat jako žurnalista v Řezně a v Berlíně, než si otevřel svoji psychiatrickou ordinaci v sousedstvi náměstí Alexanderplatz. Lékařskou praxi prováděl v letech 1911-1914 a 1918-1933. V letech 1914-1918 byl vojenským lékařem.\n\nByl hluboce ovlivněný expresionismem, který byl hlavním myšlenkovým proudem německé avantgardy v prvních dvou desetiletích 20. století. Přihlásil se k němu v časopise Der Sturm, který od roku 1910 v Berlíně vydával Herwarth Walden. Spřátelil se s Ernstem Ludwigem Kirchnerem, expresionistickým malířem a jedním ze zakladatelů umělecké skupiny Die Brücke, který namaloval jeho portrét. \nBěhem vykonávání praxe napsal několik prací, ale žádná z nich nebyla veřejně publikována do roku 1913, kdy vydal sbírku povídek \"Die Ermordung einer Butterblume\" (Vraždění blatouchu). V roce 1915 vydal román \"Die Drei Sprünge des Wang-Lung\" (Tři sloky Wang-luna), který pojednával o čínském povstání v 18. století. Tato kniha vyhrála cenu Theodora Fontana (\"Theodor-Fontane-Preis für Kunst und Literatur\") za rok 1916.\n\nV roce 1933 uprchl do Francie, kde získal v roce 1936 občanství. V roce 1940 uprchl před nacisty do Spojených států amerických. V roce 1941 konvertoval ke katolické církvi.\n\nV roce 1945 se vrátil do Německa, kde byl z pověření francouzské vlády inspektorem kulturní politiky. Po vzniku NDR se podílel na založení \"Akademie věd a literatury v Mohuči\" (Die Akademie der Wissenschaften und der Literatur Mainz - AdW-Mainz). V roce 1953 se vystěhoval opět do Francie. Nemocen se vrátil 1956 zpět do Německa a následujícího roku zemřel. Je pohřben ve francouzské obci Housseras v Lotrinsku. \n\nV roce 1979 byla po něm pojmenována Cena Alfreda Döblina.\n\n\n\n\n\n"}
{"id": "166332", "url": "https://cs.wikipedia.org/wiki?curid=166332", "title": "Lymfatická soustava", "text": "Lymfatická soustava\n\nLymfatická soustava (mízní soustava) je jednosměrná soustava lidského těla, vedoucí z mezibuněčných prostorů do krve lymfatickými (mízními) cévami. Větší mízní cévy se označují jako mízovody (např. hrudní mízovod - kde ústí míza do žil). Věda, která zkoumá lymfatickou soustavu, se nazývá lymfologie.\n\n\n\nPřestože se dlouhodobě mělo za to, že lymfatické cévy nevedou k mozku, bylo roku 2015 objeveno spojení s CNS.\n\n\n\n"}
{"id": "166334", "url": "https://cs.wikipedia.org/wiki?curid=166334", "title": "Consolidated B-24 Liberator", "text": "Consolidated B-24 Liberator\n\nConsolidated B-24 Liberator (\"Osvoboditel\") byl americký čtyřmotorový bombardovací letoun, vyvinutý ve společnosti Consolidated Aircraft ze San Diega v Kalifornii. V továrně byl známý jako Model 32 a některá počáteční výrobní letadla určená na export nesla různá označení LB-30 (konstrukční kategorie Land Bomber).\n\nVe svých začátcích byl B-24 moderní stroj s hornoplošnou konstrukcí s vysokou štíhlostí křídla (Davisovo křídlo), díky čemuž měl vysokou cestovní rychlost, dlouhý dolet a velkou nosnost. Rané Liberatory ve službách RAF byly prvními letadly, která v rámci rutinních úkolů během druhé světové války běžně přeletála nad Atlantským oceánem. Ve srovnání s jeho současníky byl však B-24 relativně obtížný na pilotáž a při nízkých rychlostech trpěl horšími výkony. Měl také nižší dostup a oproti letounu Boeing B-17 Flying Fortress byl méně robustní. Zatímco posádky měly tendenci upřednostňovat B-17, generální štáb upřednostňoval B-24 a obstarával jej ve velkých počtech pro širokou paletu úkolů. Celkem vzniklo přibližně 18 500 letounů B-24, včetně více než 4 600 vyrobených společností Ford Motor Company, čímž drží rekord jako nejvíce vyráběný bombardér, těžký bombardér, vícemotorový letoun a americký vojenský letoun v historii.\n\nB-24 Liberator se za druhé světové války dočkal značného nasazení. Sloužil ve všech odvětvích amerických ozbrojených sil, jakož i v několika spojeneckých leteckých a námořních silách na všech bojištích. Spolu s B-17 byl B-24 hlavním pilířem amerických strategických bombardovacích sil na západoevropském bojišti. Díky svému doletu se osvědčil i při operacích v Tichomoří, včetně bombardování Japonska. Protiponorkové stroje s dlouhým doletem sehrály důležitou roli při uzavírání \"mezery\" uprostřed oceánu během bitvy o Atlantik. Z B-24 byl odvozen i transportní letoun C-87 Liberator Express, který s delším doletem a vyšší kapacitou sloužil jako protějšek letounu Douglas C-47 Skytrain.\n\nTechnologické pokroky letounu Boeing B-29 Superfortress a dalších moderních typů bombardérů na konci druhé světové války stroje, které sloužily už od počátku války, překonaly. Tím pádem byl B-24 z amerických služeb rychle vyřazen, ačkoli z B-24 odvozený námořní hlídkový letoun PB4Y-2 Privateer, pokračoval u amerického námořnictva ve službě během korejské války.\n\nNa strojích B-24 Liberator létali od května 1943 i letci 311. československé bombardovací perutě RAF.\n\nRoku 1935 byl v USA zadán vývoj nového čtyřmotorového bombardovacího letounu s velkým doletem. Kalifornská firma Consolidated Aircraft Corporation vypracovala projekt bombardéru, který byl označen jako Model 32.\n\nPrototyp \"XB-24\" vzlétl poprvé 29. prosince 1939 z letiště v San Diegu v Kalifornii, ale očekávané výkony nepodal. Přesto Francouzi a Britové o tento stroj projevili zájem, avšak dodávkám do Francie zabránila její rychlá porážka nacistickým Německem. XB-24 byl poháněn čtyřmi hvězdicovými čtrnáctiválci Pratt & Whitney R-1830-33 Twin Wasp s mechanickými kompresory s maximálním výkonem 1200 hp (895 kW).\n\nAmerické letectvo brzy objednalo sérii sedmi ověřovacích strojů \"YB-24\", které se od prototypu odlišovaly jen minimálně, a 38 sériových \"B-24A\". Na jaře roku 1941 bylo do Británie dodáno šest YB-24 s označením \"LB-30A\", které sloužily jako dopravní u Atlantic Return Ferry Service a 19 B-24A, které se jako nevyzbrojené dopravní letouny označovaly \"LB-30B\", s výzbrojí u Velitelství pobřežního letectva pak \"Liberator Mk.I\".\n\nVýroba letounů označených \"LB-30\" s prodlouženým trupem o 0,79 m, určených po porážce Francie pro Velkou Británii, byla zastavena po dokončení 139 strojů. Z nich Royal Air Force odebralo mezi srpnem 1941 a červencem 1942 86 většinou nevyzbrojených Liberatorů, ostatní převzalo americké armádní letectvo. Některé kusy z LB-30 byly ve Velké Británii vyzbrojeny čtyřkulometnými střeleckými věžemi Boulton-Paul dvou typů instalovanými na hřbetě trupu a na zádi a jako takové nesly označení \"Liberator Mk.II\".\n\nAmeričané využívali LB-30 a B-24A převážně k dopravním účelům. Ve Velké Británii pak tyto letouny s instalovanými čtyřmi kanóny ráže 20 mm ve výstupku pod přední částí trupu a s radiolokátorem pro vyhledávání plavidel ASV Mk.I létaly jako \"Liberator GR Mk.I\". Jeden LB-30 upravený jako salónní dopravní letoun využíval ministerský předseda Winston Churchill.\n\nRoku 1940 byla testována nová varianta \"XB-24B\" se samosvornými nádržemi, která byla osazena čtyřmi motory Pratt & Whitney R-1830-41 (S4C4G) s turbokompresory, které udržely výkon motorů 895 kW (1200 hp) až do výšky 25,000 stop (7620 metrů).\n\nZ tohoto prototypu byla odvozena verze \"B-24C\", která nesla střeleckou věž Martin těsně za kabinou pilotů a další tři kulomety v přídi a v bocích trupu. V zádi byla instalovaná otočná věž Consolidated A-6.\n\nPočátkem února 1942 začaly být dodávány modernizované letouny \"B-24D\", jejichž vybavení se neustále zlepšovalo a zdokonalovalo. Poslední B-24D nesly novou kulovitou střeleckou věž Sperry pod trupem. Z celkové produkce 2738 kusů odebralo RAF a Coastal Command od dubna 1942 366 exemplářů jako \"Liberator Mk.III\". Dalších 147 letounů upravených pro námořní hlídkovou službu s označením \"Liberator GR Mk.V\" převzalo RCAF, RAAF a Coastal Command.\n\nDne 7. července 1942 podepsal náčelník generálního štábu generál George Catlett Marshall dokument uvolňující část sérií Liberatorů pro potřeby amerického námořnictva. Od srpna 1942 tak začlenilo verzi B-24D do své výzbroje také US Navy pod označením \"PB4Y-1 Liberator\". Byly používány k námořním hlídkovým letům a protiponorkovému boji. Nejstarší stroje poháněla čtveřice motorů Pratt And Whitney R-1830-43 Twin Wasp po 1200 hp (895 kW). Výzbroj tvořil jeden kulomet v přídi a po dvou ve věžích na hřbetě trupu a zádi ráže 12,7 mm. Osádku tvořilo 9 až 10 mužů. Od dalších výrobních bloků byla zaváděna nová příďová věž s dvojkulometem a následně i boční střeliště a pohonné jednotky R-1830-65. Místo spodní kulové věže Sperry armádních B-24 zaujal protilodní radar. První německou ponorku pak PB4Y-1 amerického námořnictva se základnou na Islandu potopil již 5. listopadu 1942. Po zkušenostech s PB4Y-1 si americké námořnictvo vyžádalo novou konstrukci, která vycházela z Liberatoru, s označením Consolidated PB4Y-2 Privateer.\n\nV průběhu války docházelo k postupným modernizacím, čímž se množství typů letounu B-24 Liberator značně rozšířilo. Kromě bojových letounů bylo vyrobeno také 291 kusů dopravních \"C-87 Liberator Express\" bez střeleckých věží s pumovnicí upravenou k přepravě cestujících a nákladu, cisternové \"C-109\", fotoprůzkumné \"F-7\", námořní dopravní \"RY-1\" a \"RY-2\", cvičné \"TB-24\" a naváděcí \"CB-24\". S jedinou svislou ocasní plochou byl v roce 1943 postaven prototyp varianty \"XB-24K\" továrnou Ford ve Wilow Run v Michiganu. Poháněly jej motory Pratt and Whitney R-1830-75 Twin Wasp 1350 hp (po 1006,7 kW).\n\nStejný výrobce vyprodukoval i 791 kusů verze \"B-24E\" (\"Liberator Mk.V\"), které se společně s 430 letouny varianty \"B-24G\" od „déčka“ odlišovaly délkou trupu a variantami výzbroje. První otočná věž v přídi prodloužené o 0,254 m se objevila u verze \"B-24G-1\".\n\n3100 letounů \"B-24H\" (\"Liberator Mk.VI\") mělo v upravené přídi instalovánu věž Emerson A-15 nebo Consolidated A-6A. Verze \"B-24J\" (\"Liberator B/GR Mk.V\") byla vyrobena v počtu 6678 kusů s řadou dílčích úprav. V případě instalace radiolokátoru bylo označení změněno na \"Liberator B/GR Mk.VIII\".\n\n1667 vyrobených \"B-24L\" mělo zlepšené turbokompresory a zjednodušenou střeleckou věž Consolidated M-6A v zádi, 2593 \"B-24M\" mělo zadní střeliště vybaveno odlehčenou střeleckou věží Motor Product.\n\nNa počátku roku 1945 bylo dokončeno sedm tvarově pozměněných \"YB-24N\" s jednou svislou ocasní plochou, následně však byla 31. května 1945 výroba Liberatorů ukončena. Produkce probíhala v Consolidated Aircraft Corporation, San Diego, Kalifornie, USA, vyráběn byl také ve firmách Douglas v Tulse, Ford a North American Aviation.\n\nPrvní Liberatory Mk.I, dodané v rámci smlouvy o půjčce a pronájmu z USA do Velké Británie, převzala v září 1941 120. squadrona RAF dislokovaná u Belfastu. Operovaly jako protiponorkové ve středních oblastech Atlantiku.\n\nV srpnu 1943 předalo USAAF US Navy všech svých 20 squadron vyzbrojených B-24D i s technickým vybavením a částí personálu, výměnou za shodný počet Liberatorů novějších verzí dodávaných z výroby ve standardní bombardovací podobě. Koncem léta pak USAAF své protiponorkové velitelství rozpustilo úplně. Čtyři z předaných squadron byly vybaveny upravenými fotoprůzkumnými \"PB4Y-1P\" s kamerami v pumovnicích. PB4Y-1 US Navy byly umístěny také ve Velké Británii u squadron VB-103, VB-105, VB-110 a krátce také VB-114 s reflektorovými letouny. Společně s RAF operovaly i v Biskajském zálivu.\n\nLetoun B-24 se díky svému dlouhému doletu stal významným strojem na tichomořském bojišti, v Evropě se spolu s Boeingem B-17 stalo hlavním strojem amerického strategického letectva při bombardování Říše. Nálety na cíle v samotném Německu zahájila 8. letecká armáda startující z britských základen 27. ledna 1943 vysláním 27 strojů B-24 a 64 B-17 nad přístav Wilhelmshaven a muniční sklad v blízkém Mariensielu.\nByl používaný i britskou RAF pří hlídkování nad Atlantským oceánem, byla jimi vyzbrojena i 311. čs. bombardovací peruť v rámci československých jednotek v RAF. Ta během působení u Pobřežního velitelství potopila jednu velkou nákladní loď (Alsterufer), poškodila 4 hladinová plavidla a několik menších. Dále zaútočila na 35 ponorek, z nichž 4 potopila a vyřadila z boje přibližně 17 nepřátelských stíhačů. Z celkového počtu 212 ponorek zničených Coastal Command připadlo do kapitulace Německa na posádky Liberatorů 71 zničených a 27 vážně poškozených ponorek.\n\nO významu B-24 svědčí i počet vyrobených kusů, který do roku 1945 dosáhl úctyhodných 18 188.\n\n\nQuest for Performance, Jane's Fighting aircraft of World War II, General Dynamics aircraft and their predecessors\n\n\n\n\n\n"}
{"id": "166335", "url": "https://cs.wikipedia.org/wiki?curid=166335", "title": "Tma (rozcestník)", "text": "Tma (rozcestník)\n\nTma nebo TMA může být:\n\n\n"}
{"id": "166338", "url": "https://cs.wikipedia.org/wiki?curid=166338", "title": "Partyzán", "text": "Partyzán\n\nPartyzán je civilista nebo bojovník, který sice nenáleží k pravidelným vojenským jednotkám, ale který se považuje za součást jedné z bojujících stran ve válce. Partyzáni vedou partyzánskou válku, ozbrojený boj, který je veden proti nepříteli v operačním prostoru nebo na okupovaných územích jednotlivě nebo ve skupinách ze zálohy.\n\nJestliže jsou organizovaní, podléhají velení určité osoby, viditelně nosí svůj znak i zbraň a dodržují obecná pravidla války, pak mají v zajetí postavení válečných zajatců.\n\nPrvní známé partyzánské jednotky byly zformovány během americké války za nezávislost. Byly rekrutované především z lovců kožešin, kteří znali terén a uměli se v něm pohybovat. Způsobili britské armádě velké ztráty.\n\nObdobím rozkvětu partyzánských skupin byla druhá světová válka. Ve všech okupovaných zemích se zformoval protinacistický odboj.\n\nPartyzáni se vyskytovali ve všech zemích okupovaných wehrmachtem, ale zatímco na mnoha územích (např. ve Francii, v Řecku, v Polsku, na Slovensku) vystavili pravidelné vojsko vážným problémům až v letech 1943–1944, v SSSR a v Jugoslávii se jejich úderná síla rozvinula velmi rychle. Zpočátku se rekrutovali hlavně z rudoarmějců, kteří zůstali za frontou, z uprchlých válečných zajatců a čím dál víc také z civilistů, mezi nimiž bylo i mnoho žen. Za rok 1943 hlásili sovětští partyzáni 11 000 explozí na železnicích, 9 000 vykolejených transportních vlaků – bylo při tom údajně zničeno nebo poškozeno na 6 000 lokomotiv a 40 000 vagonů – a rovněž 22 000 zdemolovaných německých automobilů. Na počátku roku 1944 operovalo za německými liniemi přes 250 000 sovětských partyzánů, kteří sehráli významnou roli hlavně při zhroucení skupiny armád Střed v létě 1944.\n\nCitát Adolfa Hitlera:\n„Die Russen haben jetzt einen Befehl zum Partisanenkrieg hinter unserer Front gegeben. Dieser Partisanenkrieg hat auch wieder seinen Vorteil: er gibt uns die Möglichkeit, auszurotten, was sich gegen uns stellt.“\n\nNěmecká okupační moc byla vůči aktivitám partyzánů zcela bezmocná a pokoušela se ovládnout situaci brutálním odstrašovacím terorem, jenž ovšem postrádal taktický koncept: partyzáni a jejich pomocníci byli stříleni nebo věšeni, vesnice, v nichž nalezli skutečný nebo údajný úkryt, byly většinou srovnány se zemí a jejich obyvatelé povražděni. Síla partyzánů přesto rostla, v Jugoslávii i v souvislosti s přílivem cizinců a se spojeneckou materiální a vojenskou pomocí, shazovanou z letadel, takže při příchodu Rudé armády mohli všude přejít do protiútoku a okupanty vyhánět z měst i z celých oblastí. Po invazi v červnu 1944 německé branné moci ve Francii zde zatápěli bojovníci francouzského hnutí odporu. V Itálii bylo jen v létě 1944 zabito podle údajů wehrmachtu 12 582 „banditů“.\n\nK formování partyzánského hnutí vyzývali nacističtí mocipáni v Německu ještě krátce před koncem války: do řad Werwolfu se však obyvatelstvo unavené válkou nijak nehrnulo.\n\nPo roce 1945 pokračovalo mnoho partyzánských skupin ve východním bloku (Pobaltí, Ukrajina, Halič) v bojové činnosti tentokrát proti sovětské formě socialismu (Banderovci).\n\nBěhem studené války obě strany - SSSR i USA – podporovaly „své“ partyzánské skupiny, např. Střední Amerika nebo Bolívie, Angola, Biafra atd\n\n\n\n\n"}
{"id": "166340", "url": "https://cs.wikipedia.org/wiki?curid=166340", "title": "Nino Rota", "text": "Nino Rota\n\nGiovanni „Nino“ Rota (3. prosince 1911 Milán – 10. dubna 1979 Řím) byl italský klavírista, dirigent a hudební skladatel a pedagog. Nejvíce se proslavil svou filmovou hudbou, zejména k filmům Federica Felliniho a Luchina Viscontiho.\n\nGiovanni Rota se narodil 3. prosince 1911 v Miláně do hudební rodiny. Jeho dědečkem byl klavírista Giovanni Rinaldi, známý jako italský Chopin. Měl pověst zázračného dítěte. Své první oratorium, \"L'infanzia di San Giovanni Battista\", zkomponoval ve svých jedenácti letech a bylo provedeno v Miláně a v Paříži již v roce 1923. Ve třinácti letech napsal i první operu, tříaktovou lyrickou komedii podle Hanse Christiana Andersena \"Il Principe Porcaro\". Studoval nejprve na konzervatoři v Miláně u Giacoma Orefice a poté na Akademii sv. Cecilie v Římě, kde byli jeho učiteli Ildebrando Pizzetti a Alfredo Casella. Studia dokončil v roce 1930. Na podnět Artura Toscaniniho odcestoval do Spojených států, získal stipendium a studoval dirigování u Fritze Reinera a kompozici u Rosaria Scalera. Po návratu do Itálie obdržel v roce 1937 na milánské univerzitě doktorský titul z literatury na základě práce o renesančním skladateli Gioseffu Zarlinovi. V následujících letech se věnoval pedagogické činnosti. \n\nVe čtyřicátých a padesátých letech 20. století se stal neobyčejně plodným a oblíbeným skladatelem filmové hudby. Jeho jméno je zejména spojeno s filmy italského neorealismu a režiséry jako byli Renato Castellani, Eduardo De Filippo a Luchino Visconti. Zvláště blízké umělecké spříznění a přátelství ho pojilo s Federikem Fellinim, se kterým spolupracoval na jeho nejslavnějších filmech. (Pro české čtenáře může být zajímavé, že v hudbě k filmu \"Silnice\" (\"La Strada\") použil téma z Dvořákovy Serenády pro smyčce E-dur, op. 22.)\n\nV roce 1950 se stal ředitelem konzervatoře \"Conservatorio Niccolò Piccinni\" v Bari. Tuto funkci zastával až do roku 1976. Měl jednu dceru ze vztahu s klavíristkou Magdou Longari. Zemřel v Římě 10. dubna 1979 ve věku 67 let na koronární trombózu. Jeho jménem je pojmenována Konzervatoř v Monopoli (\"Conservatorio di Musica \"Nino Rota\" di Monopoli\").\n\nGiovani Rota byl mimořádně plodným skladatelem, zejména v oblasti filmové hudby. Napsal hudbu k více než 150 filmům italské i jinojazyčné produkce. V nejplodnějších letech komponoval 10 partitur ročně. V roce 1954 napsal hudbu ke 13 filmům. Americký filmový institut zařadil jeho hudbu k filmu Kmotr na páté místo v seznamu nejlepší filmové hudby. Rovněž sem byla nominována jeho hudba pro film \"Vojna a mír\". Vedle toho zkomponoval i 10 oper, pět baletů a mnoho orchestrální i komorní hudby. Psal i scénickou hudbu k jevištním dílům Viscontiho, Franca Zeffirelliho a Eduarda De Filippa. \n\n\n\n\n\n\n\n\n\n"}
{"id": "166347", "url": "https://cs.wikipedia.org/wiki?curid=166347", "title": "Ian Thorpe", "text": "Ian Thorpe\n\nIan James Thorpe (* 13. říjen 1982) je australský plavec, který je považován za jednoho z nejlepších plavců volného způsobu všech dob. Vyhrál 5 zlatých olympijských medailí, nejvíc ze všech australských plavců. V roce 2001 se stal jediným člověkem, který vyhrál 6 zlatých medailí na mistrovství světa. Tento rekord překonal v roce 2007 Michael Phelps, který získal na mistrovství světa 7 medailí. Thorpe celkově vyhrál 11 zlatých na mistrovství světa. Vytvořil 13 světových rekordů na dlouhých tratích a s australskou štafetou překonal dalších pět světových rekordů. Byl také jako první v historii čtyřikrát jmenován nejlepším světovým plavcem roku. Jeho sportovní úspěchy z něj udělaly jednoho z nejoblíbenějších sportovců v Austrálii.\n\nSpecializoval se zejména na závody volným způsobem, startoval ale také na znakařských tratích a v polohových závodech. Vynikal od mládežnických kategorií. Začátkem roku 1996 po vítězství na australském juniorském šampionátu již jako třináctiletý startoval v australské kvalifikaci na olympijské hry v Atlantě, proti celé seniorské špičce samozřejmě neměl šanci si místo v reprezentaci vybojovat. O rok později se však již protlačil do reprezentace na Panpacifické mistrovství 1997.\n\nStal se tak ve 14 letech nejmladším australským plaveckým reprezentantem. Se štafetou 4×200 m volný způsob vybojoval stříbrné medaile a v individuálním závodě na 400 metrů volný způsob skončil rovněž druhý za krajanem Grantem Hackettem. Ještě 100 metrů před cílem byl až pátý, ostrým závěrem, který se pro něj stal typický, vybojoval stříbro.\nNa stejné trati zvítězil na mistrovství světa 1998, čímž se v 15 letech stal nejmladším světovým šampionem v historii. Tentokrát drtivým finišem porazil i Hacketta. Další zlato vybojoval se štafetou 4x200 m volně, čímž začal šestiletou australskou nadvládu na této trati.\n\nOd roku 1998 dominoval na trati 400 m volný způsob na všech olympiádách, mistrovstvích světa a Panpacifických hrách až do přerušení kariéry v roce 2004. Vítězil na většině podniků i na poloviční trati. V roce 1998 byl poprvé jmenován nejlepším světovým plavcem roku, také jako nejmladší v historii. V roce 1999 ukončil po deseti letech školu a soustředil se plně na plavání. V letech 1999 až 2000 vytvořil několik světových rekordů na obou svých nejoblíbenějších tratích v dlouhém i krátkém bazénu.\n\nPřed startem na olympijských hrách před domácími diváky v Sydney se snažil vybojovat právo startu na třetí individuální trati. V závodě na 100 metrů volný způsob skončil v domácí kvalifikaci až čtvrtý a k závodu na 1500 metrů nenastoupil. Vyskytlo se také několik problémů - jednak byl německým trenérem Manfredem Thiesmannem nařčen z užívání steroidů, což se nepotvrdilo, a také měl potíže s kombinézou, což se vyřešilo, když mu australský svaz povolil nosit vlastní kombinézu firmy Adidas místo oficiální od firmy Speedo.\n\nNa olympijských hrách vybojoval očekávané vítězství na čtyřsetmetrové trati v novém světovém rekordu, když tradičně na posledních sto metrech porazil Itala Massimiliana Rosolina a třetího v pořadí Klete Kellera nechal za sebou patnáct metrů. Téhož dne plaval poslední úsek štafety na 4×100 metrů volně a pomohl, také ve světovém rekordu, vybojovat další zlato, čímž Australané překonali letitou nadvládu USA na této trati. Následujícího dne vytvořil v rozplavbě závodu na 200 metrů volný způsob nový olympijský rekord, jeho hlavní konkurent Holanďan Pieter van den Hoogenband však kontroval novým světovým rekordem v semifinále. Ve finále byl souboj těchto mužů velmi těsný, po 150 metrech měli prakticky stejný čas, v závěrečné délce však Thorpe nevydržel tempo Holanďana, zřejmě v důsledku rychlejší první části závodu, než obvykle míval, a před zaraženým domácím publikem získal „jen“ stříbrnou medaili. Na nejvyšší stupeň se vrátil se štafetou 4×200 metrů a získal ještě stříbro s polohovou štafetou. Se třemi zlatými a dvěma stříbrnými medailemi byl nejúspěšnějším plavcem her a Australský olympijský výbor jej poctil funkcí vlajkonoše při závěrečném ceremoniálu.\n\nNa konci roku 2000 se stal australským plavcem roku, titul nejlepšího světového plavce podle \"Swimming World Magazine\" však získal Pieter van den Hoogenband.\n\nV roce 2001 na mistrovství světa ve Fukuoce přidal do svého repertoáru ještě 800 metrů volným způsobem. Vyhrál všechny tři své individuální disciplíny ve světovém rekordu a přidal tři vítězství se štafetami, když zejména porážka Američanů v polohové štafetě byla překvapivá. Stal se tak prvním plavcem, který ne jednom šampionátu vybojoval šest zlatých medailí a prvním od roku 1974, kdo zvítězil na tratích 200 až 800 metrů.\n\nV roce 2002 byly vrcholnými závody Panpacifické mistrovství a Commonwealth Games, na nichž dominoval podobným způsobem, jen se v tomto období soustředil více na sprint a startoval a také zvítězil na obou akcích v závodě na sto metrů volným způsobem. Opustil trať 800 metrů volně, i když byl aktuálním držitelem světového rekordu.\n\nNa Hrách britského společenství si vyzkoušel i stovku znak, na níž byl druhý. V roce 2002 se kvůli názorovým rozkolům definitivně rozešel se svým dlouholetým trenérem Dougem Frostem a začal jej trénovat dosavadní asistent Tracey Menzies.\n\nPod jeho vedením se připravoval na světový šampionát v roce 2003. Na něm v Barceloně obhájil tituly na 200 a 400 metrů volným způsobem, i když plaval znatelně pomaleji než dříve pod vedením Frosta. Při prvním vystoupení na světové scéně v závodě na 100 metrů volně skončil třetí a nadějně dopadl experiment se startem v polohovém závodě na 200 metrů, kde vybojoval stříbro. Na konci roku ovšem ztratil neoficiální titul nejlepšího světového plavce roku, když jej \"Swimming World Magazine\" zařadil na čtvrté místo.\n\nNa australské předolympijské kvalifikaci v roce 2004 těsně před startem závodu na 400 metrů volně ztratil na startovním boxu rovnováhu a spadl do bazénu, čímž byl ze závodu diskvalifikován. Vybojoval si sice právo olympijského startu na tratích 100 a 200 metrů volně, nemožnost startovat na své nejsilnější trati jej i celou Austrálii však velmi mrzela. Premiér Austrálie John Howard situaci popsal jako „tragédii“. Craig Stevens, který si vybojoval druhé postupové místo, čelil velkému tlaku veřejnosti a také se nakonec za úplatu možnosti startu na olympiádě vzdal ve prospěch Thorpa. Na olympiádě pak Thorpe v této disciplíně titul ze Sydney obhájil. Velmi sledovanou události byl závod na 200 metrů volně, označen médii za \"Závod století\". Vedle Thorpa se na něj sešla konkurence Michaela Phelpse, pro nějž to byl jeden z osmi závodů, v nichž se pokoušel vyhrát, Pieter van den Hoogenband a Grant Hackett. Thorpe v závodě získal své druhé individuální aténské zlato. Na stometrové trati přidal bronz a tyto tři medaile jej učinily jediným plavcem, který získal medaile na kombinaci 100-200-400 m volný způsob.\n\nPo olympiádě v Aténách si dal rok přestávku od plavání, plánoval se vrátit roce 2006 na Hrách Commonwealthu v Melbourne. Avšak byl donucen odstoupit kvůli infekční mononukleóze. Pozdější tréninky ve Spojených státech byly přerušeny a Thorpe ohlásil ukončení své plavecké kariéry 21. listopadu 2006 ve svých 24 letech kvůli ztrátě motivace. V únoru 2011 oznámil, že se pokusí kvalifikovat na olympiádu v roce 2012. Účastnil se australské kvalifikace na tratích 100 a 200 metrů volný způsob, ale neprobojoval se ani v jednom případě do finále. Po neúspěšné kvalifikaci oznámil, že jeho novým cílem je účast na mistrovství světa v roce 2013.\n\n\nAustralský magazín \"Sunday Telegraph\" uvedl, že se Ian Thorpe dne 13. července 2014 v rozhovoru vysílaném na australské stanici Channel Ten chystá provést coming out a potvrdit, že je gay, i když v minulosti navazoval vztahy s ženami. Předchozí spekulace o své homosexualitě odmítal, ještě v roce 2012 uvedl, že není gay a všechny jeho sexuální zkušenosti byly heterosexuální, má zálibu v ženách a jednoho dne by chtěl mít rodinu. V onom televizním rozhovoru s Michaelem Parkinsonem však potvrdil, že není heterosexuální („I’m not straight.“). Uvedl, že chtěl coming out provést již nějakou dobu, ale necítil se na to. Předchozí lež dle jeho slov narostla do velkých rozměrů a on nechtěl, aby byla zpochybňována jeho integrita. V rozhovoru Thorp také obšírněji hovořil o svých potížích s depresí. Prvním veřejně známým Thorpovým partnerem od coming outu se stal v únoru 2016 model Ryan Channing.\n\n"}
{"id": "166351", "url": "https://cs.wikipedia.org/wiki?curid=166351", "title": "Garrett Hedlund", "text": "Garrett Hedlund\n\nGarrett Hedlund (* 3. září 1984 Roseau, Minnesota) je americký herec známý svou rolí ve filmu \"Troja\".\n\nNarodil se v malém městečku Roseau jako nejmladší dítě Roberta Martina Hedlunda a Kristine Anne Yanishové. Má dva starší sourozence: sestru Amandu a bratra Nathaniela. Společně se svou rodinou žil na farmě. Ještě když byl malý kluk, jeho se rodiče rozvedli a jeho máma a sestra se odstěhovali do Arizony. Když mu bylo patnáct let, odstěhoval se za nimi. Tady chodil na Horizont High School v severním Phoenixu, kde se dostal k bruslení, wrestlingu a fotbalu. Před tím, než se stal hercem, pracoval jako model pro \"L. L. Bean\" a \"Teen Magazine\". Po dokončení střední školy (ve svých devatenácti letech) se přestěhoval do Los Angeles, kde se začal intenzivně věnovat herectví.\n\nJeho prvním filmem byl film \"The Original Donut Chronicles\". Druhým byl historický velkofilm \"Troja\" (2004), kde si zahrál roli Patrokla (bratrance slavného Achillea), po boku Brada Pitta, Orlanda Blooma, Petera O'Toolea nebo Seana Beana. Tento film byl startem Garrettovy kariéry.\n\nPo \"Troje\" přišly další filmy. Zahrál si ve filmu \"Světla páteční noci\", kde ztvárnil mladého fotbalistu a hrál po boku svého dětského hrdiny Tima McGrawa. Další rolí se stal Jack Mercer ve filmu \"Čtyři bratři\", kde si zahrál s Markem Wahlbergem, Tyresem Gibsonem a André Benjaminem.\n\nV roce 2006 hrál ve fantasy velkofilmu \"Eragon\" podle románu Christophera Paoliniho. V tomto filmu Garrett ztvárnil tajemného Murtagha.\n\nFilm \"Georgia Rule\", hrál s mladou herečkou Lindsay Lohanovou a s Felicity Huffmanovou. Další jeho filmem je snímek \"Death Sentence\" a roku 2010 film \"\".\n\nDalší filmy, na které se s Garrettem můžeme těšit, je například \"Síla country\" (\"Country Strong\"), kde ztvárnil vedlejší roli country zpěváka po boku \"Gwyneth Paltrowové\" a podruhé znovu s \"Timem McGrawem\" nebo \"On The Road (Na cestě)\", jenž byl natočen podle knihy Jacka Kerouaca.\n\n\n"}
{"id": "166352", "url": "https://cs.wikipedia.org/wiki?curid=166352", "title": "Jaroslav Celba", "text": "Jaroslav Celba\n\nJaroslav Celba (26. prosince 1924 Kramolna u Náchoda – 27. února 2013) byl jazzový kytarista a hudební skladatel, autor hudby k animovaným filmům a seriálům. Na kytaru hrál v jazzové kapele společně s Josefem Škvoreckým. Ačkoliv jeho hlavním oborem byla především filmová a scénická hudba, věnoval se i komponování vážné hudby.\n\nStudoval na ČVUT a Univerzitě Karlově v Praze. Ochranný svaz autorský eviduje 227 děl, u nichž je autorem nebo spoluautorem.\n\nJeho nejznámější melodie zní v některých sériích cyklu televizních \"Večerníčků\", například \"Pohádky z mechu a kapradí\", \"O makové panence\", \"Štaflík a Špagetka\". V 50. letech 20. století byl tehdejším režimem neprávem odsouzen a pod dva roky nespravedlivě vězněn, později byl rehabilitován. Jeho učiteli byli Z. Středová a Emil Hradecký u kterého nejprve studoval skladbu a dirigování, později i hudební teorii.\n\nKromě hudby pro animovaný film a televizní seriály je autorem skladby Harlekýn (pro smyčcový kvartet), baletních pohádek Děvčátko se sirkami podle Hanse Christiana Andersena a O dvanácti měsíčkách na motivy příběhu Boženy Němcové.\n\nCelba v roce 2009 převzal od svazu čestné uznání za přínos české kultuře při oslavách 90 let OSA. O dva roky později byl stejnou institucí vyhlášen nejúspěšnějším autorem v zahraničí. Podle aktuálních statistik patří mezi dvacet nejúspěšnějších skladatelů za posledních 20 let.\n\n"}
{"id": "166355", "url": "https://cs.wikipedia.org/wiki?curid=166355", "title": "Gunnbjørn", "text": "Gunnbjørn\n\nGunnbjørn (dánsky: Gunnbjørn Fjeld, také nazýván Hvitserk) je nejvyšší horou Grónska. Nachází se v pohoří Watkins na východním pobřeží ostrova. Pojmenována je po legendárním Vikingovi Gunnbjørnu Ulfssonovi z 9. století, který Grónsko v roce 875 objevil. Gunnbjørn je typickým příkladem nunataku, skalnaté hory prorážející okolní ledovec. Údaje o jeho výšce se různí, někdy bývá udávána výška 3700 metrů.\n\n"}
{"id": "166359", "url": "https://cs.wikipedia.org/wiki?curid=166359", "title": "Jerry Goldsmith", "text": "Jerry Goldsmith\n\nJerrald King „Jerry“ Goldsmith (10. února 1929 Los Angeles, Kalifornie – 21. července 2004 Beverly Hills, Kalifornie) byl americký hudební skladatel a dirigent. Je označován za jednoho z nejvýznamnějších, nejplodnějších a stylově nejzajímavějších skladatelů filmové hudby v USA. Výrazně zasáhl do vývoje experimentální hudby a zasloužil se o její využití a prosazení i v komerčních filmech – \"Planeta opic\", \"Čínská čtvrť\", \"\", \"Poltergeist\", \"Gremlins\", \"Vetřelec\", \"Total Recall\", \"Základní instinkt\", \"L. A. – Přísně tajné\",\" Mumie\". Šestnáctkrát byl nominován na Oscara, přičemž jednoho získal (za film \"Přichází Satan!\"). K významným filmům, kde nechybí jeho hudba, patří též \"\", \"Tora! Tora! Tora!\", \"Generál Patton\" nebo \"Motýlek\". Napsal hudbu k téměř 200 filmům.\n\nVýznamná je také jeho spolupráce na televizních projektech a seriálech. Složil hudbu pro pět filmů ze sci-fi série Star Trek: \"\" (1979), \"\" (1989), \"\" (1996, společně se svým synem Joelem), \"\" (1998) a \"\" (2002). Dále vytvořil znělku pro seriál \"\" (1995–2001) a jeho hlavní motiv z prvního startrekovského snímku byl po přearanžování Dennisem McCarthym použit jako znělka v seriálu \"\" (1987–1994). Krom Star Treku napsal hudbu k seriálům \"The Twilight Zone\" či \"Perry Mason\". Získal pět televizních cen Emmy.\n\nFilmovou hudbu jej na University of Southern California učil držitel Oscara Miklós Rózsa.\n\n"}
{"id": "166361", "url": "https://cs.wikipedia.org/wiki?curid=166361", "title": "1969 v dopravě", "text": "1969 v dopravě\n\nTento článek obsahuje seznam událostí souvisejících s dopravou, které proběhly roku 1969.\n\n\n"}
{"id": "166369", "url": "https://cs.wikipedia.org/wiki?curid=166369", "title": "Jaroslav Uhlíř", "text": "Jaroslav Uhlíř\n\nJaroslav Uhlíř (* 14. září 1945 Praha) je skladatel populární a filmové hudby, herec, zpěvák, komik, klavírista a moderátor.\n\nV mládí zpíval v Dětském pěveckém sboru Československého rozhlasu pod vedením Bohumila Kulínského. Zpíval v různých kavárenských tanečních skupinách. Stal se členem skupin Providence a Faraon. Později byl zaměstnán jako skladatel v Československém rozhlase, kde se seznámil se Zdeňkem Svěrákem. Vystupoval v pravidelném televizním pořadu \"Hitšaráda\", který úspěšně moderoval společně s textařem a moderátorem Karlem Šípem. Na tento pořad pak přímo navázala zábavní show \"Galašaráda\". Složil hudbu například k filmům \"Ať žijí duchové!\", \"Vrchní, prchni!\", \"Lotrando a Zubejda\" nebo \"S čerty nejsou žerty\". Se Zdeňkem Svěrákem spolupracovali na hudební tvorbě pro děti v televizním seriálu \"Hodina zpěvu\". Vedle písní vzešla z pořadu řada krátkých operet (\"O Budulínkovi\", \"O dvanácti měsíčká\"ch) a tři z nich se staly základem filmu \"Tři bratři\".\n\nMj. je autorem Schelingerových písní \"Holubí dům\" a \"Jabloňový list\". V roce 2005 napsal písničku: \"Ani k stáru\", která byla o rok později použita jako soundtrack k filmu Vratné láhve (2006)\n\nBěhem zlínského filmového festivalu v roce 2014 obdržel ocenění za tvůrčí přínos ve filmové tvorbě pro děti a mládež.\n\nV roce 1977 byl krátce členem souboru Divadla Járy Cimrmana, kdy působil jako dirigent ve hře \"Cimrman v říši hudby\".\n\n\n\nSeznam není úplný\n\n\n\n"}
{"id": "166371", "url": "https://cs.wikipedia.org/wiki?curid=166371", "title": "1968 v dopravě", "text": "1968 v dopravě\n\nTento článek obsahuje seznam událostí souvisejících s dopravou, které proběhly roku 1968.\n\n\n\n\n\n"}
{"id": "166374", "url": "https://cs.wikipedia.org/wiki?curid=166374", "title": "Liberator", "text": "Liberator\n\nLiberator může být:\n\n"}
{"id": "166377", "url": "https://cs.wikipedia.org/wiki?curid=166377", "title": "1967 v dopravě", "text": "1967 v dopravě\n\nTento článek obsahuje seznam událostí souvisejících s dopravou, které proběhly roku 1967.\n\n\n"}
{"id": "166379", "url": "https://cs.wikipedia.org/wiki?curid=166379", "title": "Chilliwack", "text": "Chilliwack\n\nChilliwack má několik významů: \n\n"}
{"id": "166381", "url": "https://cs.wikipedia.org/wiki?curid=166381", "title": "Zdíkův palác", "text": "Zdíkův palác\n\nZdíkův palác (dříve známý též pod názvem Přemyslovský palác) je torzo románské budovy na Václavském náměstí v Olomouci, kterou dal koncem 30. let 12. století postavit olomoucký biskup Jindřich Zdík (1126–1150). Celý palác je součástí prohlídkového okruhu Arcidiecézního muzea.\n\nZdíkův palác tvoří jádro olomouckého hradu. Přímo sousedí s katedrálou sv. Václava na jihu, na západě s kostelem sv. Anny a kaplí sv. Barbory v románské obytné věži.\n\nVlastní Zdíkův palác tvoří tyto součásti:\n\nZdíkův objekt z konce 30. let 12. století doplnil již dříve založený (před rokem 1107) kostel sv. Václava, roku 1141 přeměněný na novou katedrálu, o obytnou část, spolu s kostelem tvořící celek budov, jemuž se v Německu říká \"Münster\" (latinsky \"monasterium\" či \"ecclesia in domo\"). Šlo o obydlí biskupa a dvanáctičlenné kapituly, která se podle cizích vzorů, hlavně podle regulované kapituly při katedrále Božího hrobu, jejímž byl biskup Zdík po dobu svého pobytu v Jerusalémě v letech 1137–1138 sám členem, řídila zásadami společného života, tzv. \"vita communis\", záležejícími ve společném stravování (refektáři), ubytování (dormitáři) a modlení (chóru).\n\nV přízemí mezi kostelem a tím, čemu se říká ne zcela přesně palác, ležel úzký obdélníkový ambit, tzv. křížová chodba, který krom komunikace sloužil kanovníkům k procesím za křížem, odtud název. Z jeho východního ramene vedl vchod do kapitulní síně na místě dnešní dolní sakristie, dodnes dochovaný. V přízemí byly další prostory, nejspíš hospodářského rázu, osvětlené dodnes zachovanými štěrbinovými okny. V severním nároží patra byla komnata s krbem v rohu a dvěma dvojitými okny, uzavíratelnými pomocí okenic. Nejspíš sloužila biskupovi. Z komnaty na jih vedla chodba, otevřená do prostranství před průčelím katedrály, na jejímž konci byl vstup do severní věže, buď do pokladnice, nebo do soukromé biskupovy kaple, ležící mezi věžemi katedrály. Od komnaty k východu se táhl velký sál, sloužící asi i biskupovi i kapitule se třemi trojitými a jedním dvojitým oknem. Objekt byl přístupný zvenčí po jednoramenném venkovním schodišti, ostění přesně nad sebou ležících vchodů jsou dochována jak v přízemí tak i v poschodí. V patře východního příčného křídla v místech dnešní horní sakristie byl zřejmě kapitulní dormitář, z něhož sestupovalo schodiště přímo do choru kostela, v němž konali členové kapituly společné modlitby od časných ranních hodin až do noci. Z komplexu se zachovaly krom už jmenovaných článků především severní a západní stěna s proslulými románskými okny s bohatou palmetovou výzdobou, naznačující císařskou inspiraci biskupovu. Celý objekt připomíná císařské falce. Cizí mistři, které si biskup přivedl, pocházeli možná z Porýní, v současnosti se však vědci přiklánějí k jejich italskému původu.\nObjekt sloužil svému účelu až do přelomu 12. a 13. století, kdy kapitula ustoupila od společného života a každý její člen si zřídil vlastní obydlí, tzv. rezidenci, a biskup si postavil vlastní palác, ležící někde za kostelem a viditelný z náměstí jen z poloviny. Ve starém paláci se usídlila katedrální škola, jejíž žáci v nestřežených chvílích vyrývali svými pisátky jednotlivá písmena, texty a kresby do kamenných parapetů, sloupků a ostění kdysi parádních oken. V polovině 14. století byl na místě románské obdélníkové křížové chodby postaven čtvercový gotický ambit s rajským dvorem a studnou. Na stěnách ambitu se nachází cyklus pozdně gotických nástěnných maleb. Některé z nich (\"Klanění tří králů\") jsou považovány za dílo Ulricha Apta z Augsburgu, žáka Albrechta Dürera. V letech 1435–1441 byla k severní zdi paláce přistavěna kaple sv. Jana Křtitele, původně sloužící jako kapitulní knihovna. Dodnes se v ní dochoval oltář sv. Prokopa, dva náhrobní kameny z první poloviny 16. století a nástěnné malby tzv. Olomouckého nebe s českými a olomouckými patrony. V rámci expozice Arcidiecézního muzea je v kapli uložen mimo jiné originál sousoší Olivetské hory původem z kostela svatého Mořice.\n\nPamátka byla znovuobjevena v roce 1866 a už od 19. století se uvažovalo o jejím zpřístupnění. Po druhé světové válce pak byla provedena rekonstrukce a prezentace. Jako veřejnosti přístupný a instalovaný objekt byl pod jménem \"Přemyslovský palác\" otevřen v roce 1988, přičemž už od roku 1962 byl spolu s dómem sv. Václava a dalšími významnými objekty v sousedství podle usnesení vlády ČSR č. 251/62 ze dne 30. 3. 1962 a podle nařízení vlády č. 262/1995 Sb. ze dne 16. 8. 1995, \"o prohlášení a zrušení prohlášení některých kulturních památek za národní kulturní památky\", zařazen mezi národní kulturní památky (NKP). V roce 2006 byl včleněn jako \"Zdíkův palác\" do Arcidiecézního muzea v Olomouci.\n\n"}
{"id": "166383", "url": "https://cs.wikipedia.org/wiki?curid=166383", "title": "Nunatak", "text": "Nunatak\n\nNunatak (\"Nunaettak\" z jazyka Inuitů) je označení pro skalnatý vrchol hory vystupující z pevninského ledovce.\nNunataky vystupují nad ledovec například v Grónsku, Antarktidě nebo na Špicberkách. Většinou jsou to ostré skalnaté a rozeklané skalní masivy, na které působí silná eroze. Na některých z nich může být veškerý život izolován stejně jako na ostrovech uprostřed oceánu.\n\nSlovo nunatak, v jazyce Inuitů znamenající \"osamělý vrchol, štít\", se začalo od 80. let 19. století používat i v západoevropských jazycích.\n\nNunatak vzniká, když kolem skalního masivu obtéká ledovec, který pozvolna erozivní činností obrušuje jeho okraje, čímž dochází k vytváření jehlovitého vrcholku, který vyčnívá nad těleso ledovce.\n\nTypickým nunatakem je nejvyšší hora Grónska Gunnbjørn.\n\n"}
{"id": "166386", "url": "https://cs.wikipedia.org/wiki?curid=166386", "title": "Horní Světlá", "text": "Horní Světlá\n\nNázev Horní Světlá mají tři sídla:\n\n"}
{"id": "166389", "url": "https://cs.wikipedia.org/wiki?curid=166389", "title": "Dolní Světlá", "text": "Dolní Světlá\n\nNázev Dolní Světlá mají dvě sídla:\n\n"}
{"id": "166394", "url": "https://cs.wikipedia.org/wiki?curid=166394", "title": "Univerzita Tübingen", "text": "Univerzita Tübingen\n\nEberhardova-Karlova Univerzita Tübingen (německy \"Eberhard Karls Universität Tübingen\") v jihoněmeckém Tübingenu (Tubinkách) patří mezi devět státních univerzit v Bádensku-Württembersku a je jednou z nejstarších v celém Německu. Někdy je také přezdívána „\"Eberhardina\"“.\n\nUniverzita byla založena roku 1477 hrabětem Eberhardem V. z Barte (1445–1496), pozdějším prvním vévodou württemberským, který byl ovlivněn renesanční kulturou při svých cestách po Itálii. Prvním rektorem univerzity byl Johannes Nauclerus.\n\nSoučasný název univerzita dostala roku 1769, kdy vévoda Karl Eugen připojil své první jméno ke jménu jejího zakladatele. Univerzita se později stala hlavní univerzitou království württemberského.\n\nV současné době má univerzita kolem 24 000 studentů ve 30 studijních oborech na 14 fakultách. Kromě toho k ní patří 17 městských nemocnic s více než 1 500 lůžky pro pacienty, které ročně ošetří kolem 266 000 pacientů. Dále pod univerzitu patří i místní hrad Hohentübingen, kde kromě několika částí fakulty kulturních věd sídlí i muzeum s archeologickými a etnografickými sbírkami.\n\n\n"}
{"id": "166401", "url": "https://cs.wikipedia.org/wiki?curid=166401", "title": "Lísek (hrad)", "text": "Lísek (hrad)\n\nLísek (zvaný též Bukov, Bukovec či Buková) je zřícenina hradu pravděpodobně ze 13. století nacházející se jihovýchodně od obce Bukov na hraně kopce svažujícímu se k Bukovskému potoku v okrese Žďár nad Sázavou, v katastrálním území Střítež u Bukova u hranice s Bukovem.\n\nPrvní zmínka o hradu pochází z roku 1285, kdy byl jeho majitelem Demeter z Bukové. Demeter pocházel pravděpodobně z rodu pánů z Lomnice, protože v jeho erbu můžeme nalézt křídlo či čelenku a také se psal po Lomnici u Tišnova. Další držitel hradu je znám až z roku 1358, kdy je zmiňován Bohuslav z Bukové. Po jeho smrti bylo panství rozděleno a novými majiteli hradu se stali Velík a Tomík z Bukové (zmiňováni roku 1398). Roku 1437 jsou jako majitelé uváděni Velík Kostečka a Mikuláš z Bukové a v letech 1466 – 1481 Jan z Bukové. Kolem roku 1500 se celé bukovské panství stává majetkem pánů z Pernštejna, kteří se o hrad nestarali a ten tak chátral. Roku 1504 je zmiňován jako pustý.\n\nHrad byl obehnán hlubokým příkopem. Válcová věž měla průměru asi 10 m, vnitřní šachta okolo 2 metrů. Hradní palác byl vybaven teplovzdušným vytápěním.\n\nAč patřil Lísek k malým hradům, zachovalo se z něj poměrně dost: válcová věž, základové zdivo, kde lze snadno rozeznat jednotlivé části hradu (například vjezd do hradu, vchody do jednotlivých částí a část okna), kolem hradu se dochoval i hradní příkop dosahující hloubky téměř 7 metrů.\n\nK hradu se váže historka o zakleté víle, která se zde zjevuje vždy v pravé poledne. Pokud je na hradě v tuto dobu muž, víla se s ním pustí do tance a tančí s ním tak dlouho, dokud dotyčný nepadne únavou.\n\n\n"}
{"id": "166402", "url": "https://cs.wikipedia.org/wiki?curid=166402", "title": "1966 v dopravě", "text": "1966 v dopravě\n\nTento článek obsahuje seznam událostí souvisejících s dopravou, které proběhly roku 1966.\n\n\n\n"}
{"id": "166403", "url": "https://cs.wikipedia.org/wiki?curid=166403", "title": "Tor Arne Hetland", "text": "Tor Arne Hetland\n\nTor Arne Hetland (* 12. ledna 1974, Stavanger) je bývalý norský reprezentant v běhu na lyžích, specialista na sprinty. Je olympijským vítězem ze Salt Lake City 2002 a trojnásobným mistrem světa. Aktivní kariéru ukončil pro vleklé zdravotní potíže v roce 2009. Poté se začal věnovat trenérství.\n\nJe ženatý, žije v Trondheimu. K jeho zálibám patří golf a fotbal.\n\n\nVýsledky T. A. Hetlanda na stránkách FIS\n"}
{"id": "166405", "url": "https://cs.wikipedia.org/wiki?curid=166405", "title": "1900 v dopravě", "text": "1900 v dopravě\n\nTento článek obsahuje seznam událostí souvisejících s dopravou, které proběhly roku 1900.\n\n\n\n\n\n\n\n\n\n\n\n\n\n\n\n"}
{"id": "166410", "url": "https://cs.wikipedia.org/wiki?curid=166410", "title": "Neckar", "text": "Neckar\n\nNeckar je řeka na jihu Německa, která protéká dvěma spolkovými zeměmi (Bádensko-Württembersko, Hesensko). Délka toku činí 367 km a od pramene zdrojnice Württembergischer Eschach pak 384 km. Plocha povodí měří 14 000 km².\n\nPramení v pohoří Černý les () v nadmořské výšce 706 m. Přibírá přítoky z pohoří Švábská Alba. Teče převážně v úzké dolině, která má místy charakter kaňonu. Tok řeky silně meandruje. Je jedním z hlavních přítoků Rýna, do kterého se vlévá zprava u Mannheimu v nadmořské výšce 95 m.\nNejvýznamnější zachycuje tabulka:\nPrůměrný průtok vody v ústí činí přibližně 145 m³/s, přičemž maxima dosahuje v únoru a v březnu. V obzvlášť krutých zimách zamrzá.\n\nOd města Plochingen, kde se nachází říční přístav, je řeka splavná pro nákladní lodě kategorie Va v délce 203 km proti proudu od Mannheimu. Po značnou část svého toku je řeka regulovaná pomocí vodních kanálů a zdymadel. Postupně od pramene po soutok s Rýnem protéká městy: Villingen-Schwenningen, Rottweil, Oberndorf am Neckar, Sulz am Neckar, Horb am Neckar, Rottenburg am Neckar, Tübingen, Nürtingen, Plochingen, Esslingen (am Neckar), Stuttgart, Ludwigsburg, Freiberg am Neckar, Benningen am Neckar, Marbach am Neckar, Besigheim, Heilbronn, Neckarsulm, Mosbach, Eberbach, Heidelberg, Mannheim.\n"}
{"id": "166412", "url": "https://cs.wikipedia.org/wiki?curid=166412", "title": "Pantelleria", "text": "Pantelleria\n\nPantelleria je ostrov v provincii Trapani v regionu Sicílie. Je to pátý největší ostrov Itálie. Nachází se ve Středozemním moři 85 km jihozápadně od Sicílie a 84 km východně od pobřeží Tuniska. Ostrov má rozlohu 83 km² a je 14 km dlouhý a 9 km široký. Nejvyšším bodem ostrova je 836 m n. m. vysoká sopka Montagna Grande.\n\nCelý ostrov je částí stejnojmenné obce, která kromě stejnojmenné vesnice zahrnuje i ostatní vesnice na ostrově Bugeber, Khamma, Tracino a Scauri. Celkem zde žije 7635 obyvatel. Také se zde nachází mezinárodní letiště a archeologické naleziště. Typickými stavbami zde jsou tzv. \"damussa\" domy o čtvercové základně, postavené výhradně z opracovaných lávových kamenů s kopulovitou bílou střechou.\n\n"}
{"id": "166421", "url": "https://cs.wikipedia.org/wiki?curid=166421", "title": "Extrakce", "text": "Extrakce\n\nExtrakce neboli vyluhování je metoda získávání látek z různých, většinou přírodních materiálů. Vyluhovávají se hlavně tuky, barviva a různé cenné složky. Pro extrakci je velice důležité rozpouštědlo, protože při extrakci přecházejí extrahované látky do jediné fáze - do fáze rozpouštědla, většinou kapalné. Extrakci lze provádět za tepla i za studena.\n\nPodle toho, jak a z čeho se extrahuje, lze extrakci rozdělit na:\n\nExistují i další speciální způsoby extrakce jako \"extrakce superkritickým oxidem uhličitým\" nebo \"ultrazvuková extrakce\".\n\nExtrakce kapaliny-kapaliny, také nazývaná rozpouštědlová extrakce, spočívá v přenosu jedné (nebo více) rozpuštěné látky (látek), obsažených ve vstupním roztoku, do jiné nemísitelné kapaliny (rozpouštědla). Rozpouštědlo obohacené o tuto látku (látky) se nazývá extrakt. Původní roztok, naopak ochuzen o rozpuštěnou látku (látky), se nazývá rafinát.\n\nVstupní roztok, zpočátku obsahující jednu nebo více rozpuštěných látek, se důkladně míchá s nesmísitelným roztokem o rozdílné hustotě. Míchání poskytuje velkou styčnou plochu, kdy se mezi dvěma nesmísitelnými kapalinami uskuteční účinný přenos rozpuštěné látky, která má být extrahována.\n\nDispergovaná emulze kapalin, vytvořená v průběhu míchání, je pak dále separována buď gravitačně (statickou dekantací) nebo odstředivou silou, v závislosti na typu zvoleného extraktoru. Jedna míchací a separační operace představuje jeden teoretický stupeň extrakce.\n\nPraktická extrakce se provádí v:\nDo mísiče vybaveného míchadlem se jednorázově přivede surovina, ke které se přidá extrahovadlo. Ze suroviny, homogenní binární směsi je třeba jednu složku oddělit. Tato složka se nazývá \"extrahovaná\". Druhou složkou je původní rozpouštědlo. Rozpouštědlo přidané k surovině se nazývá extrahovadlo. Extrahovadlo by mělo co nejlépe rozpouštět extrahovanou složku, zatímco jeho rozpustnost v původním rozpouštědle má být omezená a co nejmenší. Obsah mísiče tak tvoří heterogenní směs dvou kapalných fází, mezi kterými dochází k výměně látky. Přestup extrahované složky z fáze bohaté na původní rozpouštědlo do fáze bohaté na extrahovadlo se urychluje intenzivním promícháváním směsi. Toto míchání trvá podle okolností 5 až 15 minut, výjimečně i déle, což je zpravidla postačující na dosáhnutí prakticky rovnovážného stavu.\n\nPotom se obsah mísiče přečerpá do usazovače, ve kterém se fáze od sebe oddělí na základě různých hustot. Fáze bohatá na extrahovadlo obsahuje extrahovanou složku a v případě určité nebo malé vzájemné rozpustnosti původního a nového rozpouštědla i menší množství původního rozpouštědla. Tato fáze se nazývá extrakt. Hlavní složkou druhé fáze je původní rozpouštědlo, které kromě nevyextrahovaného podílu extrahované složky může obsahovat i menší množství extrahovadla. Tato fáze se nazývá rafinát. Pokud jsou původní rozpouštědlo a extrahovadlo dvě navzájem nerozpustné kapaliny, tak extrakt a rafinát budou pouze dvousložkovými směsmi.\n\nPo extrakci obvykle následuje další separační proces (obvykle rektifikace), kde z extraktu a někdy i z rafinátu je třeba znovu získat použité extrahovadlo a zároveň připravit koncentrovanější produkt žádané složky.\n\n\n"}
{"id": "166422", "url": "https://cs.wikipedia.org/wiki?curid=166422", "title": "MPV", "text": "MPV\n\nOznačení pro víceúčelové vozidlo z anglického multi-purpose vehicle (též MUV, multi-utility vehicle), v Severní Americe označované jako minivan. Příkladem MPV může být například Škoda Roomster, Peugeot 807, Kia Carnival, Kia Venga, Renault Espace, Renault Scenic, Citroën Xsara Picasso, Opel Meriva, Opel Zafira, Citroën Evasion, Hyundai Matrix, Fiat Multipla, Fiat Idea, Ford C-MAX, Ford S-MAX a Ford Galaxy atd.\nJde o druh automobilu, jenž se tvarem podobá dodávce, je však určen k převážení osob. Minidodávky bývají vyšší než sedany, hatchbacky, stejšny či kombíky a jsou navrženy tak, aby cestujícím poskytovaly maximální prostor a pohodlí.\n\nVýraz \"minivan\" neboli minidodávka vznikl v Severní Americe jako reakce na skutečnost, že tyto automobily jsou mnohem menší a mají aerodynamičtější tvar než tradiční americké dodávky, jako například Ford E-Series.\n\nV dalších anglicky mluvících zemích v Evropě a v Indii se používá termín \"multi-purpose vehicle\" (MPV), jenž popisuje obecný typ vozu bez narážky na jeho velikost. Ve východní Asii má v podstatě stejný význam jako MPV označení \"MUV\" (multi-utility vehicle).\n\nMinidodávky bývají obvykle vysoké mezi 1600 a 1800 mm, což je asi o 200 mm víc než mají sedany, hatchbacky či vozy v provedení kombi. Motor bývá umístěn co nejvíc vpředu a výš než u ostatních druhů automobilů, aby se minimalizoval přesah karoserie. Její zadní přesah může být krátký jako u hatchbacků nebo dlouhý jako u vozů kombi. První možnost je obvyklejší u menších typů minidodávek, zatímco druhá u větších typů.\n\nMezi nevýhody MPV souvisí s vyšší stavbou karoserie a s tím související horší aerodynamika a tím i vyšší spotřeba paliva.\n"}
{"id": "166427", "url": "https://cs.wikipedia.org/wiki?curid=166427", "title": "Svit", "text": "Svit\n\nMěsto Svit je jedno z nejmladších měst na Slovensku. Leží 5 km západně od Popradu na řece Poprad. Svojí rozlohou jde o nejmenší slovenské město.\n\n9. března 1934 se zastupitelstvo obce Veľká rozhodlo, že odprodá firmě Baťa ze Zlína požadované pozemky na výstavbu nové továrny. Jan Antonín Baťa odkoupil od obce Veľká cca 581 428 m za 250 000 Kč. Veľká měla jen několik podmínek, a to aby sídlo firmy leželo na pozemcích obce Veľká, aby firma zaměstnávala převážně obyvatele Veľké a aby název osady byl vždy uváděný jako část Veľké. To se nestalo, a proto Veľká několikrát požadovala, aby se část pozemků, na kterých byla postavená výzkumná stanice, označoval jako „Baťove závody Veľká“ a aby železniční stanice v Batizovcích nesla název „Baťove závody Veľká“. 29. ledna 1937 se obecní zastupitelstvo usneslo na označení „Obec Veľká – Osada Svit“ (město dostalo název podle prvního Baťova podniku v tomto místě: S-lovenské VI-zkózové T-ovárne), které se stalo oficiálním označením Svitu až do jeho osamostatnění, i když samotný závod stále používal označení Batizovce. Od roku 1937 se pro novou osadu používal i název Svit. Status města byl Svitu udělen 30. května 1962.\n\nVětšina dnešního Svitu se však rozkládá na pozemcích kdysi patřících do katastru Batizovců, ale i Spišské Teplice, Lučivné a Mengusovců.\n\nObyvatelé a návštěvníci města mohou ke sportovnímu vyžití využít plavecký bazén s rehabilitačním centrem, sportovní halu, víceúčelový stadion, kuželkárnu a 2 nově vybudovaná hokejbalová hřiště, která v zimě slouží jako veřejná kluziště.\nV jihozápadní části města leží Lopušná dolina, kde je vybudováno moderní lyžařské středisko. Lyžařské vleky jsou po obou stranách hřebene, nachází se zde hotel (středisko Chemosvit Chem) a horská chata (Tatrasvit). Sjezdovky mají umělé zasněžovaní a osvětlení kvůli nočnímu lyžování, nachází se zde také U-rampa pro snowboardisty.\nSamotné středisko, označované jako Svit - Lopušná dolina, však leží v katastru obce Lučivná.\nNa břehu řeky Poprad je ze západní části města (z Lopušné doliny) vybudována stezka po celé délce města (od roku 1994), která je napojena (od roku 2004) na nově vybudovanou cyklostezku vedoucí až do Popradu (cca 9 km).\n\nMěsto leží na mezinárodní silnici E50. Městem prochází také důležitá páteřní železniční trať Žilina - Košice a nedaleko města se nachází letiště Poprad-Tatry.\n\nNejvětším zaměstnavatelem ve Svitu je společnost Chemosvit se svými dceřinými společnostmi, která se zabývá výrobou fólií, strojírenstvím a zpracováním plastů. Významné jsou dále firmy Ingmat, Tatrasvit Svit - Socks, Tatraspol a Tatrapeko.\n\nVe městě jsou 2 mateřské školy, 2 základní školy a sdružená střední škola.\n\n\n"}
{"id": "166428", "url": "https://cs.wikipedia.org/wiki?curid=166428", "title": "Kožatka velká", "text": "Kožatka velká\n\nKožatka velká (\"Dermochelys coriacea\") je největší žijící želva na světě. V současnosti patří mezi zranitelné druhy dle IUCN.\n\nKožatka velká může dosáhnout délky krunýře až 2,13 metru a hmotnosti kolem 600 kg. Největší známý exemplář vážil 916 kg. Krunýř je kožovitý se zřetelnými hřebeny. Končetiny jsou ploutvovité bez drápů.\n\nKožatka velká žije v oceánech tropické a subtropické oblasti, méně často se vyskytuje ve vodách mírného pásma. Může plavat rychlostí až 30 km/h.\n\nPřevážně medúzy, za kterými se potápí až do hloubky okolo 1000 m.\n\nSamice kladou vejce jednou za tři až čtyři roky, a to vždy na stejné písečné pláži, kde se samy narodily. Vylézají z moře za bezměsíčných tmavých nocí na pláže, kde si vyhloubí v písku hnízdo, do kterého snesou až 110 vajec o průměru 5–6 cm, ze kterých se po cca 60 dnech vylíhnou malé želvičky.\n\n"}
{"id": "166436", "url": "https://cs.wikipedia.org/wiki?curid=166436", "title": "Valens", "text": "Valens\n\nFlavius Iulius Valens (328 – 9. srpna 378) byl římský císař v letech 364 až 378. Jeho bratr císař Valentinianus I. ho jmenoval svým spoluvládcem a svěřil mu správu východní poloviny říše. Valentovo panování ukončila porážka v osudné bitvě u Adrianopole, v níž nalezl smrt a která se stala symbolem počátku úpadku římské říše.\n\nValens se stejně jako jeho bratr Flavius Valentinianus narodil ve vesnici Cibalae (dnešní Vinkovci) nedaleko města Sirmium (Sremská Mitrovice) v roce 328. Budoucí císařové vyrůstali v Africe a Británii na statcích svého otce Gratiana staršího. Valentinianus absolvoval před nástupem na trůn úspěšnou vojenskou kariéru, naproti tomu Valens trávil většinu svého mládí na rodinných usedlostech a do armády vstoupil až v roce 360. Společně se svým bratrem se pak zúčastnil perského tažení císaře Juliana.\n\nPo Julianově smrti spěchal nový císař Jovianus do Konstantinopole zajistit si vládu, ovšem při zastávce ve městě Dadastana západně od Ankyry se v únoru 364 otrávil. Valentinianus, který tehdy působil v hodnosti \"tribunus scutariorum\", byl z rozhodnutí velitelů armády 23. února 364 prohlášen augustem. Jelikož cítil, že k zabezpečení kontroly nad rozlehlým a barbarskými nájezdy sužovaným impériem bude nutně potřebovat spoluvládce, 28. března téhož roku ustavil Valenta za svého spolucísaře. Bratři si poté rozdělili správu státu, přičemž Valentovi připadla východní polovina Balkánského poloostrova, Řecko, Egypt, Sýrie a Malá Asie. Podobně jako Constantius II. a Constans zaujímali i Valens a Valentinianus rozdílné postoje v oblasti teologie. Zatímco Valentinianus byl přesvědčeným stoupencem nicejského vyznání, Valens ve sporu mezi stoupenci katolictví a ariánství podporoval druhé jmenované, což mu nijak nepřidávalo na popularitě. Valentova náboženská politika se setkávala s odporem ze strany církevních Otců Athanasia a Basileia. Vůči pohanství se Valens stavěl celkem tolerantně, třebaže za jeho vlády proběhlo menší pronásledování pohanských filozofů.\n\nValens získal celou východní polovinu říše, jež teprve nedávno ztratila v důsledku smlouvy Joviana se sásánovským králem Šápúrem II. strategicky důležitá území v Mezopotámii a Arménii na hranicích s Persií. V roce 365 se Valens vydal na východní hranice, aby zkonsolidoval tamější neutěšenou situaci. Když však na podzim 365 dorazil do kappadockého města Kaisareia (Kayseri), obdržel z Konstantinopole nepříznivé sdělení o vzniku vzpoury. Jediný zbývající mužský příbuzný císaře Juliana, jeho bratranec Procopius, se nechal provolat císařem. Procopius velel během Julianova tažení na východ menší části vojska vyslané do Arménie a nebyl tudíž přítomen volbě Julianova nástupce. Ačkoli Jovianus se tohoto potenciálního pretendenta trůnu usiloval usmířit, po Valentově uchopení moci vzbuzoval Procopius v císařovi rostoucí podezřívavost.\n\nPoté, co jen těsně unikl zatčení, se na krátko uchýlil do ústraní a po Valentově odchodu se náhle objevil v Konstantinopoli. Následně se mu podařilo přesvědčit zde umístěné vojenské oddíly, aby ho prohlásily císařem, k čemuž došlo 28. září 365. Přestože jeho uzurpace byla v hlavním městě přijata celkem chladně, Procopius dokázal obratnou propagandou rychle upevnit své postavení. Nejprve izoloval hlavní město od jakýchkoli zpráv zvenčí a nechal rozšířit pověsti o Valentinianově smrti. Pak začal razit vlastní mince, na nichž byla ostentativně zdůrazňována jeho pokrevní spřízněnost s konstantinovskou dynastií. K utužení svých dynastických nároků neváhal využít také vdovy a dcery po císaři Constantiovi II. Tento postup se setkal s určitým úspěchem, především mezi vojáky dosud loajálními ke Konstantinovcům a v určité části východní společnosti, zvláště mezi pohany, kteří se cítili Valentinianem perzekvovaní.\n\nMezitím Valens svojí nerozhodností a nízkou sebedůvěrou takřka přivodil vlastní záhubu. Když dorazila zpráva o Procopiově vzpouře, uvažoval o abdikaci a dokonce pomyslel i na sebevraždu. Později se sice rozhodl bojovat, nicméně jeho snaha zabránit šíření povstání byla komplikována faktem, že většina jeho vojáků se již nacházela v Sýrii, kam byla odvelena kvůli chystanému tažení proti Peršanům. Přesto poslal Valens vstříc Procopiovi dvě legie, jež ale uzurpátor snadno přemluvil k odpadnutí. Samotný Valens málem upadl do zajetí při jedné menší potyčce nedaleko města Chalkedonu. Valentovy nesnáze posléze vyvrcholily, když Valentinianus odmítl jakkoli zasahovat do probíhající občanské války. Liknavý odpor císařských jednotek umožnil Procopiovi ovládnout do konce roku 365 diecéze Thrákii a Asianu. Teprve na jaře 366 shromáždil Valens dostatečné množství vojáků na to, aby se mohl s Procopiem úspěšně vypořádat. Při postupu z Ankyry na západ se střetl ve Frýgii se vzbouřeným generálem Gomoariem, jehož porazil v bitvě u Thyateiry (Akhisar). Potom u Nacoleie narazil na samotného Procopia, načež slibem amnestie přiměl jeho vojáky k dezerci. 27. května 366 byl poražený Procopius popraven a jeho hlava byla odeslána Valentinianovi do Trevíru.\n\nPo zdolání Procopiovy revolty se Valens rozhodl vést trestnou výpravu proti germánským Gótům, kteří podporovali uzurpátora. Ve svých záměrech byl ještě utvrzen zvěstmi o chystaném gótském tažení za Dunaj. Gótové, přesněji Tervingové, mezi nimiž požíval nejvyšší autority soudce Athanarich, žili podle všeho s Římany v míru od roku 332, kdy je porazil Konstantin. Na jaře roku 367 Valens překročil Dunaj a postupoval proti Athanarichovým Gótům. Ten se se svými lidmi stáhl do pohoří Karpaty a unikl tak z dosahu Valentova vojska, které se na konci léta stáhlo zpět za Dunaj, aniž by se přitom domohlo jakéhokoli hmatatelného úspěchu. V následujícím roce zamezil rozvodněný Dunaj opakování výpravy na sever. Zahálení svých vojáků využil císař k posílení stávajících a k výstavbě nových pohraničních pevností.\n\nV roce 369 Římané se opět přeplavili řeku a podnikli další útok. Tentokrát ovšem nebyli jejich cílem Tervingové, nýbrž Greutungové, jiný gótský kmen pobývající dále na severovýchodě. Po jejich porážce požádal Athanarich císaře o uzavření mírové smlouvy, s čímž Valens ochotně souhlasil. Ačkoli tedy Římané nedokázali Góty přesvědčivě porazit, válka byla vítězně ukončena. Konflikt však narušil vzájemné vztahy, důsledkem čehož bylo omezení vzájemného obchodu a především zeslábnutí přílivu gótských rekrutů do východořímského vojska. Úbytek lidských zdrojů měl Valens pocítit už v nadcházejících bojích na východě.\n\nDůvodem kvapného sjednání nepříliš výhodného míru s Góty byly zhoršující se poměry na východní hranici. Jovianova rezignace na faktickou římskou kontrolu Arménie v roce 363 rozněcovala touhu Šápúra II. využít naskýtající se příležitosti k oslabení Římanů a k rozšíření vlastního teritoria. Sásánovský král si naklonil arménskou šlechtu a dokonce zajal arménského krále Arsaka. V roce 367 vyslal Šápúr vojsko do kavkazského království Ibérie. Papa, Arsakův syn a právoplatný nástupce, byl obležen v pevnosti Artogerassa. Následující jaro Papa z pevnosti unikl a uprchl k Valentovi, s nímž se setkal zřejmě v Marcianopoli, kde císař plánoval vojenské operace proti Gótům. Ještě během léta pověřil Valens svého generála Arinthaea velením menšího oddílu, s nímž měl dosadit Papu zpět na arménský trůn. Tato drobná vojenská akce vyprovokovala Šápúra ke vpádu do Arménie a k vydrancování země. Papa ovšem znovu unikl a v roce 370 se v doprovodu mnohem početnějších římských sil vrátil již podruhé do země. V dalším roce vytáhli Římané s velikým vojskem do Ibérie. V témže čase podnikl Šápúr protiútok do Arménie, avšak jeho armáda byla potřena Valentovými vojevůdci Traianem a Vadomariem u Bagavanu. Valens tím sice jednoznačně porušil podmínky smlouvy z roku 363, nicméně Šápúr, ohrožovaný na svých východních hranicích kušánskou invazí, uzavřel s Římany příměří, jež přetrvalo pět let.\n\nNovým zdrojem problémů se brzy ukázal být nevděčný Papa, u něhož se začala projevovat jeho násilnická a tyranská povaha. Mladistvý král nechal nejprve odstranit arménského biskupa Narsa a poté dokonce vznesl nárok na několik římských měst, včetně Edessy. Z důvodu obav, aby se Papa nepřiklonil k Peršanům, se Valens neúspěšně pokusil mladého krále zajmout a nakonec jej nechal v roce 374 v Arménii popravit. Po Papovi byl Valentem ustaven Varazdat jako nový arménský vládce.\n\nSituace na východní hranici se po skončení příměří opět vyhrotila, což přinutilo Valenta k zahájení příprav rozsáhlé vojenské výpravy proti Persii. Neklid se ale zatím rozšířil i na jiná místa. V Isaurii, v hornatém kraji ležícím západně od Kilíkie, propukla vzpoura, kterou v roce 375 potlačily oddíly stažené z východu. O dva roky později povstaly některé arabské kmeny vedené královnou Mavií. Výsledkem této revolty byla devastace pruhu území táhnoucího se od Fénicie přes Palestinu až k Sinaji. Třebaže se Valentovi podařilo dostat obě povstání úspěšně pod kontrolu, příležitost k rozhodnému zásahu na východní hranici byla promarněna, neboť Valentově zamýšlené výpravě do Persie vyvstala překážka v podobě opětovných potíží s Góty. V roce 375 navíc Valentův starší bratr Valentinianus utrpěl záchvat mrtvice, jemuž nakonec 17. listopadu téhož roku podlehl. Valentinianovými nástupci se stali jeho synové a Valentovi synovci Gratianus a Valentinianus II.\n\nGótské kmeny sídlící mezi řekami Dunajem a Dněprem padly v polovině sedmdesátých let 4. století za oběť ničivým nájezdům Hunů, čímž byl ohlášen počátek období stěhování národů. Část Tervingů vedená Alavivem a Fritigernem se proto vydala k Dunaji a v roce 376 požádala císaře Valenta o povolení usadit se na římském území. Valentovi, jenž byl tehdy společně s většinou své mobilní polní armády (\"comitatenses\") vázán v bojích na východě, nezbývala jiná možnost než Góty vpustit do říše. Tento svůj ústupek barbarům ospravedlňoval císař tvrzením, že získá značný počet zdatných rekrutů do římského vojska. Příchod Gótů byl však již od samého počátku provázen komplikacemi, protože Dunaj nepřekročili pouze Tervingové, ale v rozporu s císařovými příkazy tak učinila i další skupina Gótů – Greuthungové. Nedostatek potravin a chamtivost místních římských úředníků přinutily Góty, čítající zhruba 200 000 lidí, prodávat v zájmu zabezpečení vlastní obživy své manželky a děti do otroctví. Když si jejich vůdci stěžovali na toto zacházení, pokusili se je římští velitelé neúspěšně zavraždit, což vedlo na počátku roku 377 k vypuknutí povstání a k porážce Římanů u Marcianopole.\n\nSlabé římské pohraniční posádky (\"riparienses\") se omezily na obranu izolovaných pevností, takže většina země byla vystavena ničím nerušenému drancování Gótů. Pozvolna shromažďované římské vojsko se na podzim téhož roku střetli v bitvě u Ad Salices, ovšem krvavé utkání skončilo nerozhodně. Gótové byli záhy posíleni odloučenými oddíly Alanů a Hunů, kteří rovněž překročili Dunaj. Vlna barbarů, dosud plenících pouze Moesii, se vzápětí rozlila do celé Thrákie. Teprve na jaře roku 378 se Valens vypravil z Antiochie na západ. Zároveň stáhl z východní fronty veškeré dostupné zálohy a doprovázen těmito sbory dorazil 30. května 378 do Konstantinopole. Valentovi rádci a generálové Richomeres, Sebastianus a Victor ho nabádali, aby vyčkal císaře Gratiana a jeho vítězných galských legií blížících se ze západu, k čemuž svého strýce vybízel i Gratianus. Nicméně Valens, podceňující sílu gótského vojska, projevil svoji nezměrnou sebedůvěru, a aniž by vyčkal Gratianova příchodu, odhodlal se k útoku. Svou rázností se údajně snažil zastřít nedostatek odvahy.\n\nValens žárlivý na Gratianovy úspěchy proti Alamanům, se rozhodl nečekat a svést bitvu ihned. Po krátkém přeskupení sil v Thrákii vyrazil s vojskem k městu Adrianopolis (Edirne), k němuž podle průzkumu postupovali také Gótové. Fritigern, jenž si byl vědom vážnosti situace, vyslal k Římanům vyjednavače s nabídkou míru a spojenectví výměnou za přidělení území. Valens přesvědčený o své početní převaze jeho návrhy odmítl. Císařův odhad síly nepřátelského vojska byl ale chybný, jelikož nebral v úvahu část gótské jízdy, jež se poněkud opozdila kvůli obstarávání píce.\n\nRáno 9. srpna se Valens vzdálil z Adrianopole, v níž zanechal císařskou pokladnici. Po sedmihodinovém pochodu obtížným terénem dorazily neuspořádané zástupy Římanů před gótskou vozovou hradbu, rozloženou na vrcholu kopce. Římané si sebou navzdory srpnovému horku nevzali žádnou vodu ani jiné zásoby, tudíž dosáhli bitevního pole ve znatelně vyčerpaném stavu. Jejich útrapy ještě znásobil kouř z trávy a křovin zapalovaných Góty. Ti obsadili postavení po stranách vozové hradby, která poskytovala ochranu jejich rodinám a majetku. Fritigernovým cílem bylo pozdržet římské přípravy k útoku, čímž zamýšlel zajistit vlastní jízdě čas k návratu. Odevzdal proto Římanům rukojmí a chystal se vyjednávat, což rozhořčilo římské vojáky, zaujímající zdánlivě výhodnější nástupní prostor. Fritigernovi se navzdory tomu podařilo získat dostatek času.\n\nMezitím se ale část římského vojska vrhla bez rozkazu do útoku, neboť si byla jistá svým vítězstvím a především se chtěla Gótům pomstít za jejich předchozí dvouleté beztrestné pustošení římského území. Římské levé křídlo dosáhlo vozové hradby, avšak v tomto okamžiku dorazila na bojiště gótská jízda zburcovaná naléhavými zprávami o hrozícím nebezpečí. Gótská kavalérie vedená Alatheem a Safrakem smetla římskou jízdu nejprve na levém a pak i na pravém křídle. V řadách římské pěchoty nastala po nezdaru prvního útoku a následném náhlém zvratu ve vývoji bitvy panika. Římanům se sice podařilo stáhnout se na nejbližší kopec, ovšem zcela vyčerpaní po celodenním pochodu a obtížení svým těžkým brněním nebyli schopni nijak manévrovat. Těžké ztráty, únava a psychický tlak zapříčinily nakonec útěk římských vojáků z bitevního pole. Gótové pokračovali ve svých útocích a masakrování nepřátel až do pozdních nočních hodin.\n\nNež bitva skončila, byly pobity dvě třetiny východní armády, včetně mnoha jejích nejschopnějších velitelů a samotného císaře. To, co zbylo z římského vojska, bylo v průběhu noci odvedeno comitem Richomerem a generálem Victorem z bojiště. Ammianus Marcellinus popisuje okolnosti Valentova skonu dvěma možnými způsoby. Podle prvního výkladu byl Valens smrtelně zasažen šípem a zanedlouho nato zemřel. Jeho tělo nebylo nikdy nalezeno ani řádně pohřbeno. Podle druhého vysvětlení byla římská pěchota císařem opuštěna, obklíčena a rozsekána. Zraněný Valens byl dopraven do malé dřevěné chatrče, která byla brzy poté obklíčena gótskými jezdci s hořícími pochodněmi. Protože neměli tušení, kdo se skrývá uvnitř, budovu i s Valentem zapálili. Církevní historikové jako Sozomenos, Sókratés Scholastikos nebo Theodoretos v tom spatřovali Boží trest za Valentovo ariánství.\n\nBitva u Adrianopole, jejíž výsledek vyvolal v římském světě šok, představovala nejvýznamnější událost Valentova panování. Vzhledem k rozsahu pohromy byl Gratianus přinejmenším zpočátku neschopen provést jakákoli efektivní protiopatření. Teprve o několik měsíců později povolal Theodosia, jemuž se podařilo situaci na Balkáně do určité míry stabilizovat, třebaže dosažení rozhodného vítězství nad Góty zůstalo i jemu odepřeno. Adrianopolis každopádně vymezila počátek rozkladu pozdně antického římského impéria a této skutečnosti si povšimli i soudobí historikové. Ammianus označil tuto bitvu za nejhorší porážku římské historie od bitvy u Kann, zatímco Rufinus ji nazval počátkem všech dalších neštěstí římské říše. Adrianopolis dále znamenala završení jedné epochy ve vývoji vojenství. Římská těžká pěchota byla až do tohoto okamžiku pokládána za nepřemožitelnou. Nicméně vítězstvím gótské jízdy bylo toto dosavadní mínění zpochybněno.\n\nPodle historika Arnolda H. M. Jonese ustanovením Valenta za svého spolucísaře svěřil Valentinianus svému bratrovi úkol, jehož zvládnutí naprosto přesahovalo Valentovy schopnosti. Vědomí vlastní méněcennosti se u Valenta projevovalo vytrvalým strachem ze spiknutí a krutým trestáním domnělých zrádců. Na druhé straně Jones připouští, že císař svědomitě a pečlivě plnil své panovnické povinnosti a stejně jako jeho bratr byl oddaným křesťanem. Valentova neslavná smrt u Adrianopole je přesto považována za příznačné zakončení jeho ne právě vydařeného vládnutí.\n\n\n\n"}
{"id": "166437", "url": "https://cs.wikipedia.org/wiki?curid=166437", "title": "STS-2", "text": "STS-2\n\nMise STS-2 raketoplánu Columbia, která odstartovala 12. listopadu 1981, byla druhá mise v rámci programu Space Shuttle americké NASA. Bylo to poprvé, co se do vesmíru dostal pilotovaný dopravní prostředek, který byl již jednou použit. Předtím to byla pouze nepilotovaná loď Gemini 2, jejíž suborbitální kapsle byla po nutné opravě použita v jiném nepilotovaném letu v programu Manned Orbiting Laboratory.\n\nZáložní posádka byla:\n\nPřípravy na druhý let Columbie trvaly od jejího prvního přistání přibližně půl roku. Začaly tím, že byl družicový stupeň Columbia převezen z Edwardsovy letecké základny, místa svého přistání, na \"zádech\" letadla Boeingu 747-SCA na Kennedyho vesmírné středisko na Floridě. Vlastní přípravy začaly až v hangáru OPF (Orbiter Processing Facility). Z raketoplánu měly být podle původního plánu odmontovány a podrobně prohlédnuty všechny tři hlavní motory SSME, ale vzhledem k vynikajícímu stavu to nebylo potřeba. Jen dvě z celkových 3240 chladicích rourek potřebovaly opravu. Z motorové sekce bylo vymontované a vzápětí nahrazeno novým jedno čerpadlo hydrauliky APU (Auxilliary Power Unit) a vyměněná byla také jedna z pěti plošin inerciálního navigačního systému. Velkou opravu si vyžádal tepelný štít, na kterém technici vyměnili nebo opravili téměř 10 procent dlaždic tepelné ochrany. Další opravy se týkaly elektroinstalace. Do nákladového prostoru bylo naloženo poprvé užitečné zatížení – soubor přístrojů označovaných jako OSTA1 a dálkový manipulátor RMS (Remote Manipulator System). Zároveň s úpravami družicového stupně se v raketové montážní hale VAB (Vehicle Assembly Building) skládaly pomocné motory SRB a připevňovaly se k hlavní palivové nádrži ET. Do montážní haly VAB byla Columbie převezená 10. srpna 1981 a po smontování startovací soustavy byla 31. srpna spolu s mobilním vypouštěcím převezená na startovací rampu 39-A.\n\nDne 22. září nastal při tankování únik oxidu dusičitého. Oxid postříkal trup raketoplánu a způsobil poškození celkem 379 dlaždic tepelné ochrany, které tak musely být vyměněny. Kromě toho byly vyměněny i další poškozené části družicové části, což si vyžádalo odklad startu o jeden měsíc. Nový termín startu byl 4. listopadu 1981 (oproti původně plánovanému 9. září). Závěrečnou fázi odpočítávání přerušilo několik problémů: nižší tlak v kyslíkové nádrži ET, který ohlásili počítače v čase T-9 minut, a nižší tlak v palivových článcích v čase T-31 sekundy. V důsledku těchto a dalších problémů odvolalo vedení letu start.\n\nDruhé odpočítávání ze začátečních T-35 hodin bylo opět přerušeno dvěma poměrně závažnými problémy. I tak ale dalo vedení letu Columbii souhlas se startem. Raketoplán šťastně odstartoval 12. listopadu 1981 v 15:10 UT.\n\nSedm sekund po startu zahájil raketoplán rotační manévr, 130 sekund po startu byly odhozeny motory SRB. V průběhu volného pádu motorů se však na obou poškodila kabeláž a z moře byly vytaženy poškozené. Orbiter s hlavní palivovou nádrží bez problémů pokračoval v letu. V T+522 došlo k vypnutí motorů SSME, nádrž byla odhozená a po dvou manévrech se Columbie dostala na oběžnou dráhu ve výšce 222 km.\n\nPo pěti hodinách na oběžné dráze došlo k vážnému problému. Palivová baterie PRSD, která začala projevovat malé odchylky už několik minut po startu, přestala fungovat úplně. Kromě elektrické energie vyráběla baterie také vodu, velmi potřebnou pro posádku. Přestože měl raketoplán k dispozici dvě další baterie, vedení letu rozhodlo zkrátit původně 125hodinový let na 54 hodin. Navzdory problémům začali astronauti provádět naplánované experimenty a i přes zkrácený pobyt na orbitě splnili plán na 90 procent. Před plánovaným spánkem posádka podle pokynů řídícího střediska v Houstonu podnikla opatření ke snížení odběru elektrické energie. Po druhém nočním odpočinku se posádka začala připravovat na návrat na Zemi. Experimenty na plošině OSTA-1 byly ukončené a dveře do nákladového prostoru zavřené.\n\nVe 20:19 UT se po nasměrování raketoplánu do polohy motory napřed zažehly nad Indickým oceánem dva motory OMS. Raketoplán Columbia začal sestupovat do zemské atmosféry. V průběhu přistávání zkoušeli piloti různé manévry s cílem dosáhnout co největší odchylku v kurzu letu. Přistání probíhalo z části automaticky, řízené palubním počítačem, ruční řízení převzal pilot Richard Truly ve výšce pouhých 30 metrů nad přistávací dráhou. Raketoplán dosedl na přistávací dráhu Edwardsovy letecké základny ve 21:23 UT.\n\n"}
{"id": "166440", "url": "https://cs.wikipedia.org/wiki?curid=166440", "title": "Bellmanův–Fordův algoritmus", "text": "Bellmanův–Fordův algoritmus\n\nBellmanův–Fordův algoritmus počítá nejkratší cestu v ohodnoceném grafu z jednoho uzlu do uzlu dalšího (do ostatních uzlů), kde mohou být některé hrany ohodnoceny i záporně. Dijkstrův algoritmus tento problém řeší sice v kratším čase, ale vyžaduje nezáporné ohodnocené hrany. Proto se Bellmanův–Fordův algoritmus používá i pro grafy se záporně ohodnocenými hranami.\n\nAlgoritmus je používán ve směrovacím protokolu RIP.\n\nV případě grafů se záporně ohodnocenými hranami není Dijkstrův algoritmus obecně vždy použitelný. Proto nasazujeme Bellmanův–Fordův algoritmus, který stejně jako Dijkstrův algoritmus využívá metodu relaxace hran, jež zjišťuje aktuálně nastavenou hodnotu nejkratší vzdálenosti od uzlu formula_1. Jestliže je zjištěno, že hodnota v uzlu je vyšší než hodnota z nynějšího uzlu plus ohodnocení hrany z nynějšího uzlu do uzlu, v kterém bychom chtěli změnit jeho hodnotu, pak tuto hodnotu změníme (snížíme). Hlavní rozdíl oproti Dijkstrovu algoritmu spočívá ve způsobu průchodu grafu. Jelikož Dijkstrův algoritmus, jestliže projdeme všechny následníky jednoho uzlu, tak tento uzel „uzavře“ a poté ho už neupravuje. Toto se v Bellmanově–Fordově algoritmu neděje, jelikož tyto uzly neuzavírá takto ihned, ale prochází několikrát všechny uzly a upravuje postupně hodnoty vzdáleností nejkratších cest.\n\nPrvní cyklus inicializuje graf – nastaví všem vrcholům kromě zdroje nekonečné vzdálenosti, zdroji nulovou. Druhý cyklus upravuje relaxací hodnoty vzdáleností nejkratších cest mezi zdrojem a ostatními uzly. Pokud třetí cyklus zjistí, že některá už určená hodnota nejkratší cesty mezi uzly by mohla být ještě zkrácena (snížena hodnota vzdálenosti nejkratší cesty), graf obsahuje záporně ohodnocený cyklus. V takovém případě postrádá úkol nalezení minimální cesty smysl (opakovaným průchodem cyklem získáme neomezeně krátkou cestu) a hodnoty vykonstruované algoritmem nemůžeme brát za správné.\n\nSložitost algoritmu je formula_2, kde formula_3 je počet vrcholů a formula_4 počet hran.\n\n\n"}
{"id": "166444", "url": "https://cs.wikipedia.org/wiki?curid=166444", "title": "1965 v dopravě", "text": "1965 v dopravě\n\nTento článek obsahuje seznam událostí souvisejících s dopravou, které proběhly roku 1965.\n\n\n"}
{"id": "166449", "url": "https://cs.wikipedia.org/wiki?curid=166449", "title": "1964 v dopravě", "text": "1964 v dopravě\n\nTento článek obsahuje seznam událostí souvisejících s dopravou, které proběhly roku 1964.\n\n\n\n\n\n\n"}
{"id": "166451", "url": "https://cs.wikipedia.org/wiki?curid=166451", "title": "Diomedovy ostrovy", "text": "Diomedovy ostrovy\n\nDiomedovy ostrovy (rusky \"острова Диомида\"), také Gvozděvovy ostrovy jsou dva ostrovy v Beringově průlivu mezi Ruskem a Aljaškou.\nZápadní ostrov Velký Diomedes (Imaqliq, Nunarbuk nebo Ratmanovův ostrov) a východní Malý Diomedes (Inaliq, Kruzenšternův ostrov) jsou skalnaté ostrovy, vzdálené od sebe asi tři kilometry, z nichž každý patří jinému státu.\nRuský ostrov má rozlohu asi 29 kilometrů čtverečních a žije na něm okolo 400 lidí. Americký má rozlohu 6 km² žije zde 180 příslušníků původního národa \"Inupiatů\". Mezi ostrovy přibližně v polovině této vzdálenosti prochází státní hranice i mezinárodní datová hranice. Do souostroví bývá ještě řazen malý, neobydlený ostrov \"Fairway Rock\", ležící asi 15 kilometrů jihovýchodně.\nNa východě Velkého ostrova leží nejvýchodnější bod Ruska. Velký Diomedes je součástí Čukotského autonomního okruhu.\n\nPrvním Evropanem, který tyto ostrovy spatřil, byl ruský mořeplavec Semjon Ivanovič Děžňov v roce 1648. Ruský mořeplavec (původem Dán) Vitus Bering znovu objevil tyto ostrovy 6. srpna 1728, v den ruského svátku svatého Dioméda – proto nesou ostrovy jeho jméno. V roce 1732, zakreslil ruský geodet Michail Gvozděv souostroví do námořních map.\n\nV roce 1987, během studené války, přeplavala americká plavkyně Lynne Cox z Malého na Velký Diomédes, kde měl Sovětský svaz vojenskou základnu. Diomedovy ostrovy jsou často zmiňovány v projektech na budoucí vybudování mostu nebo tunelu přes Beringovu úžinu.\n\nV létě 1995 z Malého Diomedova ostrova vyplul britský herec Michael Palin, známý především z programu BBC Monty Pythonův létající cirkus. Jak herec poznamenal, dívá-li se z americké strany v pondělí ráno, mají Rusové na svém ostrově již úterý ráno. Palin se z ostrova vydal na okružní cestu (proti směru hodinových ručiček) po Pacifickém pobřeží, během které navštívil 18 různých zemí. Měl v plánu vrátit se sem a okružní cestu tak ukončit. Jeho plavba byla součástí pořadu BBC \"Full Circle\" a trvala téměř osm měsíců.\n\nKdyž se však následující zimu vrátil na palubě lodi americké pobřežní stráže, nedovolilo mu rozbouřené moře tento záměr uskutečnit.\n\n"}
{"id": "166457", "url": "https://cs.wikipedia.org/wiki?curid=166457", "title": "Dějiny Trutnova", "text": "Dějiny Trutnova\n\nDějiny Trutnova detailněji zpracovávají historii města z článku Trutnov.\n\nDůkazy nejstaršího osídlení Trutnova jsou archeologické nálezy z doby 8000 let před našim letopočtem, z doby pozdního paleolitu. Ovšem k opravdovému zakládání osad došlo kvůli neprostupnosti okolní přírody až mnohem později. Ještě ve 12. století tvořil celou pohraniční oblast desítky kilometrů široký hustý hvozd s prudkými horami a údolními bažinami. Až po roce 1110 byla pralesem Poláky proražena důležitá obchodní cesta do Slezska, která vedla přes dnešní Dvůr Králové podél Labe k Hostinnému a odtud přes Pilníkov, Babí a Žacléř za hranice země. V místě, kde cesta přecházela řeku Úpu, tj. v místech dnešního Horního Starého Města, vznikla asi v polovině 12 století slovanská osada Úpa. Ke konci 12. století zde bylo zbudováno pozdně slovanské hradiště a v 1. polovině 13. století byl postaven na jednom z říčních ostrovů vodní hrad, centrum úpské autonomní provincie – Úpský kraj.\n\nPoloha vsi však nebyla nejšťastnější. Ves byla často postihována povodněmi a ke všemu byla přemístěna i trasa zemské obchodní cesty, která nově vedla schůdnějším údolím Ličné přes dnešní Bernartice. Tím ztratila původní ves Úpa na významu a kolem roku 1250 bylo středisko osídlení přemístěno na návrší, do prostor dnešního historického jádra Trutnova, kudy nová cesta do Slezska procházela. Toto místo bylo nazváno Úpa druhá a stalo se novým sídelním městem moravského rodu Švábeniců, kteří zdejší krajinu kolonizovali. Z roku 1260 pochází první písemná zmínka o městě.\n\nSpolečně s městem, které mělo pravidelné šachovnicové uspořádání, byl Idíkem ze Švábenic založen hospitál na Nivách a na vyvýšeném místě postaven hrad, sídlo pánů ze Švábenic. Na hrad byly ze staré osady Úpy průběžně přeneseny veškeré úřady úpského kraje, od roku 1277 kraje manského, s určitou soudní autonomií. Za krále Přemysla Otakara II. bylo pohraničí kolonizováno hlavně německými přistěhovalci a ti Úpu druhou přejmenovali na Trutnov, z německý volně přeloženo jako „milé město při nivě“ (podle jiných zdrojů z německého \"\" – utěšená niva).\n\nPodle báje bylo nazváno podle rytíře \"von Trautnav\", česky Trut, který zabil draka, jehož má město na počest ve znaku.\n\nPo roce 1297 došlo špatným hospodařením k poklesu moci Švábeniců a hrad i s městem přešel do přímého držení krále Václava II. a v roce 1301 se Trutnov stává královským městem. Po vymření královské větve Přemyslovců připadl hrad Lucemburkům. Nákladné války krále Jana Lucemburského však vedly k tomu, že i trutnovský hrad byl dán do zástavy Janovi z Vartenberka. Ze zástavy jej potom roku 1333 získává králevic Karel. Roku 1340 Jan Lucemburský potvrzuje trutnovskému manství, které zaujímalo rozlohu přibližně dnešního velkého okresu, politickou a soudní autonomii, která trvala až do roku 1539. \n\nV roce 1399 předal král Václav IV. celé Trutnovsko své manželce Žofii a Trutnov se stává královským věnným městem českých královen. \n\nZa husitských válek je Trutnov roku 1421 dobyt husity, klášter Na Nivách vypálen a hrad spravován husitským hejtmanem. Roku 1437 se hrad i s městem stává majetkem Barbory, manželky císaře Zikmunda, ale již v roce 1441 připadá do zástavy Hanuši Velfovi z Varnsdorfu. Od roku 1484 převzal hrad jeho zeť Bedřich ze Šumburka a po něm syn Bedřicha Bernard. Po zabití Bernarda roku 1504 drží panství Jan ze Šumburka a po jeho zavraždění roku 1516 jeho bratři Heřman a Karel. Ti, i když jej mají jenom v zástavě, si panství rozdělují napolovic. Doslova rozpůlí město a městská rada je složena z dvou řad konšelů, každá zastupující jednu půlku města.\n\nKrutá vláda Šumburků se nenechává zastavit před ničím. V roce 1514 nechávají zavraždit hejtmana trutnovského hradu Jiřího Javornického, v roce 1517 byla ve sklepení hradu objevena jejich výrobna falešných mincí a v roce 1537 doznal jejich rybář, že pro ně zabil 19 lidí a litoval, že jich už nebude dvacítka. Z obavy před vzpourou měšťanů byl hrad opevněn i ze strany od města, čímž se stal pevností uvnitř pevnosti. Za vlády Šumbůrků je zahájena stavba nového špitálu a špitálského kostela Petra a Pavla. Z roku 1505 existuje také první zmínka o trutnovské papírně, jedné z nejstarších v Čechách. Žádná z těchto staveb se však nedochovaly.\n\nPo dalších neshodách a bitce obou bratrů přímo v kostele je Karel donucen utéct a Heřman svou půlku roku 1521 zastavuje Krušinovým z Lichtenburka. Právě z této doby pocházejí legendy o loupeživých rytířích z Trutnova. Poté, co je Jan Krušina za své činy popraven, připadá jeho část panství královské komoře. Druhou část panství držel stále Karel ze Šumburka až do své smrti roku 1526, i když se sem nikdy nevrátil. Jeho část panství převzala jeho sestra Constans a po ní sestra Beatrix, manželka Adama Zilvára z Vlčic.\n\nMěsto se rozvíjí a v roce 1531 vzniká za Střední branou první, Střední předměstí. Horší časy opět přicházejí za vlády Kryštofa z Gendorfu. Ten získal Trutnov do državy po nezdařeném protihabsburském povstání v roce 1547, kdy byl Trutnov potrestán ztrátou okolních vesnic. V té době má město 1200 obyvatel. Kryštof přestaví gotický hrad na renesanční zámek, na kterém roku 1560 dochází k bouřlivé vzpouře měšťanů a až do soudu roku 1562 nikdo město neřídí, jen zvůle a zločin. Soud Kryštof prohrál a rok poté zemřel.\n\nZa dalšími branami vznikají roku 1565 Dolní a roku 1569 Horní Předměstí. Ve stejné době je založen druhý městský hřbitov, což je rarita, vyhrazený pro ubožáky, sebevrahy a rebely. Vysoký alkoholismus zase město řeší v roku 1571 zavěšením tzv. Pivního zvonu na Horní bráně, který měl oznamovat konec vysedávání v hospodách. V halasném veselí však nebyl zvon zřejmě slyšet a tak byl zavěšen ještě druhý zvon.\n\nV roce 1578 začíná Simon Hüttel psát městskou kroniku, která se o pár set let později stane nejcennějším vodítkem v historii města. V roce 1582 vzniká měšťanský pivovar, ve stejném roce město postihuje i morová epidemie, kdy jen za tento rok se kvůli vysoké úmrtnosti vystřídá 33 purkmistrů. Po roce 1594 jsou prováděny nákladné úpravy zámku, který v roce 1599 opět celý připadá městu, zámek však o rok později postihuje požár. V roce 1605 je na náměstí postavena první kamenná kašna, která nahrazuje dřevěnou.\n\nPo prohrané bitvě na Bílé hoře je v roce 1621 konfiskován majetek města za účast na protihabsburském povstání a Trutnov již podruhé přichází o své vesnice a zámek. Za následné třicetileté války je Trutnov v roce 1642 dobyt a vypálen Švédy. Při jeho dalším dobytí v roce 1647 je Švédy pobořen i zámek a dílo zkázy následně dokoná i císařské vojsko.\n\nPo sto letech postihuje Trutnov v roce 1680 další morová epidemie, po jejímž útlumu je na náměstí postaven v roce 1704 morový sloup Nejsvětější Trojice. Další barokní sousoší, sv. Jana Nepomuckého je od roku 1728 na mostě přes Mlýnský náhon a v roce 1754 je postavena první pošta. V roce 1775 dochází na Trutnovsku k selským rebeliím, které vyvrcholují krvavým střetem tisíců vzbouřenců s císařským vojskem na Humlově kopci před městem. V roce 1792 je na náměstí postavena Dračí studna, kašna se sochou bájného trutnovského draka. Roku 1848 odcházejí z Trutnova pod vedením trutnovského básníka Uffo Horna na pomoc Praze národní gardisté. V roce 1856 se po Úpě naposledy plaví dřevo.\n\nRychlý nástup průmyslu reprezentuje Faltisova továrna z roku 1858, v té době největší textilní přádelna lnu v Evropě. Jednoho z nejbohatších Evropanů se snaží dohnat i jiní trutnovští továrníci výstavbou desítek dalších textilek v okolí, což vede k mohutnému rozvoji města. To ovšem záhy postihuje několik katastrof. V roce 1861 vyhoří město ve svých dějinách už potřinácté, tentokrát však 90 procent města doslova zmizí v plamenech. Ze starobylého gotického jádra s výstavnými renesančními a barokními domy jich zůstává nedotčeno pouhých 18. Trutnovu vzápětí pomáhají města celé Evropy a USA. Aby byla obnova provedena co nejrychleji, jsou zbořeny městské brány a část hradeb, které posloužily jako stavební materiál.\n\nPo krátké době dochází za Prusko-rakouské války v roce 1866 u Trutnova k jedné z významných bitev. Pro Rakousko znamenala zdejší bitva jen jednu jedinou vyhranou z celé války. Bojovalo se jak v ulicích města, tak hlavně po okolních stráních, což dnes připomíná kaple svatého Jana Křtitele na Jánském vrchu a desítky pomníků a hrobů padlých.\n\nPo válce nastává další rozvoj města. V roce 1869 je postavena plynárna pro osvětlení města a v roce 1870 železniční nádraží. V roce 1881 je otevřeno divadlo, v následujících letech pak postaven kamenný Nádražní most, elektrárna a Krakonošova kašna, která nahradila Dračí studnu.\n\n19. století završuje další katastrofa. Tentokrát je nejničivější v dějinách města povodeň. Ta si vyžádá 41 mrtvých, totálně strhne 30 domů, všechny mosty a 300 domů těžce poškodí. Aby se situace nikdy neopakovala, jsou započaty nákladné úpravy toku řeky Úpy, která je napřímena a sevřena do vysokého kamenného koryta. Právě tato opatření zachrání město o sto let později roku 1997.\n\nV roce 1900 je otevřen Národní dům, vítězství české menšiny v tehdejším Trutnově s velkou převahou německy mluvících občanů. V roce 1906 je otevřena nová pošta a v roce 1912 první kino. Po vzniku Československé republiky je česká menšina podpořena výstavbou českých škol. Naopak postupně sílí německý nacionalismus, který vrcholí v roce 1935 výhrou fašistických henleinovců v místních volbách. V obavách před invazí do Československa vzniká systém pohraničního opevnění. Oproti vysokým horám je očekáván hlavní vpád přes nízké a široké Královecké sedlo a proto je právě u Trutnova zahájena stavba největší československé pevnosti Stachelberg.\n\nPo mnichovské dohodě v roce 1938 dochází k obsazení pohraničí, tzv. Sudet, německou armádou a vyhnání českých obyvatel. Je vypálena trutnovská synagoga a zničen židovský hřbitov. Většina Trutnovska se až do konce války stává součástí Německa. V Poříčí je zřízen koncentrační pracovní tábor pro židovské ženy, z nichž 41 utrpení nepřežije.\n\nPo osvobození Trutnova Rudou armádou v roce 1945 se Trutnovsko opět stává součástí Československa. Němečtí občané jsou následně vystěhováni a do původních domovů se mohou navrátit původní majitelé. Většina domů však patřila Němcům již před válkou a tak pustnou nebo jsou rozdány dobrodruhům z různých konců republiky. Několik okolních obcí včetně vsí na území dnešního města úplně zaniklo.\n\nV roce 1947 dochází ke vzniku trojměstí \"Velký Trutnov\", sloučením Trutnova s okolními vesnicemi a s městečky Poříčí a Horní Staré Město. První a zároveň poslední Krkonošská výstava se koná v roku 1949, poté je budova zabrána pro národní výbory. V roce 1958 vyhoří divadlo na Nivách, město tak přichází i o divadelní scénu.\n\nKomunistická vláda od roku 1948 se na městě samotném podepisuje ještě přiměřeně, ovšem po pražském jaru přichází zvrat a v srpnu roku 1968 se přes Trutnov hrnou do Prahy polské a ruské tanky. Trutnované s okupací nesouhlasí a snaží se vjezdu tanků zabránit barikádami. Na jednu z nich je použit i tank ze sovětského památníku. Střety si vyžádají jednu oběť, proto Rusové kvůli své bezpečnosti obsazují i trutnovské kasárny a zůstávají v nich desítky let.\n\nPři následné normalizaci je Trutnov stále více ničen. Se zemí jsou srovnány desítky bloků historické zástavby a chátrající domy jsou nahrazovány nevzhlednými panelovými sídlišti. Žádná společenská stavba se v té době nedovedla do konce a zůstala torzem až na jedinou, moderní komunistický palác, postavený v nejcennějším historickém jádru. Sídlu komunistů padlo množství památných domů včetně bájné Dračí uličky. Z městeček tvořících trojměstí se stávala pouhá předměstí. Zatímco venkovská zástavba v Horním Starém Městě byla nemilosrdně nahrazena největším sídlištěm, Poříčí bylo naopak prostoupeno továrnami a sklady.\n\nPřítrž všemu nastala až po sametové revoluci v roce 1989. Domy a památky byly zrekonstruovány a centrum města vyhlášeno městskou památkovou zónou. Opuštěná podloubí opět ožila krámky a návštěva města se stala vyhledávaným cílem nejen návštěvníků hor Krkonoš.\n\nPoměrně zajímavá je i historie jednotlivých trutnovských ulic, kterých má město v současné době přes 600. Některé názvy vznikly již ve středověkých počátcích města nebo v dalších stoletích a jejich jméno dnes dokládají už pouze kroniky, protože město se neustále vyvíjí a místo, po kterém název ulice dostala, již dávno zaniklo. Do konce druhé světové války byly všechny názvy německé a musely být počeštěny nebo úplně změněny, po sametové revoluci byla zase odstraněna spousta ideologických názvů a proto měly některé ulice mnoho jmen.\n\n\n\n\n"}
{"id": "166459", "url": "https://cs.wikipedia.org/wiki?curid=166459", "title": "STS-5", "text": "STS-5\n\nSTS-5 či Columbia STS-5 byla mise raketoplánu Columbia, která se uskutečnila ve dnech 11. listopadu až 16. listopadu 1982. Jednalo se o pátý let raketoplánu, pátý let raketoplánu Columbia a první operační let. Poprvé kromě pilotů letěli též letoví specialisté. Cílem letu bylo vypuštění dvou komunikačních družic typu Hughes HS 376: SBS-3 a Anik-C3.\n\n\nKoncem srpna 1982 byla ve VAB dokončeno sestavení kompletu ET-SRB. Od 13. září pak probíhaly zkoušky spojení družicového stupně s hlavní palivovou nádrží ET. Po skončení zkoušek a úspěšném průběhu simulovaného startu byla 21. září Columbia převezena na startovací rampu 39-A. Obě družice byly do nákladového prostoru vloženy 18. října. Po úspěšném ukončení všech testů bylo 7. listopadu zahájeno závěrečné odpočítávání.\n\nStart proběhl bez odložení v přesně stanovený čas - 11. listopadu v 07:19 východoamerického času. Start proběhl bez problémů a po dvou zážezích motorů OMS byl raketoplán naveden na dráhu 97-293 km a po závěrečné korekci na kruhovou dráhu ve výšce 296 km. Po otevření dveří nákladového prostoru a otevření krytů družic se posádka začala připravovat na vypuštění první družice - SBS-3. Obě družice byly vypuštěny prakticky bez problémů. Družice Anik-C3 však po úspěšném vypuštění nevysílala telemetrii a ani nepřijímala signály ze Země. Využitím vhodných poloh se však technikům ze Země nakonec podařilo komunikační anténu družice přepojit.\n\nV 5. den letu proběhlo testování skafandrů pro plánovaný výstup do vesmíru. Ani jeden skafandr však nebyl úplně v pořádku. Na základě rad ze Země se Lenoir s Allenem pokoušeli závady odstranit, ale nepodařilo se jim to. Výstup do otevřeného prostoru se tedy neuskutečnil. První výstup do vesmíru tak proběhl až při následujícím letu STS-6. Tento fakt trochu zkazil úspěch mise, která však skončila bezproblémovým přistáním. Při 81. oběhu Columbia zapálila motory OMS na 2 min 21 s. Raketoplán vstoupil do atmosféry 7482 km od místa přistání na Edwards AFB při rychlosti 7921 m/s. Dosednutí na přistávací dráhu proběhlo ve 14:33:34 UT. Dojezd měřil 2914 m.\n\n"}
{"id": "166466", "url": "https://cs.wikipedia.org/wiki?curid=166466", "title": "Štěně", "text": "Štěně\n\nŠtěně je mládě psovité šelmy, zvláště pak psa domácího, vlka nebo lišky. Pravé štěněčí období trvá od narození do 6. – 7. měsíce věku, kdy štěně dorůstá v mladého psa, nicméně tělesný vývoj zvláště u velkých a obřích plemen trvá až do 18 měsíců věku.\n\nMláďata psů jsou, stejně jako u ostatních šelem, altriciální, to znamená, že se rodí zcela závislá na své matce. V životě štěněte se dá rozeznat několik časově ohraničených období vývoje, během kterých se ze slepého, hluchého a bezmocného novorozeného štěněte stává dospělý pes.\n\nVegetativní fáze trvá od narození do asi dvou týdnů života štěněte. Novorozené štěně je slepé a hluché, oční víčka i zvukovody jsou ještě zarostlé. Orientuje se proto pouze hmatem a čichem. Nemá vyvinutou termoregulaci a k udržení vlastní tělesné teploty potřebuje teplo z vnějšího prostředí. V tomto období štěně většinu času prospí, živí se výhradně mlékem a k vyměšování potřebuje pomoc feny, která je stimuluje olizováním břicha a okolí konečníku. Pro vegetativní fázi je typický plazivý (při pohybu směrem k matce nebo sourozencům) a kývavý pohyb (při hledání struku), vytvářejí se také první asociace mezi vnitřními a vnějšími podněty (pach mléka - sání apod.)\n\nUž kolem 10 dne věku začínají štěňata otevírat oči, ale sítnice se plně dotváří až o několik dní později. S novými podněty se vývoj štěňat zrychluje - začínají se stavět na vratké končetiny, dokáže se samo vyprázdnit, začíná si hrát se sourozenci a prozkoumává porodní bednu, kotec nebo noru. Prořezává se mléčný chrup, učí se vyprazdňovat se mimo pelech a už mají dokonale vyvinutou termoregulaci.\n\nVtiskávací fáze, která trvá od 3. do 7. týdne věku, je velmi důležitým obdobím v životě štěněte. Během této tzv. rané socializace se štěně seznamuje se všemi věcmi, které mu v dalším životě budou připadat jako běžná součást prostředí, štěně, které není v této fázi v těsném kontaktu s člověkem nikdy nebude přítulné, naopak štěně, které si člověka vtiskne jako příslušníka vlastního druhu, má předpoklady stát se dobrým společníkem a přítelem.\n\nŠtěňata velmi rychle rostou (překotný růst), zrak, sluch i čich se rozvíjejí do definitivní podoby, stejně tak se vyvíjí i koordinace pohybů, štěňata spí méně než v předcházejících obdobích a mnoho času stráví hrou s matkou, sourozenci i člověkem.\n\nOd třetího týdne věku je možno štěňata přikrmovat, vlci v přírodě vyvrhují takto starým mláďatům natrávené maso. Při chovu psů v domácnosti postačí ze začátku mléčné kaše, později s rozemletým masem a granulemi, které by postupně měly tvořit větší a větší podíl krmné dávky.\n\nSocializační období trvá od 7.-8. do 12. týdne věku. Během této doby se štěně učí jak se správně chovat k ostatním psům a k lidem, osvojuje si sociální návyky. Lidé jsou pro něj partnery ke hře, přijímá jejich nadřazenost. V období socializace také pokračuje návyk na zvuky a situace, kterých se pes v dospělosti nebude bát. Špatná zkušenost v tomto období naopak může vést k trvalému strachu.\n\nKolem čtvrtého měsíce věku si štěně začíná budovat své postavení v nové smečce, začíná se projevovat individuální sebevědomí a temperament psa.\n\nKolem pěti až šesti měsíců věku si štěně buduje pevnou vazbu na smečku nebo svého psovoda. Pes si upevňuje své existující postavení a zvyká si na svou pozici ve smečce.\n\nS nástupem aktivity pohlavních orgánů se ze štěněte stává mladý pes. U fen se objevuje první hárání, psi začínají při močení zvedat nohu. Během puberty je pes často náladový, neposlušný a zdánlivě zapomíná povely, které už perfektně ovládal. Ale období puberty je krátké a dobře zvládnutý pes se opět stane poslušným.\n\nS výchovou štěněte můžeme začít už kolem 8. týdne věku. Jednotlivé lekce by měly být krátké, štěně se nevydrží soustředit příliš dlouho. Důležitá je hravá forma a motivace v podobě pamlsku nebo hračky. Je možno navštěvovat školky pro štěňata, které bývají pořádány například některými chovatelskými kluby - školky slouží k socializaci štěňat a jejich majitelé se názorně seznámí s nácvikem základních povelů.\n\n"}
{"id": "166468", "url": "https://cs.wikipedia.org/wiki?curid=166468", "title": "UMPRUM", "text": "UMPRUM\n\nAkronym UMPRUM má více významů:\n\n"}
{"id": "166472", "url": "https://cs.wikipedia.org/wiki?curid=166472", "title": "Vysoká škola uměleckoprůmyslová v Praze", "text": "Vysoká škola uměleckoprůmyslová v Praze\n\nVysoká škola uměleckoprůmyslová v Praze (VŠUP v Praze, neofic. často též pouze VŠUP, často také UMPRUM) je veřejná vysoká škola se studijními obory malby, sochy, ilustrace a grafiky, architektury, oděvního, textilního, produktového i grafického designu, fotografie, keramiky a porcelánu.\n\nZaložena byla v roce 1885 jako Umělecko-průmyslová škola v Praze (UPŠ). V době svého vzniku byla první a jedinou státní uměleckou školou v Čechách. Jejím úkolem bylo podle zakládací listiny „vychování v umění dovedných sil pro umělecký průmysl a vycvičení učitelských sil pro vyučování uměleckoprůmyslové a pro učitelství kreslení na školách středních“.\n\nByla členěna na tříletou všeobecnou školu, na niž navazovaly tří- až pětileté odborné a speciální školy s obory architektura, sochařství, kresba, malba, zpracování kovů, řezbářství, malba květin, textil.\n\nProfesorský sbor byl vybírán z předních osobností české kultury. Prvním ředitelem školy byl architekt František Schmoranz mladší, v pedagogickém sboru působili mj. František Ženíšek (1885–1896), Josef Václav Myslbek (1885–1896), Jakub Schikaneder (1885–1923), Celda Klouček (1887–1917), Felix Jenewein (1857–1905), Friedrich Ohmann (1858–1927), Antonín Helméssen, Karel Vítězslav Mašek nebo Emanuel Krescenc Liška.\n\nMezi první absolventy patřili Arnošt Hofbauer, Emanuel Novák, Jan Minařík, František Xaver Harlas nebo Jaroslav Špillar, dále to byli Jan Preisler, Stanislav Sucharda, Josef Mařatka, Vojtěch Preissig, František Kobliha a Bohumil Kafka. Prvními absolventkami byly Anna Boudová-Suchardová v roce 1893 a roku 1894 Emilie Krostová, která po roce 1900 na škole také učila.\n\nV roce 1896 bylo posíleno postavení Akademie výtvarných umění (AVU) jejím zestátněním, UPŠ opustila část pedagogického sboru a škola se orientovala především na užité obory.\n\nNovým ředitelem se stal architekt Jiří Stibral (1886–1920), v pedagogickém sboru působili Stanislav Sucharda, Jan Preisler, Karel V. Mašek, Alois Dryák, Ladislav Šaloun a Jan Kotěra, který prosazoval „jednotu výtvarné kultury a tvorby moderního slohu“.\n\nNa přelomu století se UPŠ stala jedním z center secesního hnutí, inspirována jeho úspěchy na sklonku 19. století. A tak škola reprezentovala české umění na světové výstavě v Paříži v roce 1900, kde získala prestižní Grand Prix.\n\nK nové generaci studentů na počátku 20. století patřili budoucí představitelé českého kubismu a meziválečné avantgardy – Josef Čapek, Václav Beneš, Josef Gočár, František Kysela, Bohumil Kubišta, Otakar Novotný, Linka Procházková, Jan Zrzavý, Václav Špála, Josef Šíma, Emilie Paličková, Jaroslav Rössler a Pravoslav Kotík.\n\nV roce 1918, po vzniku ČSR, se UPŠ sice nepodařilo získat postavení „Vysoké školy dekorativního umění“ o nějž usilovala, přesto ale posílila svou autonomii.\n\nOd roku 1920 ji vedl volený rektor a do jejího sboru přišly nové umělecké osobnosti – Pavel Janák, František Kysela, Jaroslav Horejc, Vratislav Hugo Brunner, Helena Johnová. Dále historikové umění Antonín Matějček, Václav Vilém Štech a Jaromír Pečírka.\n\nV prvních letech samostatného státu škola usilovala o vytvoření „nového národního slohu“, stále ale založeného na ornamentu v tradici \"art deco\" („dekorativní umění“, pokračování secese, s teoretickými manifesty z počátku století). Roku 1925 reprezentovala Československo na Mezinárodní výstavě dekorativního umění v Paříži, kde se jí dostalo jak oficiálního uznání, tak ale také kritiky z pozic evropské avantgardy.\n\nPod sílícím mezinárodním vlivem se koncem dvacátých let škola začala orientovat na konstruktivismus a funkcionalismus. Německým Bauhausem byl silně ovlivněn architekt Otakar Novotný. K absolventům meziválečné doby patří mimo jiné Jan Bauch, Cyril Bouda, Karel Černý, Toyen, František Foltýn, Ľudovít Fulla, Mikuláš Galanda, František Gross, František Hudeček, Josef Kaplický, Antonín Kybal, Zdeněk Sklenář, Ladislav Sutnar, Karel Svolinský, Jiří Trnka a Ladislav Zívr.\n\nPo uzavření vysokých škol v roce 1939 škola do konce druhé světové války nahradila AVU. Tím si také posílila své postavení a tak zákonem z roku 1946 získala nový status a název Vysoká škola uměleckoprůmyslová (VŠUP). O rok později, v roce 1947 bylo studium prodlouženo na pět let, s ateliéry kateder užité architektury, užité malby, užité grafiky, textilu a oděvnictví, užité plastiky, sklářství, porcelánu a keramiky.\n\nPo komunistickém puči v únoru 1948 se i škola podrobila vlivu ideového a politického dogmatismu. Noví pedagogové se podřídili socialistickému realismu. Přesto si řemeslné obory – textil, sklo, kov, keramika – podržely svou úroveň. A v padesátých letech se ve sboru objevily významné osobnosti – jako Adolf Hoffmeister či Arsén Pohribný, Josef Wagner. Mezi absolventy byli Vladimír Janoušek,Věra Janoušková, Hermína Melicharová, Čestmír Kafka, Milan Grygar, Stanislav Kolíbal, Stanislav Libenský, Zdeněk Palcr, Adriena Šimotová, Milena Korousová - Bartová, sestry Válovy, Jiří John, Eva Kmentová, Květa Pacovská, Olbram Zoubek, Jan Hladík, Jenny Hladíková, Vladimír Kopecký, Jiří Balcar či René Roubíček.\n\nÚspěchem školy bylo i ocenění českého pavilonu na Expo 58 v Bruselu. V šedesátých letech bylo studium prodlouženo na šest let, intenzívní rozvoj zaznamenaly zejména umělecko-řemeslné obory, zřízena byla také katedra průmyslového designu na dřívější zlínské Škole umění, připojené k VŠUP v roce 1959.\n\nTzv. „konsolidace“, pod vlivem politické „normalizace“, počátku sedmdesátých postihla i školu. Odešla řada osobností, na kterých stála její úroveň – mezi nimi František Muzika, Adolf Hoffmeister, Antonín Kybal, Karel Svolinský a Jiří Trnka.\n\nŠkolu vedli konformní straničtí funkcionáři, v čele s rektorem Janem Simotou (1973–1985) a jeho následovníkem Janem Mikulou.\n\nPo listopadu 1989 byla škola reorganizována. V současné době (2016) se skládá z pěti kateder: architektury, designu, volného umění, užitého umění a grafiky. Na šesté katedře se vyučují dějiny umění a estetiky. Celkem je na škole 23 ateliérů. Jednotlivé ateliéry jsou vedené respektovanými odborníky. Ateliér skla vede Rony Plesl, Ateliér keramiky Maxim Velčovský, Ateliér K.O.V. Eva Eisler, Ateliér módní tvorby Pavel Ivančic, Ateliér design oděvu a obuvi Liběna Rochová, Ateliér textilní tvorby Jitka Škopová, Ateliér ilustrace a grafiky Juraj Horváth, Ateliér tvorby písma a typografie Karel Haloun, Ateliér grafického designu a vizuální komunikace Petr Krejzek, Ateliér filmové a televizní grafiky Jakub Zich, Ateliér grafického designu a nových médií Petr Babák, Ateliér sochařství Dominik Lang, Ateliér malby Jiří Černický, Ateliér intermediální konfrontace Jiří David, Ateliér supermédií David Kořínek, Ateliér fotografie Alexandra Vajd, Ateliér průmyslového designu Ivan Dlabač, Ateliér designu nábytku a interiéru Roman Vrtiška a Vladimír Žák, Ateliér produktového designu Michal Froněk a Jan Němeček, Ateliér architektury I Jan Šépka, Ateliér architektury II Ivan Kroupa, Ateliér architektury III Imrich Vaško, Ateliér architektury IV Roman Brychta. V čele školy stál v letech 2011 až 2019 architekt Jindřich Smetana, od února 2019 jej nahradil profesor Jindřich Vybíral.\n\nK dnešním absolventům a pedagogům patří architekti Eva Jiřičná, Jan Kaplický a Tomáš Pilař (architekt), designéři Bořek Šípek a Dominika Nell Applová, výtvarníci Adriena Šimotová, David Černý, Kurt Gebauer, Jiří Černický, Václav Cigler a Jaroslav Róna, grafici Zdeněk Ziegler a Klára Kvízová, typograf František Štorm, autoři animovaného filmu Jiří Barta, Pavel Koutský a Michaela Pavlátová, teoretici Josef Hlaváček a Jan Marius Tomeš.\n\nBudova školy byla vystavěna v letech 1882–1885 podle projektu Františka Schmoranze mladšího a Jana Machytky, bezprostředními vzory byly výtvarné Akademie v Paříži a ve Vídni. Původně škola využívala jen křídlo na Alšově nábřeží, trakt do náměstí sloužil Malířské akademii.\n\nVysoká škola uměleckoprůmyslová (VŠUP) se někdy označuje zkratkou UMPRUM. Stejnou zkratku však řada lidí používá i pro Uměleckoprůmyslové muzeum (UPM). Ani v jednom případě se ovšem nejedná o oficiální zkratku a nebylo tomu tak ani v minulosti.\n\n\n\n"}
{"id": "166474", "url": "https://cs.wikipedia.org/wiki?curid=166474", "title": "Glasgowská ústřední mešita", "text": "Glasgowská ústřední mešita\n\nGlasgowská ústřední mešita ( ) se nachází v Glasgow ve Skotsku. Jedná se o jednu z největších mešit ve Spojeném království.\n\nJedná se o modernistickou budovu, postavenou v roce 1984. Je centrem skotských muslimů, jejichž počet je odhadován na 50 000; jedná se především o přistěhovalce z bývalých kolonií Velké Británie. Stavba též slouží i arabským studentům glasgowských univerzit. V současnosti zde působí tři imámové.\n\n"}
{"id": "166475", "url": "https://cs.wikipedia.org/wiki?curid=166475", "title": "Anthropos", "text": "Anthropos\n\nPavilon Anthropos (ze starořeckého ὁ ἄνθρωπος = člověk) je součást Moravského zemského muzea v Brně.\n\nNachází se na pravém břehu řeky Svratky v nejzápadnější části brněnské městské části Brno-střed v katastrálním území Pisárky. Jeho součástí je stálá expozice o nejstarších dějinách osídlení Moravy a Evropy, tvořená třemi částmi, kromě toho jsou v dalších prostorách pavilonu průběžně instalovány krátkodobé výstavy.\n\nPočátky Pavilonu Anthropos spadají do období mezi dvěma válkami. V rámci výstavy soudobé kultury v roce 1928 na dnešním výstavišti v samostatném pavilonu „Člověk a jeho rod“ soustředil prof. Karel Absolon nálezy z nejstaršího období vývoje člověka a poutavým způsobem je prezentoval (již tehdy zde byl vystaven model mamuta v životní velikosti). Vznik výstavy podporovali první prezident ČSR Tomáš Garrigue Masaryk i průmyslník Tomáš Baťa.\n\nV důsledku 2. světové války i událostí po ní výstava zanikla, z jejích tradic však vyšel v poválečném období antropolog světového jména Jan Jelínek, ředitel Moravského zemského muzea. Dokázal prosadit stavbu samostatné budovy, pro niž získal místo nedaleko původního pavilonu, v krásném prostředí za Brněnským výstavištěm na druhém břehu Svratky. Stavba Pavilonu Anthropos podle plánů architekta Evžena Šteflíčka byla dokončena v roce 1962 a instalována zde výstava o počátcích vývoje člověka.\n\nV roce 2003 musel být objekt pro špatný stav uzavřen a zahájena generální rekonstrukce, která byla dokončena v roce 2006, kdy byl Pavilon Anthropos dne 29. červen 29. června v modernizované a výrazně rozšířené podobě opět otevřen veřejnosti. Finanční prostředky pro přestavbu pavilonu a tvorbu nových expozic poskytlo Ministerstvo kultury ČR.\n\nNová expozice o nejstarších dějinách osídlení Moravy a celé Evropy, na níž participovali přední odborníci, podává návštěvníkům informace postavené na nejnovějších poznatcích archeologie, antropologie, genetiky a dalších oborů. Expozici tvoří tři základní celky: „Morava lovců a sběračů“, „Nejstarší umění Evropy“ (autor scénáře Martin Oliva) a „Paleolitické technologie“ (autoři Zdeňka a Petr Nerudovi); tyto části expozice o pravěkém vývoji člověka doplňují výstavy „Primáti, naše rodina“ (V. a M. Vančatovi) o chování a života člověku nejbližších tvorů – primátů, „Genetika ve vývoji člověka“ (J. Sekerák) a „Příběh lidského rodu“ (Z. Šmahel, M. Dočkalová).\n\nV expozicích nechybějí rekonstrukce, dioramata a interaktivní přístup především pro dětské návštěvníky; nejatraktivnějším exponátem je ovšem stále rekonstrukce mamuta v životní velikosti.\n\n\n\n"}
{"id": "166478", "url": "https://cs.wikipedia.org/wiki?curid=166478", "title": "Mistrovice (rozcestník)", "text": "Mistrovice (rozcestník)\n\nNázev Mistrovice má více sídel:\npodobný název mají\n"}
