{"id": "182217", "url": "https://cs.wikipedia.org/wiki?curid=182217", "title": "LT vz. 34", "text": "LT vz. 34\n\nTank LT vz. 34 byl prvním ryze československým tankem. Jeho výrobu zajišťovala česká firma ČKD. Nahradil francouzské tanky Renault FT-17, které byly jako první užívané v prvorepublikové československé armádě.\n\nPráce na konstrukci tanku začaly již před rokem 1932. Po ověřovací sérii prvních šesti tanků byla roku 1933 zahájena jejich sériová výroba. Jednotky československé armády obdržely první stroje na jaře roku 1934. První tanky byly vyzbrojeny pouze dvojicí kulometů ZB vz. 26. Ty se účastnily vojenských manévrů, které měly prověřit jejich technickou kvalitu. I přes některé nedostatky byly tanky přijaty oficiálně do služby v červenci roku 1935 jako LT vz. 34. Série objednaných tanků byla dokončena počátkem roku 1936.\n\nTank LT vz. 34 byl poháněn vodou chlazeným čtyřválcem o síle 46 kW. Podvozek sestával na každé straně z osmi pojezdových kol s gumovými obručemi, vodícího kola vzadu a hnacího kola vpředu, přičemž dvě dvojice pojezdových kol tvořily rám. Stroj byl obrněn pancéřovými deskami, které byly přinýtované na ocelové profily. Ve věži byl jeden kanón ráže 37 mm se spřaženým kulometem ráže 7,92 mm. Druhý kulomet byl uložen uprostřed předního pancíře korby v kulové lafetě. Všechny zbraně byly zaměřovány pomocí záměrných dalekohledů. Radista obsluhoval radiostanici vz. 35.\n\nNejvětší slabinou tanku byl 15 mm pancíř, což se stalo tanku LT vz. 34 osudným. Armáda začala užívat tank LT-35, přičemž měl LT vz. 34 sloužit jako průzkumný. Jak se však ukázalo, LT vz. 34 byl pro tyto účely pomalý. Po obsazení českého pohraničí Němci roku 1938 nabídla československá armáda všechny tanky k prodeji, avšak nenašla žádného kupce. Po okupaci Čech a Moravy a vzniku Slovenského státu zůstalo v tzv. Protektorátu 23 kusů a na Slovensku 27 kusů těchto tanků. Němci neměli o tyto zastaralé stroje zájem, a tak byly sešrotovány. Na Slovensku však byly užívány až do roku 1944, kdy se účastnily bojů ve Slovenském národním povstání.\n\n\n"}
{"id": "182220", "url": "https://cs.wikipedia.org/wiki?curid=182220", "title": "Neklan", "text": "Neklan\n\nNeklan byl jeden ze sedmi bájných českých knížat, potomek legendárních Přemysla a Libuše, podle Kosmy otec rovněž legendárního Hostivíta.\n\nJedna z teorií týkajících se počtu těchto knížat je podepřena románskými freskami na zdech rotundy ve Znojmě. Ale identita těchto postav není jasná, například Anežka Merhautová tvrdí, že tyto fresky zobrazují historicky doložené Přemyslovce včetně moravských údělníků.\n\nNeklan měl být mírný a dobromyslný a do bojů za sebe posílal svého dvojníka Tyra-Čestmíra (identický motiv najdeme u Homéra: Patroklos stejnou službu prokázal Achillovi). V Lucké válce prý pobil Neklanovy nepřátele a sám zemřel. Neklan se ujal sirotka po poraženém knížeti Vlastislavovi a svěřil ho svému příteli Durynkovi. Ten ale dítě zavraždil, protože se domníval, že mu kníže bude vděčný. Když si přišel pro odměnu, byla taková, že si mohl vybrat způsob smrti: probodnutí, skok ze skály nebo oběšení. Durynk se pak měl sám oběsit na staré olši poblíž Prahy.\n\nVladimír Karbusický dokazuje, že Kosmas při líčení podrobností Lucké války vychází ze staršího franského zdroje. Kosmas v Lucké válce zřejmě popisoval historickou událost z doby pozdější než z období předbořivojovského, totiž pravděpodobně pohraniční půtku knížete Boleslava I. z roku 936.\n\nNeklan údajně mnoho let úspěšně vládl české zemi. Jeho nástupcem se stal Hostivít a mladšímu Děpoltovi připadla zem Kouřimská.\n\nJméno Neklan zaznamenal ve své Kronice české Kosmas, převzala ho i většina historiků z 19. století, včetně Františka Palackého. Původ jména lze odvodit od slova \"klát\". Prefix \"ne\" pak má značit mírumilovnost.\n\nZáviš Kalandra uvádí, že jména sedmi mýtických českých knížat jsou odvozena ze starých slovanských názvů dnů v týdnu. Neklan by jako šestý z nich odpovídal pátku.\n\nPodle teorie Vladimíra Karbusického pochází dvanáct jmen mýtických postav české historie včetně sedmi knížat z úryvku staroslověnského (či staročeského) textu - poselství Čechů k Frankům v 9. století. V tomto textu mělo být psáno: \"Krok’ kazi (Tetha), lubo premyšl, nezamyšl m’nata voj’n u‘ni zla, kr’z my s‘ neklan (am), gosti vit\", což se vykládá jako: \"Zastav své kroky, Tetha \"(oslovení tehdejšího vůdce Franků, popřípadě západních sousedů obecně) \"a raději přemýšlej, nezamýšlím na tebe vojnu ani zla, kříži my se neklaníme, hosty vítáme\". Text je zachován ve znojemské kapli. Renomovaný historik Dušan Třeštík k tomu napsal: \"[...] Karbusického objev, vysvětlení Kosmova seznamu knížat jakožto pozůstatku hrdinské písně o bojích s \"Teuty\" (Němci) [...] je stejně tak nápaditý jako absurdní a nezaslouží si proto ani komentáře.\"\n\n\n"}
{"id": "182222", "url": "https://cs.wikipedia.org/wiki?curid=182222", "title": "Martin Dejdar", "text": "Martin Dejdar\n\nMartin Dejdar (* 11. března 1965 Vysoké Mýto) je český herec, dabér, televizní moderátor a filmový producent.\n\nV roce 1987 ukončil Martin Dejdar studium na pražské DAMU a nastoupil ke svému prvnímu divadelnímu angažmá do pražského klubového divadla Studio Ypsilon. V tomto dnes již legendárním souboru byli jeho kolegy například Jiří Lábus nebo Oldřich Kaiser a mnozí další.\n\nV roce 1993 získal svou první hlavní roli ve filmovém muzikálu \"Šakalí léta\". Následovaly filmy \"Amerika\" a \"Učitel tance\", za druhý jmenovaný obdržel v roce 1995 cenu Český lev za nejlepší mužský herecký výkon v hlavní roli.\n\nV roce 1999 měl premiéru film \"Panství\", který Martin Dejdar koprodukoval a hrál v něm hlavní roli, jako producent se následně podílel také na filmu \"Eliška má ráda divočinu\".\n\nKromě filmů byl obsazen do hlavních rolí televizních seriálů \"Zdivočelá země\", \"Konec velkých prázdnin\" nebo \"Poslední sezona\".\n\nPředevším svůj komediální talent a pohotovost využil Martin Dejdar při práci moderátora zábavných televizních pořadů jako \"Šance\", \"Ptákoviny\", \"Na vlastní nebezpečí\" nebo \"Vaše velká premiéra\".\n\nPro televizi dabuje Barta Simpsona v kresleném seriálu \"Simpsonovi\". V dabingu dále propůjčil hlas například i Jimu Carreymu.\n\nV roce 2006 založil společně s producentem Romanem Rounem hokejovou charitativní show HC Olymp.\n\nOd září 2008 do října 2011 jej diváci mohli pravidelně vídat na TV Nova v původním českém sitcomu \"Comeback\", kde hrál Františka „Ozzáka“ Pacovského.\n\nV roce 2011 se stal členem poroty 2. ročníku \"Československo má talent\".\n\nV roce 2017 se stal soutěžícím v pořadu \"Tvoje tvář má známý hlas\". V následující sérii se stal hereckým koučem nových soutěžících.\n\n\n\n\n"}
{"id": "182230", "url": "https://cs.wikipedia.org/wiki?curid=182230", "title": "Novoměstská radnice", "text": "Novoměstská radnice\n\nNovoměstská radnice patří k nejvýznamnějším gotickým stavbám na Novém Městě pražském, jež byly vybudovány v době panování Karla IV. Přáním panovníka bylo, aby se Karlovo náměstí (tehdejší Dobytčí trh), stalo nejen významným obchodním střediskem, ale i důstojným protějškem náměstí Staroměstského. To byl také důvod, proč Novoměstská radnice měla vynikat výstavností. Gotická budova radnice se nachází na rohu Vodičkovy ulice a severního průčelí Karlova náměstí v Praze 2.\n\nNovoměstskou radnici tvoří několik budov a jejich výstavba probíhala postupně, po etapách. Nejstarší část stavby je východní křídlo (Vodičkova ulice), jeho stavba probíhala v letech 1377–1398. Po roce 1411 bylo pod vedením Martina Frička a mistra Kříže stavěno křídlo jižní s průčelím na Karlovo náměstí. Z těchto let (1411–1418) je v přízemí hlavního jižního křídla dochován dvojlodní sál o šesti klenutých polích, nesených dvěma válcovitými pilíři a zabírá plochu téměř celého křídla. Obnoven je ve své původní renesanční podobě. Síň je 23 metrů dlouhá, 11 metrů široká a výška stropů síně je 7 metrů.\n\nDominanta Novoměstské radnice, radniční věž, byla založena roku 1451 a je umístěna v jihovýchodním nároží (tvoří roh Vodičkovy ulice a Karlova náměstí). Stavba věže probíhala v letech 1452–1456. Vysoká je 70 metrů a na její vrchol vede 212 schodů. Má šest podlaží. Přízemí věže sloužilo jako věznice. V prvním patře je umístěna gotická, později barokně upravená kaple Nanebevzetí Panny Marie a svatého Václava. Kaple sloužila také jako poslední útočiště odsouzeným na smrt. Na stěně je freska s námětem Práva a Spravedlnosti. Nejvyšší patro sloužilo jako byt hlásného.\n\nStřecha a ochoz věže jsou z let 1722–1725. V letech 1520–1526 bylo Benediktem Riedem renesančně upraveno jižní křídlo a hlavní průčelí (tuto podobu s vysokými štíty má průčelí dnes). Po požáru v roce 1559 bylo postaveno křídlo západní a severní a Bonifácem Wohlmutem renesančně upraveno i křídlo východní (Vodičkova ul.), v němž zůstala (v 1.patře) zachována původní rozsáhlá gotická síň s gotickou žebrovou klenbou na renesančních podpěrách. Po těchto rekonstrukcích a dostavbách byl rozsahově vývoj radnice dokončen: vznikla budova se čtyřmi křídly, arkádovým dvorem a s věží v jihovýchodním nároží.\n\nJako správní budova sloužila Novoměstská radnice do roku 1784. V tomto roce, za panování Josefa II., došlo ke sjednocení čtyř pražských měst a veškerá správa města se soustředila do Staroměstské radnice. Budova Novoměstské radnice se změnila v sídlo kriminálního soudu, kancelářské prostory a žalář. Pro tyto potřeby byla v letech 1806–1811 podle projektu Karla Schmita část radnice přestavěna v empírovém slohu. V přízemním vězení (mimo jiné) pobývali: vůdce rebelujících Chodů Jan Sladký Kozina, účastníci revoluce z roku 1848, a  v roce 1894 zde probíhal proces s příslušníky pokrokové mládeže sdružených ve spolku Omladina. Po mnoha dostavbách, přestavbách a opravách – do věže roku 1559 dokonce udeřil blesk a radnice byla poničena požárem a i báň věže byla později poničena bouří – se o rekonstrukci (v letech 1905–1906) do původního stavu pokusili Antonín Wiehl a Kamil Hilbert (mimochodem jeden ze stavitelů Chrámu svatého Víta ve 20. století).\n\nNa hlavním průčelí do Karlova náměstí došlo k obnově velkých sdružených renesančních oken do hlavního sálu a renesančních štítů. V letech 1958–1959 probíhala první novodobá úprava, kdy byla v přízemní gotické síni vybudována obřadní svatební síň pro obvod Prahy 2. V roce 1962 byla radnice prohlášena za národní kulturní památku. Další rozsáhlá rekonstrukce probíhala podle projektu Václava Girsy v 80. a 90. letech 20. století (1976–1996) a prostory byly upraveny pro potřeby OÚ Praha 2. Při rekonstrukci věže byla odstraněna pamětní deska klubu Omladinářů–devadesátníků, umístěna na radnici v roce 1928 k 10. výročí vzniku Československa.\n\nV souvislosti s Novoměstskou radnicí se nelze nezmínit o první pražské defenestraci. V neděli 30. července 1419, po kázání Jana Želivského v chrámu Panny Marie Sněžné, se dav, vedený Želivským, právě před Novoměstskou radnicí dožadoval propuštění vězněných stoupenců přijímání podobojí. Není jisté, jak celá událost proběhla a co přesně ji vyprovokovalo, (skutečností je, že na ranní kázání Jana Želivského se mnoho stoupenců dostavilo ozbrojeno), nicméně výsledek je všeobecně znám: někteří konšelé byli po útoku na radnici vyhozeni okny a ubiti. Tato brutální a krvavá událost stála na počátku období, které dnes nazýváme husitské války. O několik let později se Janu Želivskému stala osudnou radnice jiná, a to Staroměstská, do které byl vlákán a zavražděn.\n\nV roce 1424 se zde odehrála i druhá pražská defenestrace. Ta se obešla bez újmy.\n\nPoté, co Novému Městu bylo povoleno pořádání pravidelných trhů, byla radnice opatřena pražským loktem, který je možno nalézt na průčelí východního křídla (Vodičkova ulice). Jedná se o délkovou míru, činí 591,4 mm.\n\nNovoměstská radnice, Karlovo náměstí 23, Praha 2 – Nové Město\n\n\n\n"}
{"id": "182235", "url": "https://cs.wikipedia.org/wiki?curid=182235", "title": "Klíště obecné", "text": "Klíště obecné\n\nKlíště obecné (\"Ixodes ricinus\" Linné, 1758) je roztoč patřící do čeledi klíšťatovití (Ixodidae). Živí se sáním krve na savcích, plazech nebo ptácích s typickým tříhostitelským cyklem. Klíšťata figurují jako přenašeči řady infekčních chorob, mezi nejfrekventovanější patří lymská borelióza a klíšťová encefalitida.\n\nVelikost samic se pohybuje od 3,5 do 4,5 mm (po nasátí i více než 1 cm), samečci měří 2,2 – 2,5 mm. Nymfy měří 1,3 až 1,5 mm. Tělo klíštěte se skládá z hlavové části (gnathosoma) a vlastního těla (idiosoma). Hlavovou část tvoří především dopředu směřujícím hypostom (chobotek), chelicery a makadla. Hypostom je pokrytý četnými nazpět směřujícími háčky sloužícími k vlastnímu průniku kůží a k následné fixaci. Po stranách hypostomu jsou párové ostré chelicery umožňující proříznutí kůže hostitele v první fázi přisátí. V klidovém stavu je hypostom kryt přilehlými čtyřčlánkovými makadly, které se při průniku do kůže odklánějí do stran. Dospělci a nymfy mají 4 páry končetin, larvy mají pouze tři páry. Na chodidlech předních nohou se nachází tzv. Hallerův orgán, umožňující detekci CO – klíště díky němu dokáže vyslídit svou oběť.\n\nZatímco u samce je tělo kryté chitinizovaným hřbetním štítkem (scutum), u samice dosahuje štítek do jedné třetiny těla. Zbytek těla samice je tvořen měkkým varhánkovitě složeným, kožovitým útvarem zvaným alloscutulum. Ten může po nasátí krve zvětšit svůj objem až 300×. Samička pak získává podobu ricinového bobu (odtud druhové vědecké jméno). Řitní a pohlavní otvor je uložen na břišní straně.\n\nVyskytuje se na většině území Evropy, na Blízkém východě a v malých oblastech Severní Afriky. Žije nejčastěji ve vlhkých lesích s bujným bylinným a keřovým patrem (např. lužní lesy), ale také na lesních okrajích a na vlhkých loukách. Regionům s výrazně teplým a suchým létem se spíše vyhýbá. Dříve byl jeho výskyt omezen na nížiny a středně položené oblasti, nyní se vyskytuje i ve výškách nad 750 m n. m.\n\nDospělá klíšťata se nejčastěji vyskytují v trávě vysoké od dvaceti centimetrů do jednoho metru na stoncích, popř. na nízkých keřících, kde uchycena za zadní nohy trpělivě čekají na procházejícího člověka či zvíře. Jakmile se člověk klíštěte dotkne, to se okamžitě reflexivně přichytí a posléze se zakotví pomocí ozubeného hypostomu v kůži. Proces sání trvá jeden až dva týdny. Klíště dokáže hladovět i déle než jeden rok.\n\nKlíště má na svém malém tělíčku několik nepostradatelných struktur:\n\nDospělí samci již nepřijímají potravu – jen vyhledávají zvíře, na kterém najdou samici k páření. Samice pak naklade do půdy 1000–3000 vajíček. Šestinohé larvy hned hledají drobná zvířata (ještěrky, ptáky) a několik dní na nich sají. Potom se promění v osminohé nymfy a přisají se na další oběti. Po druhém cyklu po přijímání potravy dospějí. Za příznivých okolností trvá vývoj klíštěte jeden až dva roky.\n\nKlíšťata vyskytující se v České republice musí obvykle vystřídat tři hostitele, než se promění v dospělého jedince. Délka vývojového cyklu klíštěte závisí na konkrétních podmínkách, pohybuje se v rozmezí jednoho až čtyř let. Protože během léta se klíšťata většinou „převlékají“ z jednoho vývojového stadia do druhého, nacházíme jich nejvíce přisátých během jara a na podzim.\n\nKlíště obecné není jen parazit sající krev, ale může také přenášet nebezpečné nemoci – lymskou boreliózu, klíšťovou encefalitidu a ehrlichiózu. Všechny tyto choroby mohou vést k trvalému těžkému poškození zdraví, příležitostně dokonce i ke smrti. Infikovaná klíšťata, která mohou roznášet původce těchto nemocí, se vyskytují po celé České republice. Nicméně existují oblasti s vyšším rizikem infekce.\n\nPřenáší však i další druhy patogenních mikroorganismů, které způsobují vážné infekční choroby jako např. babéziózu, bartonelózu nebo tularémii.\n\n\n"}
{"id": "182241", "url": "https://cs.wikipedia.org/wiki?curid=182241", "title": "Duchovenstvo", "text": "Duchovenstvo\n\nDuchovenstvo (resp. klérus nebo duchovní stav) je obecný pojem popisující skupinu formálních náboženských vůdců.\n\nDuchovenstvo obvykle řídí rituální záležitosti náboženského života a šíří náboženské učení a praxi. Členové duchovenstva se obecně nazývají \"duchovní\" nebo \"klerici\".\n\nRuské označení pravoslavného duchovenstva ve smyslu symbolického odlišení od osob světských je \"klir\" či \"kliros\" ( \"клир\", z řeckého \"κλήρος\" – los, náhoda, osud, apod.)\n\nZáležitosti duchovenstva jsou v mnoha zemích upravovány a chráněny zvláštními zákony a duchovní mohou mít i některá privilegia. V některých případech je duchovenstvo financováno nebo spolufinancováno státem (například prostřednictvím výběru zvláštního náboženského poplatku), ale obvykle hrají hlavní úlohu příspěvky ze strany věřících.\n"}
{"id": "182244", "url": "https://cs.wikipedia.org/wiki?curid=182244", "title": "Stolpersteine", "text": "Stolpersteine\n\nStolpersteine, česky též kameny zmizelých, doslova „\"kameny, o které je třeba klopýtnout\"“ (zavadit pohledem), jsou dlažební kostky s mosazným povrchem, vsazené do chodníku před domy obětí holokaustu a nacistického režimu. Původně šlo o projekt německého umělce Guntera Demniga, který první kámen položil 16. prosince 1992 před radnicí v Kolíně nad Rýnem, první v současné podobě roku 1995. Pokládá je dodnes po celé Evropě. Od roku 2008 se Stolpersteine nacházejí i v chodnících ve městech v České republice.\n\nJe obtížné přeložit výstižně a přitom krátce německé \"Stolperstein\". Význam pojmu je „(dlažební) kameny, o které se zakopává / je možno zakopnout“; zde se však jedná o „kameny, o které se má zakopnout“. Většina jazyků přebírá německý výraz, který je od roku 2006 v Německu a od roku 2013 v Evropské unii částečně patentován.\n\nDo projektu se zapojila Česká unie židovské mládeže v roce 2008, jejíž členové přišli s českým názvem \"Kameny zmizelých\". V češtině se oba tyto pojmy užívají alternativně.\n\nPro kameny, které nebyly iniciovány a položeny G. Demnigem (který má název \"Stolpersteine\" patentován), je v němčině užíván výraz \"Gedenksteine\" (asi jako \"vzpomínkové kameny\"). Pro tento výraz nemá čeština ustálený překlad.\n\nKámen zmizelých je malá čtverhranná dlaždice z betonu s hranou vždy 10 centimetrů, zakončená mosaznou destičkou nesoucí text „Zde žil/a…“ s několika dalšími údaji o oběti; kameny umělec většinou sám integruje do dlažby před posledním bydlištěm oběti. K obětem nacismu umělec počítá pronásledované skupiny, jako jsou Židé, Sinti a Romové, političtí nepřátelé, homosexuálové, příslušníci odboje, oběti eutanázie, Svědkové Jehovovi a další.\n\nMyšlenku na originální a pro všechny dostupné – i když miniaturní – památníky na oběti nacismu dostal Gunter Demnig již v roce 1993. Roku 1994 se v jednom kostele v Kolíně nad Rýnem konala výstava, tehdejší farář pak Demniga podpořil. Roku 1995 posléze Demnig vsadil první kameny do dlažby v Kolíně a Berlíně (tehdy ještě bez povolení městských úřadů, tedy ilegálně), první \"legální\" kameny položil 19. července 1997 v Rakousku. Během několika let se jeho iniciativa stala populární a nalezla širokou podporu – akce má mnoho pomocníků při zjišťování dat obětí a také přispěvatelů (jeden takový \"stolperstein\" má i po roce 2015 stát 120 eur).\n\nIdea Guntera Demniga našla své příznivce i odpůrce. K příznivcům patří ti, kteří připomínky na zločiny nacismu a jejich oběti nechtějí vtěsnávat jen do muzeí – Demnigovy \"stolpersteine\" jsou volně přístupné.\n\nMezi odpůrci se pak nachází velmi široké spektrum argumentů. Jedná se například o strach z údajné kluzkosti hladkého povrchu (tedy nebezpečí zranění); v Mnichově povolení nebylo uděleno s ohledem na protesty židovské komunity; v Krefeldu se městská správa zprvu – shodně s místní židovskou komunitou – postavila proti s argumentem, že tyto kameny se nacházejí na normálním chodníku a byly by tedy pošlapávány chodci; někdy protestují i vlastníci domů, kteří takové upomínky nechtějí mít na chodníku.\n\nDemnigova myšlenka našla pozitivní ohlas i v jiných státech. V Rakousku se nacházejí \"stolpersteine\" například v Salcburku, Grazu, Wiener Neustadtu a také 4 v Braunau am Inn – rodišti Adolfa Hitlera. Další kameny se nacházejí v Itálii a v Nizozemí; během roku 2007 mělo být několik kamenů položeno v Maďarsku. V září 2006 plánované položení několika kamenů v Polsku se neuskutečnilo, protože původně vydané povolení bylo staženo zpět.\n\nV Česku bylo prvních deset kamenů zmizelých umístěno v říjnu 2008 na pražském Josefově. Nápad na uvedení projektu vzešel z prostředí České unie židovské mládeže, která jej po dva následující roky realizovala. V roce 2010 pak bylo založeno občanské sdružení Stolpersteine CZ, které položilo v roce 2010 a 2011 dalších asi 60 kamenů; toto sdružení kolem roku 2016 zaniklo. Postupně dochází k instalaci Kamenů zmizelých i v dalších městech; k roku 2011 jsou tyto památníčky k vidění například v Brně (umístěny roku 2010 a 2011), Kolíně, Neratovicích, Ostravě, Třeboni, Olomouci, Kroměříži, Krnově či Teplicích. V roce 2017 již bylo po celé ČR instalováno několik set těchto kamenů ve více než 35 lokalitách. V Praze, kde bylo v roce 2018 kolem 275 těchto kamenů, se péče o ně ujal Trevor Sage (Brit, žijící v Praze.) \n\nPo zániku sdružení \"Stolpersteine.cz\" 2016 dnes pokládání kamenů zmizelých v Praze a jiných městech \nzajišťuje sdružení \"www.spolek.org\" (Veřejně prospěšný spolek na podporu osob dotčených holocaustem) ve spolupráci se sdružením \"Stolpersteinecz.cz\". \nV roce 2018 bylo v Praze ve spolupráci s G. Demnigem položeno 25 kamenů Stolpersteine. V září roku 2019 Spolek položil 41 kamenů Stolpersteine v Praze, 8 kamenů v Jičíně a ve spolupráci s dobrovolníky 11 kamenů v Českých Budějovicích. V Praze je nyní cca 360 kamenů Stolpersteine. Položení dalších kamenů zmizelých je plánováno pro rok 2021 a 2022. \n\nZcela výjimečně existují Kameny zmizelých ve dvou jazycích: příkladem jsou čtyři kameny pro dvě osoby rodiny Weinbergerů ve Znojmě, vždy česky a německy, které byly položeny 4. srpna 2016 v ulici Rudoleckého 859/21 Gunterem Demnigem.\n\nMimo obvyklých jednotlivých kamenů se v místech, odkud bylo deportováno větší množství lidí, též pokládají tzv. Stolperschwelle, česky snad \"práh k zakopnutí\": svým rozměrem odpovídá šesti či více kamenům, položeným vedle sebe. První taková stolperschwelle byla položena 14. listopadu 2017 v Olomouci. Iniciátorem byl senátor Lumír Kantor ve spolupráci s Židovskou obcí Olomouc. Stolperschwelle se nachází před základní školou v Hálkově ulici, která sloužila jako sběrné místo deportovaných, kteří pak byli z nedalekého nádraží posíláni transporty do Terezína a dalších koncentračních táborů. 1942 se jednalo o 4 transporty, bylo v nich celkem 3508 osob včetně dětí i starých lidí, přežilo jich jen 295.\n\nV některých zemích se instalují kameny zmizelých jiných autorů, např. ve Vídni, St. Pölten nebo v Praze.\n\n\n"}
{"id": "182245", "url": "https://cs.wikipedia.org/wiki?curid=182245", "title": "Kajetánka", "text": "Kajetánka\n\nKajetánka je pražská usedlost v Praze-Břevnově, původně dvorec, později klášter. V posledních pěti letech proběhla rozsáhlá rekonstrukce zchátralého areálu a přestavba budov na společenské centrum a bytový komplex.\n\nPůvodní dvorec s vinicí byl v majetku rodu Martiniců. Roku 1666 zde nechal Bernard Ignác z Martinic postavit dvě malé kapličky, jednu větší kapli a menší budovu kláštera, kterou věnoval řádu theatinů, lidově kajetánů, tři italští řeholníci zde ještě téhož roku zřídili svůj noviciát. Součástí kláštera byla i válcová kaple či kostelík, postavený podle vzoru bavorského poutního kostela Panny Marie v Alt Oettingu. Kaple se brzy stala proslulým poutním místem, které například roku 1672 navštívil císař Leopold I. s manželkou a v roce 1680 císařovna- vdova Eleonora Mantovská. Klášter, jehož řeholníci dali místu současný název, byl v letech 1685-1721 přestavěn, ale po přesídlení theatinů na Hradčany chátral, až byl roku 1783 zrušen. Dochovala se pouze poutní mariánská kaple, která byla roku 1791 odsvěcena a prodána do soukromého majetku. Dnes je od objektu oddělena novodobou zástavbou, byla opravena a prohlášena za kulturní památku.\n\nKoncem 18. století dal Kajetánku její tehdejší majitel Jan Hennet přestavět na malý zámeček. V první čtvrtině 19. století se stává majetkem rodu Kouniců, kteří na pozemcích zřídili rozlehlou anglickou zahradu. Ve 30. letech 20. století patřila Břevnovskému starostovi Janu Kolátorovi. Za minulého režimu pak sloužila jako \"Obvodní dům pionýrů a mládeže\". Po sametové revoluci byla navrácena rodině Kolátorů ve velmi špatném stavu, dále chátrala, dokud nenašla nového majitele a investora rekonstrukce.\n\nV letech 2010 – 2014 proběhla rozsáhlá rekonstrukce celého zchátralého areálu, jeho přestavba na luxusní obytný komplex s rozlehlou zahradou, terénní úpravy okolí včetně výsadby stromů v parku.\n\n\n\n"}
{"id": "182247", "url": "https://cs.wikipedia.org/wiki?curid=182247", "title": "Jiří Lábus", "text": "Jiří Lábus\n\nJiří Lábus (* 26. ledna 1950 Praha) je český herec, dabér a bratr českého architekta Ladislava Lábuse.\n\nJiří Lábus se narodil 26. ledna 1950 v Praze v porodnici v Londýnské ulici. Jeho otec byl architekt, matka zdravotní sestra. Na Vinohradech v Bělehradské ulici také společně s rodiči a bratrem bydlel. Již od dětství se zajímal o dramatické umění. Po základní škole studoval na gymnáziu a po maturitě v roce 1968 nastoupil na DAMU, kde v roce 1973 absolvoval rolí Mackieho Messera ve hře Johna Gaye Žebrácká opera. Při základní vojenské službě byl členem v Armádního uměleckého souboru Víta Nejedlého, kde mimo jiné dělal konferenciéra tanečního orchestru, ale také byl zdravotníkem. Po škole byl Janem Schmidem přijat do angažmá tehdy libereckého divadla Studio Ypsilon. Do Liberce zpočátku dojížděl, pak se tam částečně přestěhoval do doby, než v roce 1978 soubor divadla přesídlil do Prahy. Žije v Praze ve Vršovicích, je svobodný a bezdětný.\n\nSvůj především komediální talent za více než čtyřicet let uplatnil v dlouhé řadě divadelních, filmových, rozhlasových i televizních rolí. Stálé angažmá má v divadle Studio Ypsilon. Hostuje také ve Viole, v Divadlu Kalich a v jiných divadlech.\nZa roli podváděného manžela ve Vianově hře Hlava Medúzy obdržel za rok 1996 cenu Thálie. Za vedlejší roli strýce Jakoba v Michálkově filmu Amerika získal v roce 1994 Českého lva a v roce 2013 taktéž za vedlejší mužský herecký výkon ve filmu Klauni.\n\nVelmi známými se staly některé televizní a rozhlasové pořady, na kterých spolupracoval se svým dlouholetým kolegou Oldřichem Kaiserem. Jejich spolupráce započala v roce 1975 několika scénkami v pořadu Kabaret U dobré pohody. Dále dvojice spoluvytvářela a účinkovala v televizních pořadech \"Možná přijde i kouzelník\", \"Dva z jednoho města\", \"Zeměkoule\", \"Letem světem\" nebo \"Ruská ruleta\"). Od roku 1991 také vytváří nekonečný rozhlasový seriál \"Tlučhořovi\". Do srdce dětských diváků se zapsal jako čaroděj Rumburak ze seriálu \"Arabela\", který se pro veliký zájem dočkal v 90. letech pokračování. Pro děti také namlouval plyšovou postavu Jů v televizním pořadu \"Studio Kamarád\".\nSvůj hlas propůjčil postavám z filmů a seriálů jako dabér, například v seriálu \"M*A*S*H\", anebo kresleným postavám, například se jedná o roli Obelixe ve filmech \"Asterix a překvapení pro Caesara\" a \"Asterix a velký boj\", lenochoda Sida ve filmu \"Doba ledová\" a jeho dalších pokračování nebo Marge v seriálu \"Simpsonovi\". Rovněž daboval postavy v PC hrách (např. \"Ve stínu havrana\", pět dílů \"Polda\" aj.).\n\nV roce 1978 účinkoval v komunistickém propagandistickém seriálu \"Třicet případů majora Zemana\", v díle \"Mimikry\", který se snažil očernit kapelu The Plastic People of the Universe. Za tuto roli se později omluvil veřejnosti i kapele.\n\nV roce 2001 namluvil pro nakladatelství Albatros podle knihy Joanny Rowlingové audioknihu \"Harry Potter a kámen mudrců\".\n\nV roce 2005 vytvořil spolu s Petrem Čtvrtníčkem hru \"Ivánku, kamaráde, můžeš mluvit?\", vycházející z policejních odposlechů úplatných fotbalových činovníků.\n\nNěkolikrát též vystoupil na festivalu Trutnoff, kde publiku předčítal básně Ivana Martina Jirouse.\n\nV roce 2014 ztvárnil v seriálu České století, v díle věnovaném Sametové revoluci, roli československého komunistického premiéra Ladislava Adamce.\n\nV roce 1977 připojil stejně jako mnozí tehdejší umělci svůj podpis pod prohlášení odsuzující Chartu 77, tzv. Antichartu. V lednu 1989 podepsal petici kulturních pracovníků za propuštění Václava Havla a petici Několik vět, v reakci na to byl zakázán v roce 1989 pořad Možná přijde i kouzelník. \n\nV roce 2007 se stal tváří vládní kampaně podporující výstavbu radaru americké protiraketové obrany.\n\nLábus podporuje obnovu monarchie. V roce 1999 se stal jedním ze signatářů monarchistického prohlášení \"Na prahu nového milénia\", jehož autorem byl spisovatel Petr Placák.\n\nStudio Ypsilon (hlavní scéna)\n\nStudio Ypsilon (malá scéna)\n\nDivadlo Kalich (činohra)\nDivadlo MANA (Vršovické divadlo MANA)\nDivadlo v Dlouhé\n\nDivadlo Viola\n\nDivadlo Ungelt\n\n\n\n\n"}
{"id": "182255", "url": "https://cs.wikipedia.org/wiki?curid=182255", "title": "Praga LTH", "text": "Praga LTH\n\nLTH byl lehký tank zkonstruovaný a vyráběný československou firmou ČKD-Praga pro švýcarskou armádu. V letech 1938 až 1939 bylo vyrobeno 24 kusů, které pod označením Panzerwagen 39 ve Švýcarsku sloužily do počátku 50. let.\n\nBěhem 30. let získaly české zbrojovky řadu zakázek na dodávky zbraní do zahraničí, mezi nimiž se objevily i zakázky na dodávky tanků, které exportovaly firmy Škoda a ČKD. Firma ČKD vyráběla jak lehké tanky řady AH, které dodávala do Íránu, Rumunska, Švédska či Etiopie, tak tanky, které patřily v Československu do kategorie lehkých, ovšem s téměř dvojnásobnou hmotností než tanky řady AH. K těmto exportním tankům patřily typy TNH (pro Írán), LTP (pro Peru), LTH (pro Švýcarsko), LTL (pro Litvu), LLT (LT-40) (pro Slovensko), TNH-Sv a Strv m/41 (pro Švédsko).\n\nV polovině 30. let švýcarské ministerstvo obrany vyhlásilo soutěž na dodávku 24 lehkých tanků pro švýcarskou armádu. V soutěži zvítězila československá firma ČKD a 17. dubna 1936 obdržela předběžnou objednávku. Podle požadavků zákazníka vytvořila ČKD projekt tanku LTH (\"Lehký Tank Helvetia\"), založený na souběžně navrhovaných typech pro Litvu a Peru (LTL a LTP). Během let 1936 a 1937 probíhalo upřesňování technických a obchodních podmínek. Dne 17. prosince 1937 byla podepsána smlouva na dodávku 24 tanků LTH, z nichž 12 mělo být dodáno jako kompletní s továrním motorem Scania-Vabis (vyráběným firmou Praga podle švédské licence), avšak bez výzbroje. Cena prvního vozidla činila 700 000 Kč, dalších jedenácti pak 600 000 Kč, celkem 7 300 000 Kč. Zbylých 12 kusů mělo být dodáno jako montážní sety bez výzbroje a motorů – tyto tanky měly po smontování ve Švýcarsku obdržet tamější motory značky Saurer-Arbon. Součástí smlouvy byl i prodej výrobní licence v ceně 180 000 švýcarských franků.\n\nPrototyp tanku byl dokončen 1. března 1938 a poté podroben zkouškám doma i ve Švýcarsku. Tam byl do něj zkušebně namontován dieselový motor Saurer CT1D. Do Československa se prototyp vrátil počátkem července 1938. Po dalších zkouškách byla 6. srpna zahájena sériová výroba. Během zářijové mobilizace byla rozpracovaná série zabavena československými vojenskými orgány. Po skončení krize počátkem října byly tanky navráceny výrobci. První dva tanky byly odeslány zákazníkovi v lednu 1939. Celá objednávka byla dodána až během dubna 1939. Ve Švýcarsku proběhlo vyzbrojení strojů kanóny a kulomety domácí provenience.\n\nTanky LTH obdržely armádní označení \"Panzerwagen 39\" (\"Pzw. 39\") a byly zařazeny do služby jako výzbroj tří nových průzkumných rot lehkých pěších brigád. Tyto tanky tvořily nejvýznamnější obrněnou sílu švýcarské armády v letech druhé světové války. Vzhledem k neutralitě Švýcarska nebyly nikdy nasazeny do boje. K zahájení jejich licenční výroby nedošlo, na bázi dílů tanku LTH však byl postaven prototyp samohybného děla Nahkampfkanone I.\nTanky Panzerwagen 39 byly z aktivní služby vyřazeny roku 1950, poté se ještě určitou dobu využívaly k výcviku.\n\nKostra z ocelových úhelníků s nýtovanými nebo šroubovanými pancéřovými plechy o tloušťce 8–32 mm. Podvozek tvořený na každé straně dvěma dvojicemi pojezdových kol uloženými na čepech kyvných ramen, každá dvojice je odpružena svazkem listových pér. Pás nesou tři kladky. Vpředu se nachází hnací kolo, vzadu kolo napínací. V trupu vpravo se nachází stanoviště řidiče. Ve věži je stanoviště velitele a střelce. Na věži je umístěna velitelská pozorovací věžička.\n\nTypy použitých motorů:\nPřevodovka: Praga-Wilson CH, planetová. 5 rychlostí vpřed a 1 vzad, rychlosti od 3,2 do 45 km/h.\n\nVýzbroj tanku je švýcarského původu. Hlavní zbraní je protitankový kanón Panzerwagenkanone 1938 ráže 24 mm, vyráběný firmou Eidgenössische Waffenfabrik, Bern. Kanón je vybaven šestiranným zásobníkem a lafetován ve věži. Vpravo od něj se nachází vodou chlazený těžký kulomet Pz Mg 38 ráže 7,5 mm (systém Maxim). Další kulomet stejného typu je umístěn v trupu. Pro protileteckou obranu byl určen lehký kulomet Lmg 25 ráže 7,5 mm, usazovaný do držáku na pozorovací věžičce. Zásoba munice pro kanón je 114 nábojů, pro kulomety pak 2 800 nábojů.\n\n\n"}
{"id": "182256", "url": "https://cs.wikipedia.org/wiki?curid=182256", "title": "Kasach", "text": "Kasach\n\nKasach také zvaná Aparančaj ( ) je řeka v Arménii. Je dlouhá 89 km. Povodí má rozlohu 1480 km².\n\nPramení na severním svahu hory Aragac a teče převážně podél jejího východního úpatí. Je to levý přítok řeky Sevdžur (\"Metsamor\") v povodí Araksu.\n\nVyužívá se ve velké míře na zavlažování. Na horním toku byla vybudována Aparanská přehrada. Na řece leží město Aštarak.\n"}
{"id": "182257", "url": "https://cs.wikipedia.org/wiki?curid=182257", "title": "Ribóza", "text": "Ribóza\n\nRibóza (psáno též ribosa) je monosacharid ze skupiny aldopentóz. V přírodě je obvyklá její D forma.\n\nV živých organismech je ribóza (spolu s deoxyribózou) součástí nukleotidů - tvoří proto složku takových látek, jako jsou ribonukleové kyseliny, adenosintrifosfát nikotinamidadenindinukleotid a mnoho dalších. Její fosforylovaná forma vstupuje do pentózového cyklu, ve kterém dochází k přeměnám monosacharidů a redukci kofaktoru NADPH, který je nutný k redukčním syntézám v organismu (např. fotosyntéza, syntéza mastných kyselin apod.)\n"}
{"id": "182258", "url": "https://cs.wikipedia.org/wiki?curid=182258", "title": "Anna Hostomská", "text": "Anna Hostomská\n\nAnna Hostomská (6. srpna 1907 Tábor – 28. března 1995 Praha) byla hudební propagátorka, spisovatelka a překladatelka. Dlouhá léta (1929–1962) působila v Československém rozhlasu jako redaktorka.\n\nAnna Hostomská pocházela z hudbymilovné rodiny JUDr. Otakara a Leontýny, rozené Lankašové, původem učitelky. Narodila se v Táboře, kde její otec působil jako c.k. soudní auskultant, než byl r. 1910 jmenován soudcem v rodném Pelhřimově. Maturovala na Státním reálném gymnasiu v Pelhřimově r. 1926. Ve školním roce 1926 / 27 absolvovala abiturientský kurs při obchodní akademii v Praze - Karlíně. Ve školním roce 1927/ 28 studovala francouzštinu a francouzskou literaturu na Faculté de lettre v Lyonu ve Francii (2 semestry na Univerzitě v Lyonu). Roku 1928 nastoupila jako úřednice a stenotypistka v Handels und Gewerbekammer v Liberci. Od 1.srpna 1929 přešla na úřednické místo do Československého rozhlasu v Praze, kde se vypracovala na sekretářku šéfa hospodářského odboru, tajemnici a finanční referentku hudebního odboru a 1945-1950 na vedoucí smíšených a zábavních pořadů. Dramatrugicky, technicky, organizačně i hlasatelsky připravila také řadu vlastních relací. Souběžně studovala 1936-39 a 1945-47 na filosofické fakultě na Univerzitě Karlově v Praze všeobecnou filozofii, sociologii a vědy o hudbě a umění. Druhá světová válka její plány překazila, když v letech 1939 až 1945 byly české vysoké školy uzavřené. Na Univerzitu Karlovu se vrátila k dokončení studií v letech 1945–1947 při svém zaměstnání. Odevzdala rigorosní práci \"Rozhlas a posluchači\" (sociologie rozhlasu). K obhajobě pak pro velký nápor záměstnání v rozhlase nedošlo.\n\nAnna Hostomská začínala roku 1929 v „šest let mladém“ rozhlasu jako sekretářka, zejména v hudebním provozu. Měla na starosti korespondenci, honoráře hudebníků a také vybírala a objednávala k účinkování dechové kapely i taneční orchestry. V té době se vysílalo většinou živě – přímo z kaváren, koncertních sálů a divadel. V těžké době Protektorátu Čechy a Morava mimo jiné udržovala písemný kontakt s posluchači totálně nasazenými v německé říši, kteří žádali redakci rozhlasu o vysílání oblíbených skladeb. V té době Hostomská již vedla rozhlasovou redakci hudebních smíšených pořadů, čímž se rozuměly koncerty klasické hudby, opery, operety a také kabarety. Její zásluhou se v roce 1946 k mikrofonu dostal jeden z nejvýraznějších autorů a interpretů rozhlasové a později televizní zábavy druhé poloviny 20. století – Vladimír Dvořák. Pět let byl rozhlasovým redaktorem a potom externím spolupracovníkem. Hostomská a Dvořák spolu vytvářeli celé rozhlasové zábavné programy.\n\nJako rozhlasová redaktorka připravila Hostomská s velkým přehledem a znalostmi světové i naší hudební literatury řadu nejrůznějších rozhlasových pořadů. Plnila tím své hudebně popularizační poslání, přitom dávala s velkým zaujetím přednost české a světové operní tvorbě a také operetám (mj. operetě Mam’zelle Nitouche od francouzského skladatele Hervé). K nejznámějším patřily její pořady \"Co máte nejraději\" (s podtitulem operní pořady sestavené podle návrhů posluchačů) a od r. 1960 \"Hudba, kterou mám rád\". V něm vyjadřovaly mnohé osobnosti, profesí nemuzikanti – např. Karel Höger, Jan Werich, Dana Medřická, Jaroslav Heyrovský, Max Švabinský, Josef Sudek, Dana Zátopková a Emil Zátopek – svůj vztah k hudbě.\n\nJejí skoro hodinové pořady byly u posluchačů mimořádně oblíbené, nejen proto, že Hostomská dokázala vyprávět poutavě a srozumitelně. Cyklus pořadů \"Co máte nejraději\", vysílaný po dobu deseti let (1952-1962) jednou týdně, měl tak velkou sledovanost, že autorka dostávala v průměru 2 až 14 tisíc dopisů po každém vysílání (14 tisíc byl rekord z jednoho pořadu). Posluchači vítali také možnost ověřovat si své hudební znalosti v pořadech hádankového typu. V tomto vysílání zaznělo téměř 1 400 úryvků z 321 oper od 138 skladatelů.\n\nV roce 1962 odešla Anna Hostomská do důchodu, rozhlasu ovšem zůstala nadále věrná jako externí spolupracovnice. Pokračovala v popularizaci hudby; publikovala v časopisech i knižně; připravovala pořady pro známé pražské Divadlo hudby a překládala operní libreta z polštiny, ruštiny, němčiny a italštiny. Posledním rozhlasovým pořadem, ve kterém mohli posluchači slyšet její charakteristický altový hlas se zvláštním zabarvením a osobitou intonací, byly \"Modlitby v operách\", který připravila na velikonoční sobotu 30. března 1991. Organizovala a uváděla koncerty pro dospělé a děti; účastnila se mnoha besed. Poslední z nich uspořádala ve svých 87 letech počátkem března 1995 pro Spolek dívčího gymnasia Minerva v Národním domě v Praze na Vinohradech.\n\nAnna Hostomská měla v Českém rozhlase tak známé jméno, že se stala doslova legendou, nejen pro neopakovatelnou atmosféru pořadů, ve kterých nenapodobitelně přibližovala krásy hudby. Byla příkladem či vzorem pro nejednu generaci rozhlasových pracovníků.\n\nJejím manželem byl profesor Mirko Očadlík. Absolvent muzikologie, estetiky a historie na Univerzitě Karlově působil v rozhlase v letech 1928–1950 (v hudebním oddělení, ve studijním oddělení a od roku 1945 jako programový ředitel). Byl pedagogem na Akademii múzických umění; sedm let byl vedoucím katedry hudební vědy na filozofické fakultě UK a zde také děkanem (1954–1958). Cenné materiály z jeho pozůstalosti Hostomská věnovala Očadlíkově knihovně v jeho rodném Holešově na Kroměřížsku.\n\nVíce písemné pozůstalosti A. Hostomské z její rozhlasové činnosti je uloženo v Národním archívu v Praze.\n\n\n"}
{"id": "182271", "url": "https://cs.wikipedia.org/wiki?curid=182271", "title": "Ladislav IV. Kumán", "text": "Ladislav IV. Kumán\n\nLadislav IV. Kumán (maďarsky \"IV. László\", 1262 – 10. července 1290, pod hradem Chersig) byl synem Štěpána V. a kumánské princezny Alžběty a v letech 1272–1290 uherský a chorvatský král. Jeho manželkou byla Alžběta z Anjou, dcera neapolského krále Karla I. z Anjou.\n\nZa krále Uherska byl Ladislav korunovaný hned po smrti otce roku 1272 jako desetiletý. V době neplnoletosti za něj měla vládnout matka Alžběta, ale do její vlády se stále více pletli příslušníci nejbohatších uherských rodů, především chorvatský bán Joachim Pektari z rodu Gutkeledovců. V sedmdesátých letech se uskutečnil dvojitý sňatkový projekt, který spojil příbuzenskými vazbami novou sicilskou dynastii Anjouovců s Arpádovci – Ladislav se oženil s Isabelou a Karel Neapolský se oženil s uherskou princeznou Marií.\n\nO přízeň Uherska se v sedmdesátých letech ucházeli oba zájemci o římskoněmeckou korunu, Rudolf I. Habsburský i Přemysl Otakar II. Mladý Ladislav byl vnukem Bély IV. stejně jako Přemyslova manželka , postavil se ale jednoznačně na stranu Habsburka a pokračoval tak v politice svého otce, který byl nesmiřitelným soupeřem českého krále. Ladislav Kumán se na Rudolfově straně zúčastnil jak Otakarovy potupy před Vídní v roce 1276, tak rozhodující bitvy na Moravském poli v roce 1278. Uherské vojsko tehdy velkou měrou přispělo k české porážce i k smrti krále Přemysla.\n\nVnitřní situace v Uhrách se přes Ladislavovo velké vítězství stále zhoršovala. Na počínání Kumánů musela reagovat i papežská stolice. Legát Filip přicestoval osobně do Uherska, aby se přesvědčil o situaci a aby napomenul mladého krále. Tyto kroky však způsobily pravý opak. Ladislav se ještě víc přimkl ke Kumánům, jejichž divoký a nespoutaný život mu vyhovoval.\n\nManželství bylo nešťastné. I když byl Ladislav přinucen slíbit nápravu, nic se nezměnilo – musel by úplně změnit způsob života.\n\nPapežský legát Filip, nevidě jinou možnost, vyhlásil nad zemí interdikt a Ladislava exkomunikoval z církve. Jen s velkým úsilím se uherským vyslancům podařilo přesvedčit samotného papeže, aby trest zmírnil. V roce 1280 je však Filip opět v Uhersku. Na setkání s králem a jeho matkou žádal přijetí ráznych opatření proti pohanům. Sliby byly tentokrát písemné, ale opět se nic nezměnilo. Od září 1286 do srpna 1287 byla zapuzená královna Isabela internována v dominikánském klášteře sv. Marie na Zaječím ostrově pod dohledem Ladislavovy sestry Alžběty. Byla propuštěna až na přímluvu ostřihomského arcibiskupa Ladoméra.\n\nS počínáním krále a jeho kumánské družiny byla stále více nespokojena i šlechta. Někteří její představitelé se dokonce pokusili krále sesadit. To ho přivedlo k myšlence pozvat si na pomoc Tatary. A tak v letech 1285, 1287 a 1288 přicházejí do země Tataři, aby mu pomohli zkrotit odbojnou šlechtu. Strašně poplenili zejména východní Slovensko. To byl důvod pro otevřený boj. Povstali Kysečtí, Boršovci, ale i spišští měšťané. Král utrpěl několik porážek. Po výměně papeže se mu nový muž na papežském stolci Mikuláš IV. dokonce chystal vyhlásit křížovou výpravu. K tomu však nedošlo. 10. června 1290 zavraždili Ladislava IV. tři Kumáni v táboře pod hradem Chersig.\n\n"}
{"id": "182273", "url": "https://cs.wikipedia.org/wiki?curid=182273", "title": "Al-Bahri al-Ahmari", "text": "Al-Bahri al-Ahmari\n\nAl-Bahri al-Ahmari, česky Rudé moře (arabsky محافظة البحر الأحمر) je egyptský guvernorát. Nachází se ve východní a jihovýchodní části země mezi řekou Nil a Rudým mořem. Tvoří část jižních hranic Egypta se Súdánem. Jeho rozloha je 203 685 km. Hlavním městem guvernorátu je známé turistické a rekreační centrum Hurghada.\n\nKromě administrativního města Hurghady žije dalších 60 000 obyvatel v městech Ras Gharib, Safaga, Quseir, Marsa Alam a Bir Shalatein. V roce 2012 žilo v guvernorátu Al-Bahri al-Ahmari přibližně 321 000 obyvatel, přičemž zhruba 275 000 z nich ve městech na pobřeží Rudého moře.\n\nJak již bylo uvedeno, turistika je v tomto guvernorátu hlavním ekonomickým elementem. Od osmdesátých let je hlavní město Hurghada populární destinací pro milovníky pláží a potápění. Turistika roste i v dalších městech jako jsou Marsa Alam, Quseir a Safaga.\nKromě četných hotelových komplexů zde byly také vybudovány dvě přírodní rezervace. Národní park The Wadi al-Gamal (v překladu \"Údolí velbloudů\") se nachází blízko města Marsa Alam. Druhý park Gebel Elba se nachází blízko města Hala'ib. Kromě turismu je v Al-Bahri al-Ahmari velmi rozšířený rybolov. V oblasti se rovněž nachází mnohá ložiska nerostných surovin. V regionu Ras Gharib se těží 70% egyptské ropy.\n\nMění svůj ráz od severu k jihu. Sever obecně má vyšší teplotní výkyvy, chladnější zimy, zato v létě většinou teploty dosahují vyšších hodnot. Čím blíže k obratníku raka, tím je podnebí stabilnější, ušetřeno chladných nocí v zimě, extrémů na jaře a enormních teplot v létě.\n\nHurghada na severu má velmi horká léta a slunné, větrné zimy, kdy minima v nejchladnější části klesají k 8 °C. Zjara se zde často objevují Chamsiny, přinášející horký vzduch z pouště a písek. Teploty se mohou vyšplhat až k 47 °C. Letní teploty se pohybují v rozmezí 32-40 °C přes den, resp. 26-30 °C v noci.\n\nQuseir uprostřed má chladnější léta, než Hurghada, zato zimní a jarní noci jsou v průměru o 1-3 °C vyšší.\n\nMarsa Alam, nacházející se zhruba 200 km nad obratníkem raka má podobně jako Quseir stabilnější podnebí, než severní oblast, především v zimě a na jaře jsou noční teploty o 1-4 °C vyšší a letní teploty naopak dosahují nižších hodnot (35 °C během dne, resp. 27-31 °C v noci).\n\nMěsta ležící na samotném jihu (Ras Banas, El Shalateen) poblíž obratníku raka, mají podnebí nejstabilnější a nejpříjemnější. Především zimní noci jsou citelně teplejší (2-6 °C) a letní nedosahují extrémních hodnot (nejčastěji se pohybují v rozmezí 34 °C přes den, resp 29 °C v noci). Průměrná roční teplota v této oblasti dosahuje 27 °C, kdy lednová dosahuje 21 °C a červencová 32 °C.\n"}
{"id": "182274", "url": "https://cs.wikipedia.org/wiki?curid=182274", "title": "Gotická katedrála", "text": "Gotická katedrála\n\nGotická katedrála je architektonický termín označující typ velkého gotického kostela, který je vybaven minimálně třemi loděmi, příčnou lodí a chórovým ochozem s věncem kaplí a který je díky použití žebrové klenby a opěrného systému osvětlen velkými gotickými okny s vitrajemi.\n\nTento typ architektury vznikl v oblasti Île-de-France (okolí Paříže) ve 12. století a brzy se rozšířil i do dalších zemí jako nositel nové, gotické architektury. Tato katedrální gotika byla typická pro katedrální kostely, sídelní kostely biskupa, ale našla uplatnění i u jiných význačných kostelů.\n\nGotická katedrála představuje vrcholné dílo středověku, které v sobě spojuje technické znalosti, umění a křesťanské ideje do jednoho účinného celku. Francouzský historik Georges Duby proto použil katedrálu jako symbolický obraz středověké společnosti ve svém stěžejním díle \"Věk katedrál\".\n\nZa první architekturu typu gotické katedrály je považována přestavba baziliky Saint-Denis u Paříže v první polovině 12. století iniciovaná a teoreticky zdůvodněná opatem Sugererm. Ten zde nechal vybudovat chórový ochoz s věncem kaplí, které díky použití lomených oblouků a žebrové klenby osvítily vnitřek chrámu nebývale velkými vitrajovými okny. Právě světlu Suger připisoval důležitý teologický význam.\n\n\n\n\n"}
{"id": "182276", "url": "https://cs.wikipedia.org/wiki?curid=182276", "title": "Gunter Demnig", "text": "Gunter Demnig\n\nGunter Demnig (* 27. října 1947 v Berlíně) je německý umělec, který vešel ve známost zejména svým projektem Stolpersteine – v jehož rámci jsou po celé Evropě pokládány tak zvané „stolpersteine“ – alternativně česky i „kameny zmizelých“.\n\nDemnig studoval pedagogiku umění (a také průmyslový design) v Berlíně, později v Kasselu, kde od roku 1980 působil jako umělecko-vědecký spolupracovník na tamější univerzitě. Roku 1985 otevřel svůj vlastní ateliér v Kolíně nad Rýnem. Jméno si udělal svou myšlenkou, pomocí tzv. \"Stolpersteine\" poukázat na oběti nacismu a holokaustu.\n\nPrvní dva \"Stolpersteine\" byly položeny na vyžádání zakladatele rakouské zahraniční služby Andrease Maislingera s povolením města Sankt Georgen (poblíž Salcburku). Dnes lze jeho kameny najít mimo Německa i v mnoha dalších zemích, mimo jiné i v České republice. Celkem ji do července 2017 bylo položeno kolem 66.000 ve 22 zemích.\n\nGunter Demnig byl několikrát vyznamenán, mimo jiné obdržel 4. října 2005 Německý záslužný kříž (\"Bundesverdienstkreuz\") za svůj projekt \"Stolpersteine\".\n\nVýběr:\n\n\n\n"}
{"id": "182279", "url": "https://cs.wikipedia.org/wiki?curid=182279", "title": "Vorotan", "text": "Vorotan\n\nVorotan ( , ) je řeka v Arménii a v Ázerbájdžánu. Je dlouhá 178 km. Povodí má rozlohu 5 650 km².\n\nPramení na Náhorním Karabachu. Je to horská řeka, která na oddělených úsecích protéká hlubokými kaňony a soutěskami. Je to pravý přítok Akery, jež je levým přítokem Araksu.\n\nZdrojem vody je převážně sníh a podzemní prameny.\n\nNa řece byly vybudovány hydroelektrárny.\n"}
{"id": "182280", "url": "https://cs.wikipedia.org/wiki?curid=182280", "title": "Sentence", "text": "Sentence\n\nSentence může znamenat:\n"}
{"id": "182285", "url": "https://cs.wikipedia.org/wiki?curid=182285", "title": "Kafr aš-Šajch (guvernorát)", "text": "Kafr aš-Šajch (guvernorát)\n\nKafr aš-Šajch je egyptský guvernorát, nachází se na severu země podél západní větve Nilu. Kdysi býval součástí guvernorátu Gharbíja, dnes se zde nacházejí významná střediska průmyslu. Zpracovává se zde bavlna, rýže a ryby. Nachází se zde také významná univerzita. Hlavní město guvernorátu je Kafr aš-Šajch.\n"}
{"id": "182289", "url": "https://cs.wikipedia.org/wiki?curid=182289", "title": "Papežská univerzita Gregoriana", "text": "Papežská univerzita Gregoriana\n\nPapežská univerzita Gregoriana či prostě Gregoriánská univerzita (lat. \"Pontificia Universitas Gregoriana\", it. \"Pontificia Università Gregoriana\") je patrně nejvýznamnější z papežských univerzit města Říma. Pokračuje v odkazu Římské koleje (lat. \"Collegium Romanum\"), nejstarší jezuitské univerzity, založené sv. Ignácem z Loyoly před více než 450 lety. Gregoriana se skládá z několika fakult a institutů zaměřených na různé obory humanitních věd, z nichž si zasluhuje zvláštní pozornost teologické oddělení, jedno z největších na světě, s 1600 studenty z více než 130 zemí.\n\nHlavní budova je na náměstí \"Piazza della Pilota\" na jihozápadním svahu Kvirinálu, nedaleko Fontány di Trevi.\n\nPapežská univerzita Gregoriana má šest fakult, které se věnují následujícím oborům:\n\nČtyři instituty univerzity se zabývají těmito obory:\n\n\nMezi slavné studenty Gregoriany patří i čtrnáct papežů:\n\nMezi slavné absolventy patří světci (20) a blahoslavení (39), například:\n\nDalšími známými studenty a profesory byli:\n\nZnačné množství vedoucích odborníků katolické církve a členů kolegia kardinálů prošlo intelektuální formací na této univerzitě.\n\n\n"}
{"id": "182290", "url": "https://cs.wikipedia.org/wiki?curid=182290", "title": "Náporový motor", "text": "Náporový motor\n\nNáporový motor (ramjet) je nejjednodušším typem reaktivního motoru. Je tvořen zužující se trubkou, na obou koncích otevřenou. Vzduch do motoru vstupuje rychlostí letu, kde se poté jeho rychlost sníží, čímž naroste tlak. Při průchodu spalovacím prostorem se do stlačeného vzduchu přidá palivo, čímž se uvolní tepelná energie a teplota spalin pak prudce naroste; spaliny pak vysokou rychlostí unikají zužující se tryskou. Nevýhodou je, že nemůže pracovat za klidu a musí se na potřebnou pracovní rychlost patřičně urychlit. Největší účinnosti dosahuje při vysokých rychlostech okolo 3 Ma. Dalším typem podobného motoru je \"náporový motor s nadzvukovým spalováním\" – Scramjet.\n\nNáporový motor vynalezl v roce 1907 René Lorin a roku 1908 si ho nechal patentovat. V roce 1913 si nechal patentovat druhou, vylepšenou verzi, určenou už pro nadzvukový let a v tomtéž roce publikoval v časopise L'Aérophile zprávu o novém druhu pohonu létajících těles, označovaném Propulseur par réaction directe. Roku 1915 maďarský vynálezce Albert Fonó vymyslel řešení pro dělostřelectvo, které chtělo střílet těžké projektily z lehkých zbraní. Základem úspěchu se stal projektil, poháněný ramjetem, který se právě díky motoru dal při nižší úsťové rychlosti vystřelit do větší vzdálenosti. Fonó předložil svůj návrh rakousko-uherské armádě, ale návrh byl zamítnut.\nRoku 1929 představil termodymamicky pojatou teoretickou práci Boris Stěčkin. Jurij A. Pobědonoscev, velitel třetí brigády moskevské skupiny GIRD, začal s výzkumem problematiky vývoje střely s náporovým motorem. První motor, GIRD-04, byl navržen Ivanem A. Merkulovem, byl poháněn vodíkem a byl testován roku 1933. Dalším byl GIRD-08, poháněný fosforem. Roku 1939 Merkulov poprvé použil ramjet jako pomocný motor letadla (s názvem DM-1), které ale nevzlétlo. Ovšem ještě stejného roku vzlétl upravený Polikarpov I-153 se dvěma motory DM-2 o průměru 400 mm, které zvýšily rychlost „Čajky“ o 30 km/h. Dva motory Merkulov DM-4C, nainstalované na Jakovlev Jak-7PVRD (prjamotočnyj vozdušno-reaktivnyj dvigatěl), se zkoušely i během druhé světové války. Podobné testy s dvojicí přídavných náporových motorů Bondarjuk VRD-1 probíhaly na letounu LaGG-3PVRD. Rozběhlo se i několik jiných projektů, ale všechny byly zrušeny.\n\nV 50. létech pak vznikly v Sovětském svazu na základě rozhodnutí vládní komise z 20. května 1954 minimálně dva strategické mezikontinentální dvoustupňové komplexy s reaktivním pohonem, V-350 Burja a Buran. První stupeň tvořily dva odhazovací urychlovací raketové bloky se čtyřkomorovými motory S2-1150, druhým stupněm byla letounová střela poháněná náporovým motorem RD-012U o tahu 75 kN. Systém Burja byl testován od 1. července 1958 do 16. prosince 1960 na kosmodromu Kapustin Jar. Postaveno bylo 17 až 18 komplexů, z toho tři vzlety skončily havárií, ostatní vykazovaly rostoucí úspěšnost od několikasekundových letů do letu dlouhého 6500 km, maximální dosažená rychlost dosáhla 3500 km/h. Druhý stupeň systému Buran z konstrukční kanceláře OKB-23 V. M. Mjasiščeva byl obdobně jako u systému Burja tvořen supersonickým plošníkem s tenkým šípovým křídlem, který byl poháněn náporovým motorem RD-018Ao tahu 106 kN v ose trupu. Vývoj obou systémů, které nebyly zařazeny do výzbroje, byl na konci 50. let 20. století ukončen.\n\nNa testy komplexů Burja a Buran navázala nová generace, např. mobilní protiletadlový systém 2K11 Krug. První stupeň opět tvořila čtveřice raketových urychlovačů na tuhé pohonné látky, druhý stupeň odpovídal zeštíhlenému trupu letounové střely Burja. V ose válcového tělesa byl vzduchovod náporového motoru, spalovací část podobná systému Leduc byla umístěna v zadní části střely. Její úlohou bylo zasahovat manévrující cíle letící rychlostí do 2000 km/h ve výškách od 3000 m do 25 000 m. Podobné koncepce byl rovněž lehčí protiletadlový systém 2K12 Kub, ovšem raketový startovací první stupeň byl přiřazen k náporovému druhému stupni sériově.\n\nV Kielu roku 1936 Hellmuth Walter postavil zkušební motor na zemní plyn, ten ale nikdy pořádně nefungoval. Během II. světové války se v Německu soustředil zájem rovněž na náporové motory systému Lorin, neboť po okupaci vichistické Francie získali němečtí konstruktéři možnost prostudovat Leducův rozestavěný prototyp 010. Vlastní vývoj probíhal v DFS pod vedením Dr. Eugena Alberta Sängera (22. září 1905-1964). Po zkouškách se zmenšeným modelem motoru Lorin a po provizorním přezkoušení prototypového motoru namontovaného na nákladní automobil Opel Blitz byl Sängerův náporový motor na začátku podzimu 1941 zkoušen za letu upevněn nad trupem letounu Dornier Do 217 Z-2. Vedle kapalného paliva bylo zkoušeno také spalování uhelného prachu, teoreticky se zvažoval vodík a atomový ohřev. Praktické zkoušky pak pokračovaly během 32 letů s Do 217 E-2, které skončily 30. srpna 1944 pro nedostatek paliva.\n\nKoncem války bylo praktické využití blízké realizaci např. projektem letounu Messerschmitt Me 262 A-1 s dvojicí Sängerových náporových motorů na horní straně křídla nad proudovými pohonnými jednotkami Jumo 004B, nebo projektu z února 1945 s týmž náporovým motorem Škoda-Kauba Sk P.14. V dubnu 1945 obdržela zakázku na jednosedadlovou stíhačku s Lorinovým benzinovým náporovým centrálním motorem rovněž společnost Heinkel-jih v Jenbachu v Tyrolsku. Ta byla projektována jako dolnoplošník s ležícím pilotem a podobný projekt pak vznikl i v DFS. U Heinkla vznikla v roce 1945 pod formálním vedením Siegfrieda Günthera čtyři provedení projektu P.1080 stíhačky s náporovým motorem, která by potřebovala ke startu tah čtyř raketových motorů na tuhé palivo o 10 kN. Stroj o vzletové hmotnosti 3325 kg měl dosahovat rychlosti 980 km/h. Dr. Alexander Lippisch zase projektoval deltovitý stíhací letoun Lippisch P.13a, pro nějž uvažoval jako pohon zploštělý Sängerův náporový motor ve středním dílu křídla se vzduchem přiváděným kruhovým vstupem v přídi. Dne 28. listopadu 1944 bylo podniknuto 15 pokusů se zmenšeným modelem u Vídně. Krátce před tím došlo k pokusům s bezmotorovým modelem na Spitzbergu u Hainburgu a k pokusům v aerodynamickém tunelu u AVA Göttingen. Po uspokojivých výsledcích se započalo se stavbou bezmotorového pokusného kluzáku DM 1, kterou byl pověřen Wolfgang Heinemann z Akademické letecké skupiny v Darmstadtu. DM 1 byl ještě ve stavbě, když 3. května 1945 spojenecká vojska dosáhla Chiemsee. Po dohotovení byl letoun odtransportován do USA a po četných pokusech v aerodynamickém tunelu byl DM 1 v lednu 1950 natrvalo předán National Air and Space Museum ve Washingtonu DC.\n\nDalší z četných projektů letounu s náporovým motorem vznikal od roku 1944 u firmy Focke-Wulf. Podle výzkumu přírodovědce prof. dr. Holsta a jeho funkčních modelů, kterými se zabýval od roku 1940, začaly na jaře 1944 v Bad Eilsenu projektové práce na stroji Focke-Wulf Triebflügel. Tento stíhač s třídílným rotujícím křídlem měl být poháněn trojicí Lorinových náporových motorů s integrovanými raketovými motory Walter na jeho koncích, které měly pouze celý systém uvést do pohybu. Samotný kolmý start a následný let měly zajišťovat náporové motory. Koncept vznikající za účasti von Halema a Hanse Multhoppa byl pro svou nákladnost a potřebné vysoce jakostní matriály, potřebné k realizaci, na podzim 1944 ukončen.\n\nPočátkem léta 1944 se u společnosti Focke-Wulf rozběhly projektové práce na stíhacím letounu Strahlrohrjäger s jedním raketovým motorem v zadní části trupu, který měl stroji udělit potřebnou dopřednou rychlost pro spuštění dvou náporových motorů Lorin po bocích kýlové plochy. Kvůli probíhajícím pracím na projektu Focke-Wulf Ta 183 musel být vývoj ukončen.\n\nVýzkum náporového pohonu v USA započal v roce 1944 na Hopkinsově univerzitě ve Washingtonu, v Langleyově laboratoři se pak následně zabývali projektem letounu s náporovým motorem. Širší publicity se dočkaly koncem 40. let náporové motory Roye Marquardta. Schéma jeho motoru je principiálně shodné s projekty Lorinovými a staršími návrhy Leducovými. Praktické testy Marquardtových náporových motorů byly provedeny na letounu Lockheed P-80 Shooting Star, umístěných na obou koncích jeho křídla. V roce 1947 firma McDonnell Aircraft Corporation v St. Louis umístila dvojici vlastních miniaturních náporových motorů o hmotnosti 4,5 kg na konce listů ocelového dvojlistého rotoru. Celý systém přímého reaktivního pohonu listů byl instalován v jednosedadlovém pokusném vrtulníku XH-20 Little Henry o vzletové hmotnosti 275 kg. Náporové motory se zvažovaly rovněž jako pohon raketového letounu North American X-15.\nAmerické námořnictvo vyvinulo rakety vzduch-vzduch Gorgon. Gordon 4 ramjet byl testován v letech 1948 a 1949, byl navržen na University of Southern California. Motor byl umístěn pod střely.\n\nNa přelomu 19. a 20. století se ve Francii objevilo více projektů a patentů proudových motorů, z nichž některé využívaly dynamické komprese. Vedle Lorina se touto problematikou zabývali také Charles de Louvriée (1867), Robert Esnault-Pelterie (1908) a Fabrice H. Mélot (1919).\n\nPředním francouzským vynálezcem letecké propulze proudovými motory s náporovou kompresí se stal elektrotechnický inženýr René Leduc (1898-1967). Původně zaměstnanec společnosti Bréguet, později jako samostatný podnikatel-výzkumník, pracoval od roku 1930 nejdříve teoreticky, později také experimentálně na vývoji náporového motoru podobnému Lorinovu principu. Maketa jeho letounu se objevila na Pařížském aerosalonu v roce 1938, kdy již Leduc podporován firmou Bréguet letadlo Leduc 010 stavěl a vyvíjel. Během II. světové války Leduc před postupující německou armádou uprchl se svým rozestavěným strojem do Toulouse, kde byl Němci dostižen a jeho konstrukce byla důkladně prozkoumána. Stroj se tak poprvé dostal do vzduchu až 19. listopadu 1946 na hřbetě dopravního čtyřmotorového letounu SE-161 Languedoc. První samostatný let se zažehnutým náporovým motorem následoval 21. dubna 1949. Nejvyšší dosažená rychlost tří vyrobených kusů dosáhla M = 0,82 ve výšce 7000 m, nejvyšší dosažená výška pak 12 000 m. Třetí stroj nesl po úpravách označení Leduc 016. Další letouny již Leduc vyvíjel a konstruoval s ohledem na dosažení nadzvukového letu. Leduc 021 vzlétal ještě na hřbetě SE-161, Leduc 022 měl již možnost vzletu vlastní silou pomocí kompresorového proudového motoru Atar D-3 o tahu 22 kN. První samostatný vzlet proběhl 26. prosince 1956 a podařilo se dosáhnout nadzvukové rychlosti M = 1,05. V roce 1958 byly projekty Leduc zastaveny. Na Leducův výzkum náporového pohonu navázali konstruktéři společnosti Nord Aviation typem Nord 1500 Griffon, vyvíjeným od roku 1953 do roku 1961. Hlavní část kombinované pohonné jednotky tvořil náporový motor o tahu 70 kN při M = 1, samostatný vzlet stroji umožňoval kompresorový proudový motor SNECMA Atar 101 E-3 o tahu 70 kN. První prototyp dosáhl rychlosti M = 1,3, druhý prototyp překročil v roce 1958 jako první francouzský letoun rychlost odpovídající M = 2. Vývoj byl na konci 50. let zastaven ve prospěch stíhaček s klasickým kompresorovým pohonem.\n\nRamjety se mohou dělit podle typu paliva, který používají a nebo podle zesilovačů, které jim pomáhají.\nJeden typ ramjetů funguje na tekutá paliva, většinou uhlovodíková paliva. Druhý typ ramjetů funguje na tuhá paliva, tyto motory jsou ovšem ve fázi testování.\n\n\n\n"}
{"id": "182291", "url": "https://cs.wikipedia.org/wiki?curid=182291", "title": "Nachičevanská autonomní republika", "text": "Nachičevanská autonomní republika\n\nNachičevanská autonomní republika, známá jako Nachičevan ( ), je vnitrozemská exkláva Ázerbájdžánu. Má rozlohu 5 500 km² a hraničí na severu s Arménií (221 km), na západě s Tureckem (9 km) a na jihu s Íránem (179 km). Hlavním městem je Nachičevan, kde se také nachází Nachičevanská státní univerzita.\n\nNachičevan se rozkládá v jihovýchodní části Zakavkazské planiny. Téměř 75 % území leží v nadmořské výšce nad 1 000 m. Na severu se nachází Daralagezský hřbet a na východě Zangezurský hřbet s nejvyšším vrcholem Kapydžikem (3 904 m). Jižní a jihozápadní část zaujímá rovina podél Araksu o nadmořské výšce 600 až 1 000 m.\n\nZ nerostných surovin se zde nachází molybdenové a polymetalické rudy, kamenná sůl, obkladový kámen, stavební hmoty.\n\nPodnebí je silně kontinentální a suché. Na rovině je v lednu průměrná teplota -3 až -6 °C a v červenci 28 °C. V horách je to v lednu -10 až -14 °C a v červenci 25 až 5 °C. Průměrný roční úhrn srážek činí na rovině a v podhůří 190 až 300 mm a v horách 300 až 600 mm.\n\nNejvětší řeka Araks a její přítoky (Arpačaj, Nachičevančaj) mají velký význam pro zavlažování. Byla vybudována hydrotechnická zařízení na \"Araksu\". Jsou to hydrouzel Arake a přehrady Batabatgjol, Uzunobinská a Arpačajská. Jsou zde mnohé minerální prameny.\n\nNa rovině převládají šedozemě a luční šedozemě místy zasolené, výše pak šedohnědé zasolené, horské kaštanové a horské lesní hnědé a v nejvyšších polohách horské luční drnové půdy.\n\nDíky suchu převládají xerofilní typy rostlin. Rovina je vyplněna převážně pelyňkovou a pelyňkovo-slaniskovou polopouští. V podhůří se nacházejí porosty horského xerofitního rostlinstva (mateřídouška obecná) a ve step přecházející odlesněné horské louky. Ve vyšších horách se nacházejí subalpské, alpské louky a luční stepi. Lesů zde moc nenajdeme, celkem jejich plocha nepřevyšuje 3 000 ha.\n\nŽijí zde koza bezoárová, ovce kruhorohá, pardáli, medvěd hnědý, prase divoké, liška obecná, zajíc polní, kuna skalní. Z ptáků jsou nejcharakterističtější velekur kaspický, pěvuška alpská, vlaštovka pohorská,\norebice keklik, stepokur písečný a z plazů zmije arménská a agamka písečná.\n"}
{"id": "182294", "url": "https://cs.wikipedia.org/wiki?curid=182294", "title": "Ismailija (guvernorát)", "text": "Ismailija (guvernorát)\n\nIsmailija (arabsky: الإسماعيلي) je egyptský guvernorát. Nachází se na severu země. Jeho rozloha je 5 067 km², v roce 2012 zde žilo 1 077 000 obyvatel. Hlavním městem guvernorátu je Ismailija.\n"}
{"id": "182295", "url": "https://cs.wikipedia.org/wiki?curid=182295", "title": "Spíž", "text": "Spíž\n\nSpíž, spíže či spižírna (obec. \"špajz\", \"špajzka\") je malá chladná místnost, v obytných budovách většinou orientovaná k východní straně, určená pro skladování potravin. Většinou v ní není okno, nesmí však chybět systém ventilačních otvorů, které zabezpečují dokonalou cirkulaci vzduchu. Ta brání nadbytečné vlhkosti vzduchu a s ní spojenému rozvoji plísní na uložených potravinách. V dřívějších dobách spíž do jisté míry nahrazovala ledničku.\n\n\n\n"}
{"id": "182296", "url": "https://cs.wikipedia.org/wiki?curid=182296", "title": "Diego Velázquez", "text": "Diego Velázquez\n\nDiego Rodríguez de Silva y Velázquez (6. červen 1599, Sevilla – 6. srpen 1660, Madrid) byl španělský malíř, vůdčí umělecká osobnost na dvoře krále Filipa IV. Byl předním umělcem barokního období, proslavil se především řadou portrétů španělské královské rodiny a dalších významných evropských osobností. Jeho dílo bylo už za jeho života i později vždy vysoce hodnoceno. Uznání došlo také u impresionistů a inspiraci u něj čerpali také moderní malíři ve 20. století.\n\nZákladním pramenem k Velázquezově životě je spis jeho současníka, malíře a historika umění Antonia Palomina \"El Museo pictorio y escaia optica\" z roku 1724. Velázquezův děd se do Sevilly přistěhoval někdy po roce 1581 z Porta, v době, kdy Španělsko a Portugalsko tvořily personální unii. Velázquezův otec Juan, stejně jako matka Jerónima Velázquez, kteří měli svatbu v roce 1597, pocházeli z nižší šlechty. Po nejstarším Diegovi se manželům narodilo ještě dalších sedm dětí. Po krátkém studiu malířství v ateliéru Franciska de Herrery staršího se od prosince 1610 stal učedníkem v dílně malíře Francisca Pacheca. Pacheco byl vzdělaný muž, v jeho sevillském domě se scházeli intelektuálové a diskutovali o sochařství, malířství a literatuře. V 1. polovině 17. století byla sevillská malířská škola nejvýznamnější v celém Španělsku – patřili k ní mj. i Francisco de Zurbarán či Murillo.\n\nSvou první cestu do Madridu, který se brzy stal jeho domovem, podnikl Velázquez roku 1622. Chtěl se seznámit s královskou obrazovou galerií v Escorialu a případně portrétovat nového španělského krále Filipa IV. Portrétování krále mu umožněno nebylo, vytvořil proto alespoň portrét básníka a dramatika Luise de Góngory y Argote, vystavený dnes v Museum of Fine Arts v Bostonu. Velázquez se cestou také zastavil v Toledu, kde si prohlédl díla tamních malířů, zejména El Greca.\n\nNa jaře 1623 podnikl mladý sevillský malíř do Madridu druhou cestu, tentokrát úspěšnou. Na základě doporučení svého tchána Pacheca ho pozval tehdejší všemocný ministr vévoda Olivares, aby namaloval portrét královského kaplana Fonseky. Na Filipa IV. udělal obraz dojem, a proto se i on nechal od Velázqueze portrétovat. Ještě téhož roku ho panovník jmenoval do funkce královského malíře. To mj. znamenalo, že v budoucnu má on jediný privilegium panovníka malovat. Velázquezova dvorská kariéra tím byla zahájena.\n\nVelázquezův rychlý vzestup však vyvolal u ostatních malířů, kteří se kolem dvora pohybovali, značnou nevraživost. Král se proto rozhodl v roce 1627 vyhlásit mezi malíři soutěž. Námětem bylo Vyhnání Maurů ze Španělska. Velázquez zvítězil, jeho rozměrné plátno ale bylo zničeno při požáru Escorialu v roce 1734. Vítězství přineslo Velázquezovi funkci královského komorníka spojenou s bezplatnou stravou a lékařskou péčí. V průběhu let získával malíř u dvora další a další funkce, některé čestné, jiné honorované: Roku 1636 se stal pomocníkem garderobiéry, 1643 komořím královských pokojů a také superintendantem královských sbírek, což obnášelo rovněž dohled nad renovací Alcázaru v Madridu. Nakonec, roku 1652, ho král jmenoval velkým správcem Královského paláce. Z titulu této funkce se malíř musel mj. starat o ubytování dvora, když se král vydal na cesty, vytápění Alcázaru, rozvěšování závěsů a mnoho dalších záležitostí. Logicky mu ubylo času na malování.\n\nV roce 1628 navštívil madridský dvůr Peter Paul Rubens. Pobýval zde osm měsíců a jediný Velázquez měl výsadu osobní konverzace se slavným umělcem. Nepochybně z Rubensova popudu požádal krále o povolení studijní cesty do Itálie. Filip IV. souhlasil a v srpnu 1629 se Velázquez v Barceloně nalodil. Postupně navštívil Janov, Benátky (zde byl nadšen z obrazů Tiziana a Tintoretta), pravděpodobně i Florencii a nakonec Řím. Papež Urban VIII. však o něj neprojevil zájem, a tak Velázquez kopíroval staré mistry a maloval vlastní obrazy, mj. \"Vulkánovu kovárnu\" a \"Kapitulaci Bredy\". Cestou zpět se v lednu 1631 zastavil v Neapoli. Italský pobyt měl na Velázquezův umělecký vývoj velký vliv; nejpatrnější to bylo v projasnění barevné palety.\n\nVětšinu času v roce 1635 strávil malíř organizací výzdoby nového paláce Buen Retiro, zejména sněmovního sálu. Namaloval pro něj několik jezdeckých portrétů příslušníků královské rodiny, umístěna zde byla i \"Kapitulace Bredy\". Loveckými portréty a portréty trpaslíků vyzdobil o rok později královský lovecký zámeček Torre de la Parada poblíž Madridu.\n\nRoku 1659 byl Vélazquezovi udělen Řád svatého Jakuba. Na jaře následujícího roku odejel Velázquez s královským dvorem na francouzsko-španělskou hranici, kde se dojednával sňatek francouzského krále Ludvíka XIV. s dcerou Filipa IV. Marií Terezou. Malíř z hlediska své funkce zajišťoval cestu i ubytování španělského dvora. Po návratu v červenci 1660 se roznemohl a 6. srpna v královském paláci zemřel.\n\nDo dějin umění se Velázquez zapsal především jako mistrný a pronikavý portrétista zejména členů španělské královské rodiny a významných osobností své doby. V portrétech dokázal jako málokdo jiný vystihnout povahu svých modelů. Zaměření na portrétní tvorbu vyplývalo z jeho povinností spojených s funkcí dvorního malíře. Mistrovskými díly jsou ale i Velázquezovy obrazy s mytologickou a náboženskou tematikou.\n\nV prvních letech své tvorby, před odchodem do Madridu, maloval Velázquez náboženské obrazy a především tzv. \"bodegones\". Tak se ve Španělsku označovaly obrazy, spojující žánrové výjevy a zátiší. V té době byl pod hlubokým vlivem Caravaggia, k němuž ho přivedl jeho učitel Pacheco. K nejznámějším obrazům tohoto období patří \"Prodavač vody v Seville\" (kolem 1620), \"Stará kuchařka\" (1618) nebo \"Kristus v domě Marty a Marie\" (1618). \n\nBěhem tzv. prvního madridského období (1623–1629) se barvy na Velázquezových obrazech zjemnily a jeho malířský rukopis se vytříbil. V důsledku úkolů spojených s portrétováním královské rodiny se malíř přestal zabývat tvorbou \"bodegones\". Nicméně obraz \"Bacchus\" z let 1628/1629, znázorňující skupinu rustikálních pijáků obklopujících boha vína Baccha, je v pečlivém zpracování džbánu a sklenic dokladem, že pro Velázqueze bylo stále potěšením znázorňovat detaily každodenního života.\n\nDruhé madridské období (1631–1648) je dokumentováno mnohem lépe než první, z něhož vzalo mnoho obrazů za své při požáru Escorialu roku 1734. V té době maloval opět především portréty, ale rozšířilo se jejich tematické zaměření. Velázquez maloval členy dvora a panovnické rodiny i v prostředí honů, důraz byl kladen také na jezdecké podobizny. Proslulými a zároveň jedinečnými se staly portréty trpaslíků, kteří u dvora sloužili k obveselení a rozptýlení jeho členů. Do posledního madridského období (1651–1666), po druhé italské cestě, spadá především jeden z jeho nejslavnějších obrazů \"Dvorní dámy\" (Las Meninas) z roku 1656. Hlavní postavou obrazu je mladá princezna Margareta – \"Markéta Habsburská\", v té době budoucí manželka rakouského císaře. Princezna je obklopena dvorními dámami. Tento obraz je považován za Velázquezovo vrcholné dílo a z jeho tvorby je nejznámější. Dílo \"Dvorní dámy\" je vystaveno v Madridském muzeu Prado. Malíř na obraze namaloval i sám sebe.\n\nObraz je ukázkou \"bodegónů\", které Velázquez v Seville maloval. Námětem je líčení Ježíšovy návštěvy v domě sester Marie a Marty v Lukášově evangeliu 10, 38–42. V prvním plánu obrazu je znázorněno kuchyňské zátiší se služkou, připravující podle Martiných pokynů pohoštění pro Ježíše a jeho učedníky. V horním plánu sedí Marie u Kristových nohou, poslouchá jeho slova, za ní stojí Marta.\n\nV tomto obraze ze sevillského období spojil Velázquez náboženskou tematiku s rodinným portrétem. Klečící mladý král je malířův autoportrét, Madona má rysy Velázquezovy manželky Juany, modelem pro děťátko byla dcera Francisca, král v černém s bradkou je tchán Pacheco. Obraz byl zřejmě namalovaný pro jezuitský noviciát svatého Ludvíka v Seville.\nVelázquez se při práci na tomto obrazu řídil ikonografickým vzorem portrétu, který kolem roku 1623 namaloval Juan Bautista Maino (dnes v Bayerisches Nationalmuseum v Mnichově). Velázquez ale modeluje tvář panovníka mnohem výrazněji než jeho předchůdce. Bledá tvář, ze které září bystré oči a typické habsburské rty kontrastují s rudou šerpou a černozlatým pancířem.\nInfantka Marie Anna, sestra Filipa IV., byla pověstná svou krásou. V roce 1631 se vdala za českého krále a budoucího císaře Ferdinanda III.. Cestou za budoucím manželem se zastavila v Neapoli, kam ji přijel Velázquez portrétovat. Malíř zachytil takřka emailovou hladkost jejích jemných rysů, karmínovou barvu rtů i krásný tizianový odstín vlasů. Obraz sloužil Velázquezově dílně jako vzor pro kopie, používané jako dary evropským panovnickým dvorům.\nAž do roku 1643, kdy ho kvůli vojenským neúspěchům král Filip IV. poslal do exilu, byl Olivares nejmocnějším mužem v zemi. Dokazuje to i fakt, že se Olivares nechal portrétovat na koni, což bývalo vyhrazeno panovníkům. Obraz bývá z Velázquezových jezdeckých portrétů považován za nejpůsobivější. \nSlabomyslný trpaslík Francisco Lezcano byl ve službách infanta Baltasara Carlose, Velázquez také namaloval jejich společný portrét. Při portrétování takto postižených osob se malíř nikdy neuchýlil k laciným efektům nebo karikatuře, vždy mu šlo o zachycení psychiky modelu. Lezcano sedí na skále před vchodem do jeskyně, v ruce drží balíček karet a hlavu má lehce zakloněnou, jako by si chtěl od pozorovatele zachovat odstup.\nVelázquez obyčejně své obrazy nedatoval ani nesignoval, čímž pro přesnou chronologii jeho díla vznikají určité problémy. Právě u tohoto obrazu se datace velmi liší, a to od poloviny 40. do konce 50. let 17. století. Námět obrazu je převzatý z Ovidiových Proměn. Tkadlena Arachné vyzvala bohyni Athénu k soutěži, která z nich utká hezčí tapiserii s námětem milostných dobrodružství olympských bohů. Dílo Arachné bylo krásnější, Athéna ji proto ve zlosti proměnila v pavouka. Velázquez v popředí vyobrazil tkalcovskou dílnu s detaily, připomínajícími jeho rané \"bodegones\".\nDalší z Velázquezových mistrovských portrétů zobrazuje druhou manželku Filipa IV., Marii Annu Habsburskou. Marie Anna byla dcera českého krále Ferdinanda III. a sestry Filipa IV. Marie, tudíž sestřenicí svého manžela. V době vzniku portrétu jí bylo 19 let. Všechny komponenty obrazu zdůrazňují jeho slavnostní charakter: komplikovaný účes, rudý závěs, vykládané opěradlo židle, honosná róba a nádherné hodiny v pozadí vytvářejí dokonalou harmonii.\n Díky Antoniu Palominovi jsou až na jednu osobu bezpečně známi všichni vyobrazení. Ústřední postavou obrazu je infantka Markéta. Po její pravici jí vkleče podává pohár María Augustina Sarmiento, druhá z dvorních dam, stojící za ní, je Isabela de Velasco. Zcela vpravo v popředí stojí dva trpaslíci: děvče Maria Bárbola a hoch Nicolasico Pertusato. Ten má položenou nohu na mastifovi, což dokumentuje dobráckou povahu psa. Ve druhém plánu vlevo je autoportrét autora obrazu se štětcem v ruce a červeným křížem Řádu svatého Jakuba na vestě, který byl ovšem domalován – podle pověsti samotným Filipem IV. – dodatečně. V polostínu za Isabelou de Velasco je gardedáma Marcela de Ulloa, muž po její levici je pravděpodobně Diego Ruiz de Azcona. Vzadu ve dveřích opouští místnost královnin maršálek paláce José Nieto. Vlevo od dveří je pravděpodobně zrcadlo, odrážející královský pár, Filipa IV. a jeho manželku Marii Annu, infantčiny rodiče. Dva obrazy pod stropem v pozadí jsou dílem Velázquezova zetě del Maza. Jedná se o kopie Rubensových obrazů s náměty z Ovidiových Proměn. Jeden z nich je Rubensovou verzí báje o Arachné.\nPrvoplánový popis obrazu konstatuje, že Velázquez zachytil okamžik ze života na královském dvoře, kterému byli přítomni i král s královnou, jejichž odraz je patrný ve vzdáleném zrcadle. Dvorní dámy však v dějinách malířství patří k nejčastěji interpretovaným obrazům, vyvolávajícím množství otázek. Co vlastně Velázquez maluje na plátně, před kterým stojí? Infantku? Královský pár? Skupinu, kterou vidíme na obraze? A kde vlastně musel stát, pokud skutečně maloval to, co na obraze vidíme? Je na zadní stěně skutečně zrcadlo? Není to portrét v rámu? Neporušil malíř etiketu španělského královského dvora, když svůj autoportrét umístil před portréty královských manželů? Pravděpodobnější je verze se zrcadlem. Velázquez znal van Eyckův obraz \"Svatba manželů Arnolfiniových\", v němž je podobným způsobem použito zrcadlo. Byla dokonce podniknuta i fyzikální a optická zkoumání s cílem zjistit, na jakém místě musel královský pár stát, aby se v zrcadle odrážel právě takto. Co symbolizují otevřené dveře v pozadí? Jedna z interpretací říká, že Velázquez namaloval portrét malování portrétu. Velázquezův současník, malíř Luca Giordano, \"Dvorní dámy\" označil za „teologii malířství“. Chtěl tím říci, že se jedná o nejvyšší intelektuální či dokonce filosofickou formu úvahy o umění.\n\n\n\n\n\n\nV lobkovických sbírkách se dochovaly dva portréty infantky Markéty 1651–1673. Tato dcera Filipa IV. se roku 1666 provdala za římského císaře a českého krále Leopolda I. V té době byl nejvyšším hofmistrem a prvním ministrem říše kníže Václav Eusebius Popel z Lobkovic. V Lobkovickém paláci na Pražském Hradě je její portrét ve věku přibližně pěti let. Právě ten je připisován Velázquezovi.\n\nVelázquez patřil k malířům, kteří byli uznáváni jak za svého života, tak i po smrti. Byl ale natolik individualistický a výjimečný, že nevytvořil žádnou vlastní školu.\n\nV roce 1824 napsal Delacroix: \"\"Viděl jsem Velázqueze a mohl jsem ho kopírovat. Je to právě to, co jsem tak dlouho hledal.\"\" Velázqueze velice ctil Manet. \"\"Velázquez je malíř nad malíře,\"\" měl prohlásit. Rovněž Renoir se vydal v roce 1881 vydal do Madridu, aby mohl dílo španělského malíře studovat.\n\nAle také některé významné malíře 20. století Velázquez fascinoval. Francis Bacon byl v určitém období doslova posedlý portrétem papeže Inocence X. a počátkem 50. let namaloval osm variací tohoto portrétu. Ještě pilnější byl v tomto ohledu Picasso. Roku 1957 namaloval 58 olejomaleb na téma Dvorních dam, v nichž Velázquezův obraz interpretuje a domýšlí z různých aspektů. Velázqueze ctil i Salvador Dalí. Roku 1958 namaloval obraz s názvem \"Velázquez maluje infantku Margaretu\".\n\n\n"}
{"id": "182297", "url": "https://cs.wikipedia.org/wiki?curid=182297", "title": "Sake", "text": "Sake\n\nSake (: 酒), v Česku často nazývané saké, znamená japonsky „alkoholický nápoj“. V Evropě se tento název ujal pro alkoholický nápoj kvašený z rýže, nicméně vyrábí se i z celé řady jiných zdrojů. Japonec jako sake označí i víno či vodku, ale pravděpodobně použije jiný výraz.\n\nPravé japonské Sake nese název Nihonšu (日本酒) a je vyrobeno z rýže několikanásobnou fermentací, tím je jeho výroba podobná výrobě piva. V Japonsku se podává studené (10 °C), teplé (20 °C) nebo horké (30 °C), záleží na konzumentovi a také na ročním období. V zimě se podává horké a v létě studené. Známé japonské značky, s dlouholetou tradicí, balí sake do krabic z pravého japonského javoru. Většina druhů sake obsahuje čtrnáct až sedmnáct procent alkoholu. Síla Sake je však hlavně v jeho plamenité chuti, která má někdy velkou sílu. Sake je součástí mnoha japonských rituálů, většinou při příležitosti oslav svátků.\n\nSake je spojeno se šintoismem - vládne mu liščí bohyně Inari, její hlavní svatyně je jižně od Kjóta ve Fušimi, v celém Japonsku má asi 30 000 svatyní.\n\nSake se vyrábí ze speciálních odrůd rýže (sakamai). Rýžová zrna se nejprve obrousí, máčejí a v páře uvaří. Uvařená vychlazená zrna se infikují plísně koji (Aspergillus oryzae), která škrob enzymaticky štěpí na jednodušší cukry, které poté kvasí a vzniká alkohol. Výroba je velmi podobná výrobě piva. Někdy následuje destilace kvasu a následné přidání alkoholu do kvašícího nápoje, čímž se další kvašení zastaví a obsah alkoholu se zvýší na 18-25%. Tento postup je obdobný postup při výrobě portského vína.\n\nSake se má nalévat do malých keramických nebo dřevěných kalíšků nazývaných v Japonsku \"čoko\" o objemu 5 cl, ale dá se využít i v různých koktejlech (např. v Sake bombě). Prodává se v lahvích různých velikostí, Evropana může překvapit běžná 1,5l lahev. Velká popularita sake vznikla za druhé světové války, kdy bylo sake známo jako nápoj pilotů kamikaze.\n\nSake uschovávejte v pokojové teplotě, nejdéle cca 2-3 měsíce. Po otevření vypijte do 1-2 dní.\n\nProtože japonská slova končící na „e“ anglické mluvčí svádějí k nesprávné výslovnosti, zde \"„sejk“\", píše se výraz \"sake\" v anglosaských zemích někdy s čárkou nad písmenem „e“. „Dlouhé é“ má upozornit na odlišnou výslovnost. Tento přepis se velmi rychle rozšířil i mezi Čechy a ti koncové „e s čárkou“ automaticky čtou podle českých pravidel výslovnosti jako \"„saké“\". Přestože je dnes saké s dlouhým é součástí oficiálních Pravidel českého pravopisu,\nv japonštině má slovo \"saké\" (sakei, さけい) význam zcela jiný.\n\n\n"}
{"id": "182299", "url": "https://cs.wikipedia.org/wiki?curid=182299", "title": "LT-40", "text": "LT-40\n\nLT-40 byl lehký tank československé konstrukce užívaný armádou Slovenska v období druhé světové války.\n\nOd 30. let dostaly české zbrojovky řadu zakázek na dodávky zbraní do zahraničí, mezi nimiž se objevily i zakázky na dodávky tanků, které exportovaly firmy Škoda a ČKD. Firma ČKD vyráběla jak lehké tanky řady AH, které dodávala do Íránu, Rumunska, Švédska či Etiopie, tak tanky, které patřily v Československu do kategorie lehkých, ovšem s téměř dvojnásobnou hmotností, jako tanky řady AH. K těmto exportním tankům patřily typy TNH (pro Írán), LTP (pro Peru), LTH (pro Švýcarsko), LTL (pro Litvu), LTS (pro Slovensko), TNH-Sv a Stvr m/41 (pro Švédsko).\n\nKoncem 30. let se rozhodla Litva, že vyzbrojí svoji armádu tanky československé výroby od firmy ČKD. Dodávka strojů pod označením LLT se měla uskutečnit roku 1940, ale mezitím SSSR Litvu obsadilo a z koupě sešlo. Našel se však nový zákazník, a tím byl samostatný Slovenský stát. Firma Orava, zastupující zájmy předválečné firmy ČKD na Slovensku, nabídla Slovensku tyto tanky 6. července 1940. Slovensko, které mělo velký zájem i o LT vz. 38, možnost získat tento tank s velice podobnou konstrukcí zaujala. Od 2. srpna 1940 tank zkoušela slovenská komise a doporučila jeho zavedení do výzbroje slovenské armády.\n\nJeště roku 1940 bylo na Slovensko dodáno 21 kusů těchto strojů bez kanónů, kulometů, radiostanic a optiky. Slovenská armáda je pod označením LT-40 nechala osadit kulometnou výzbrojí a tank se účastnil tažení Slovenské armády do SSSR. Během bojů o Lipovec byl jeden stroj zničen. Poté byly ostatní stroje přezbrojeny a byly do nich instalovány kanóny Škoda A7 ráže 37 mm. Tanky sloužily u zabezpečovacích oddílů, při útoku na Kavkaz jich několik slovenská armáda nasadila, přičemž všechny nasazené stroje (kromě jednoho) ztratila. Tanky se účastnily Slovenského národního povstání roku 1944. Část jich zabavila německá armáda, stroje, které zbyly povstalcům, Němci zničili protitankovými kanóny.\n\nTank měl stejnou konstrukci jako lehký tank LT vz. 38, byl však o čtvrtinu zmenšený. Stejný byl motor, převodovka, řízení i výzbroj.\n\n\n"}
{"id": "182300", "url": "https://cs.wikipedia.org/wiki?curid=182300", "title": "Buhajra", "text": "Buhajra\n\nBuhajra (arabsky: البحيرة) je egyptský guvernorát. Nachází se na severu země. Jeho rozloha je 9 826 km, v roce 2012 zde žilo 5 327 000 obyvatel. Nachází se zde těžebně významná lokace Vádí Natrun, kde se těží velice vzácný minerál natron. Hlavním městem guvernorátu je Damanhur. Nachází se zde i město ar-Rašíd (anglicky Rosetta), proslavené nálezem Rosettské desky.\n"}
{"id": "182301", "url": "https://cs.wikipedia.org/wiki?curid=182301", "title": "Dumfries a Galloway", "text": "Dumfries a Galloway\n\nDumfries and Galloway (\"Dùn Phris agus an Gall-Ghaidhealaibh\" ve skotské gaelštině) je správní oblast na jihozápadě Skotska, která je rozlohou třetí největší ze všech 32 oblastí. Oblast sousedí na severu s kraji South Ayrshire, East Ayrshire a South Lanarkshire, na východě s krajem Scottish Borders a na jihu se správní oblastí Cumbria, která již patří do Anglie. Západní část kraje je lemována Irským mořem.\n\n"}
{"id": "182304", "url": "https://cs.wikipedia.org/wiki?curid=182304", "title": "Arpa", "text": "Arpa\n\nArpa také zvaná Východní Arpačaj ( , ) je řeka v Arménii a v Nachičevanské autonomní republice v Ázerbájdžánu. Je dlouhá 128 km. Povodí má rozlohu 2 630 km².\n\nPramení na svazích Zangezurského hřbetu v Náhorním Karabachu. Na středním toku protéká mezihorskou kotlinou. Je to levý přítok Araksu.\n\nVoda se využívá na zavlažování, v důsledku čehož řeka v létě nedotéká do Araksu. Na horním toku se nacházejí lázně Džermuk. Byl vybudován tunel dlouhý 48,6 km, kterým může protékat voda z řeky do jezera Sevan.\n"}
{"id": "182305", "url": "https://cs.wikipedia.org/wiki?curid=182305", "title": "Stockholmská krvavá lázeň", "text": "Stockholmská krvavá lázeň\n\nStockholmská krvavá lázeň je název, který se používá pro události ze dne 8. až 9. listopadu 1520, kdy dánský král Kristián II. s pomocí uppsalského arcibiskupa Gustava Trolleho potlačil vzpouru švédské šlechty a měšťanstva proti dánské nadvládě. Král Kristián s pomocí arcibiskupa Trolleho pozval 7. listopadu pod záminkou smírných jednání do svého paláce ve Stockholmu přední odpůrce dánsko-švédské Kalmarské unie. Během noci byli hosté Kristiánovými vojáky zatčeni a ráno předvedeni před tribunál vedený arcibiskupem Trollem a dalšími preláty. Zatčení byli obžalováni ze zrady a kacířství, jednalo se v podstatě o inkviziční proces. Soud proběhl velmi rychle a padlo při něm 82 rozsudků smrti mimo jiné i pro dva biskupy a 14 předních švédských šlechticů. Odsouzení byli v následujících dvou dnech veřejně popraveni na Velkém náměstí ve Stockholmu, jejich rodiny byly uvězněny a majetek nechal král Kristián zkonfiskovat. Odsouzené popravoval dánský kat Jörgen Homuth, biskupové a šlechtici byli sťati, další odsouzení oběšeni nebo upáleni. Na hranici skončilo i tělo Stena Stureho, bývalého regenta Švédska a hlavního Kristiánova odpůrce, který zahynul v únoru roku 1520. Tato událost se stala námětem známého románu Miky Waltariho \"Krvavá lázeň\" z roku 1948.\n"}
{"id": "182311", "url": "https://cs.wikipedia.org/wiki?curid=182311", "title": "Petřínská komunikace", "text": "Petřínská komunikace\n\nPetřínská komunikace je označení pro urbanistický projekt z 20. a 30. let 20. století. Cílem bylo propojit severozápadní části (Břevnov, Hradčany, Dejvice, Střešovice) s historickou Prahou. Projekt nebyl realizován a parkový charakter Petřínských sadů zůstal nezměněn.\n\nS koncepcí petřínské komunikace jako první přišel vrchní purkrabí Karel hrabě Chotek už v polovině 19. století. Poté, co nechal postavit v roce 1831 tzv. Chotkovu silnici, která je pokračováním ulice Mariánské hradby, Karel hrabě Chotek navrhl cestu po petřínských svazích pro zmnožení dopravních spojů mezi centrální Prahou s oblastmi na severozápadě.\n\nNa začátku dvacátých let 20. století vyšel zákon o Velké Praze: Praha se administrativně rozšířila o předměstí a v nich probíhala velká stavební výstavba. Stále rostl počet automobilů v pražských ulicích. Státní regulační komise opakovaně (v roce 1920, 1922 a 1937) vypisovala soutěže na řešení dopravního propojení centra města se severními a severozápadními částmi Prahy. Doprava měla být řešena pomocí obvodové třídy kolem historického města a to tak, že provoz z Letné, Bubenče a Holešovic by se letenskou komunikací (o které v té samé době vznikaly projekty) dostal na Štefánikův most, dále na třídu Revoluční, ulicí Na příkopě a Národní třídou k Újezdu. Pokračováním měla být výstupní komunikace petřínským svahem až k Pražskému hradu a Střešovicím. Petřínská cesta měla snížit provoz v Nerudově ulici. Soutěž vypsána v roce 1920 nesla název Letenská, avšak zároveň řešila i dopravní spojení přes petřínský svah. Z 18 architektů 12 podalo návrh i na to téma. Nejvýše oceněný byl projekt dvojice autorů František Vahala a Vlastislav Lhota. Cestu projektovali od mostu Legií, trasu vedli od konce Vítězné třídy po úpatí Petřína směrem na sever, serpentinou skrz Schönbornskou zahradu a mírným stoupáním přes zahradu Lobkovickou, následně podél Strahovského kláštera na Pohořelec. Autoři dále navrhli z Pohořelce napojení na komunikaci na Mariánských hradbách, tím byl Pražský hrad propojen s městem.\n\nAlfred Pollak nezačínal v prodloužení mostu Legií, ale o něco dál na sever a jeho komunikace si vyžádala několik průlomů v stávající malostranské zástavbě. Serpentina, kterou použil, měla větší poloměr oblouků (tím utrpěl svah) a pod Schönbornskou zahradou umístil krátký tunel.\n\nDvojice autorů Ladislav Skřivánek – Josef Šejna získala v soutěži druhou cenu. Začátek komunikace byl z ulice Hellichovy, serpentina mířila nejdříve k jihu a po té zpět k Seminářské zahradě, pod kterou vedli krátký tunel.\n\nAntonín Engel (člen poroty) podal návrh mimo soutěž: cesta ústila také z Hellichovy ulice, ale použil dvojitou serpentinu (tím by se značně rozrušila plocha Seminářské zahrady).\n\nSpoluautoři Pavel Janák, Alois Kubíček a E. Svoboda začínali komunikaci ze zahrady Kinských, odtud přímým směrem do Seminářské zahrady a Lobkovicovou zahradou kolem Strahovského kláštera do Úvozu, odkud trasa pokračovala vyhlídkovým způsobem pod hradními zahradami až na Letnou v délce 5,4 km.\n\nDruhá soutěž z roku 1922 se zabývala úpravou pobřežní částí Malé Strany a mimo jiné i tématem petřínské cesty. František Lehmann ve svém projektu začínal cestu v prodloužení mostu Legií, Vítěznou třídou a pokračoval krátkým tunelem. Alois Dryák začátek cesty stáčel od ústí mostu Legií doleva po bývalých hradbách a po nabrání jisté výšky stočil trasu zpět mezi bývalá kasárna a budovu Sokola a pokračoval dále nahoru. Miloš Váněček začínal trasu na novém náměstí u Hellichovy ulice. Projekt spoluautorů Bohuslava Fuchse, Josefa Štěpánka a Antonína Moudrého se odlišoval od předchozích, vyslovili se proti vedení serpentiny po úbočí Petřína. Zeleň chtěli otevřít veřejnosti, navrhovali sloučit petřínské sady se zahradou Seminářskou a se zahradami Michnova, Chotkova a Nostického paláce. Navrhovali postavit vstupní parter do petřínských zahrad v ústí Hellichovy ulice ve tvaru, který se podobal amfiteátru.\n\nSoutěž o podobu výstupní komunikace na Petřín v roce 1926 vypsala Pražská obec. Soutěžní podmínky určila Státní regulační komise: preference silnice bez zákrut přímými tahy po svahu aby doprava byla rychlá, Újezd měl být přemostěn nástupní rampou aby komunikace získala výšku už při patě petřínského svahu, silnice měla mít dvě vozovky pro elektrickou dráhu, dvě vozovky pro auta a široký chodník. Z důvodu reprezentativní cesty na Pražský hrad, bylo doporučeno aby cesta byla vyhlídková. Přímé tahy použili: Alois Dryák, Bohumil Hypšman, František Albert Libra, František X.Čtrnáctý, dvojice autorů Josef Chochol – Zdeněk Pešánek a trojice autorů František Svoboda – Bohumil Švarc – Miloš Váněček. Další čtyři architekti projektovali serpentiny, mezi nimi i Vlastislav Hofman, který získal první cenu, přestože navrhl cestu se dvěma zákruty. V zákrutech umístil kruhové vyhlídkové terasy s pergolami, další byly podél přímého úseku komunikace za Lobkovicovou zahradou. Komunikace vyústila na Pohořelec, ale druhým ramenem pokračovala na Břevnov. Vlastislav Hofman navrhl dvojí nájezd na Újezdu: a) trasou vedoucí z mostu Legií a následně ulicí Říční, b) cestou ze Smíchova prostřednictvím prodloužení ulice Rošických. Začátek i konec komunikace ozdobil branami. Druhá cena byla udělena Aloisu Dryákovi, který řešil začátek nástupní rampou: a) v prodloužení Vítězné třídy, b) z nedaleké ulice Plaské, kde postavil monumentální schodiště při patě Petřína. Jeho tahy petřínským svahem byly přímé.\n\nTřetí místo v soutěži obdrželo autorské trio František Svoboda – Bohumil Švarc – Miloš Váněček. Vyprojektovali výraznou železobetonovou rampu v ose mostu Legií, kterou začali zvedat už v polovině mostu, aby nabrali rychlost při patě Petřína. Vítězná třída pod rampou vypadala jako krytá pasáž. Komunikace byla vedena přímými tahy svahem, část trasy byla v tunelu. Nad tunelem byla vyhlídková restaurace.\n\nJosef Chochol a Zdeněk Pešánek navrhli začátek výstupní rampy na křižovatce ulic Zborovská a Chotkova. Na úpatí Petřína se pak tento nájezd setkal s druhým nástupním tahem od náměstí Kinských. Odtud komunikace pokračovala soustavou přímých tahů propojených oblouky na Pohořelec. František X. Čtrnáctý navrhl vést hlavní silniční tah z Lobkovické zahrady přes Vlašskou ulici k Úvozu. Zde se cesta měla větvit na odbočku k Hradčanskému náměstí a hlavní komunikace by směřovala do Dejvic.\n\nKomunikace, ať přímými tahy svahem či serpentinou, by ve výsledku nevratně narušila parkové návrší Petřína. Státní regulační komise v roce 1930 předložila výsledný plán petřínské komunikace: šířka cesty 14 m, poloměry směrových oblouků pod 30 m, stoupání nejvíce 4 procenta, vedení komunikace v ose mostu Legií a vyústění na Dlabačově.\n\nNakonec k realizaci vítězného návrhu ze soutěže v roce 1926 nedošlo. V roce 1937 byla vypsána soutěž na úplně nové možnosti dopravy, minimum architektů se zabývalo petřínskou komunikací. Emanuel Hruška navrhl dráhu vedenou tunelem pod Strahovem. Svahy Petřína zůstaly ve své nezměněné podobě.\n\nZáměr petřínské komunikace zásadně odmítal Klub Za starou Prahu. Naopak příznivě se k myšlence komunikace (bez tramvajové trati) stavěl architekt Bohumil Hübschmann, člen vedení (Domácí rady) tohoto klubu, který byl Státní regulační komisí vyzván k vypracování projektu. Klub reagoval svoláním protestního shromáždění \"Na obranu Petřína\" 1. dubna 1937 za účasti řady spolků a podepsání petice a dále byla uspořádána odborná anketa, ze které vzešel požadavek na vypsání veřejné soutěže na vyřešení spojení centra města se severozápadní oblastí. V této soutěži vznikl návrh autorů Kubíček-Balcárek-Kopp dopravního řešení pomocí dvojice tunelů pod Strahovským stadionem a pod Letnou. Realizace pak byla díky druhé světové válce odložena, ale nakonec uskutečněna: nejdříve byl vybudován Letenský tunel (1953) a nakonec i Strahovský tunel, dokonečen až v roce 1997.\n\n\n\n"}
{"id": "182326", "url": "https://cs.wikipedia.org/wiki?curid=182326", "title": "Malá vodní elektrárna", "text": "Malá vodní elektrárna\n\nMalá vodní elektrárna (MVE) je označení pro vodní elektrárny s instalovaným výkonem maximálně do 10 MW včetně. Evropská unie však považuje za MVE vodní elektrárny do výkonu 5 MW. Velká většina výkonu vodních elektráren (cca 90 %) je z elektráren o výkonu větším než 5 MW a zbylých cca 10 % je z MVE podle evropského řazení. \n\nMalé vodní elektrárny se většinou budují v místě bývalých mlýnů a jezů. Pro konstrukci malých vodních elektráren se často používá Bánkiho turbína, která je konstrukčně velmi jednoduchá a tím i ekonomicky výhodná na pořízení.\n\n\n\n\n\n"}
{"id": "182330", "url": "https://cs.wikipedia.org/wiki?curid=182330", "title": "Paraná (řeka)", "text": "Paraná (řeka)\n\nParaná ( , ) je druhá největší řeka Jižní Ameriky po Amazonce. Název \"Paraná\" pochází z jazyka domorodého kmene Tupi a význam tohoto slova lze přeložit jako „\"velká jako moře\"“. Řeka protéká Brazílií (státy São Paulo, Mato Grosso do Sul, Paraná) a Argentinou (provincie Misiones, Corrientes, Entre Ríos, Chaco, Santa Fe, Buenos Aires) a částečně také tvoří státní hranici obou zemí s Paraguayí. Je přibližně 4350 km dlouhá. Povodí má přibližně rozlohu 2 582 670 km² (větší než Alžírsko).\n\nŘeka \"Paraná\" vzniká soutokem zdrojnic Paranaiba a Rio Grande v jižní Brazílii. Tok řeky míří dále jihozápadním směrem až k hranicím Paraguaye a dalších 190 km tvoří přírodní hranici mezi západní částí Paraguaye a jihovýchodní Brazílií. Hned pod soutokem zdrojnic protíná lávovou planinu Paraná a vytváří peřeje a vodopády (Urubupunga – výška 12 m). Nedaleko brazilského města Guaíra byl v minulosti tok přerušen sedmi kaskádami vodopádů Sete Quedas (výška do 33 m), které byly koncem 20. století zatopeny vzdutím gigantické přehradní nádrže Itaipú (druhé nejvýkonnější na světě). Po soutoku s levostranným přítokem Iguaçu vstupuje na území Argentiny, tvoří hranici mezi touto zemí a Paraguayí (468 km) a její tok se mohutným obloukem stáčí západním směrem. U města Posadas vtéká do Laplatské nížiny, kterou pak protéká až k ústí. V místech, kde řeka opouští území Paraguaye, se stáčí opět směrem k jihozápadu a z pravé strany přijímá největší přítok, kterým je řeka Paraguay. Pod soutokem protéká přehradní nádrží Yacyretá a stáčí se do vnitrozemí Argentiny. Na dolním toku dosahuje šířka řeky místy 2 km i více a hloubka 10 až 20 m. V následujících 820 km pokračuje k argentinskému městu Rosario, kde stáčí jihovýchodním směrem a po dalších 500 km vytváří širokou deltu, která se skládá z 11 ramen (největší je Paraná-Guasu). Přibírá zleva řeku Uruguay a vlévá se do zálivu-estuáru Río de la Plata.\n\n\nParaná odvádí vodu z velké oblasti střední části Jižní Ameriky. Patří mezi nejvodnější světové řeky a ročně dopraví do zálivu Rio de La Plata stejný objem vody jako např. severoamerická řeka Mississippi. V povodí řeky se nachází řada velkých měst, mimo jiné i Buenos Aires, Rosario, Asunción, Brasília a další. Oblast je bohatá i na celou řadu unikátní přírodních celků – např. mokřady a bažiny v Pantanalu na horním toku řeky Paraguay, vodopády Iguaçu na stejnojmenné řece nebo planina Gran Chaco na hranicích Paraguaye a Bolívie.\n\nZdroj vody je dešťový a režim povodňový. Průměrný roční průtok vody na dolním toku činí přibližně 15 000 m³/s, maximální 30 000 m³/s a minimální 7000 až 10 000 m³/s. Nejvyšší je od ledna do května, kdy nastávají letní deště v horní části povodí. Druhé nejvyšší období přichází od června do srpna, kdy pro změnu zimní deště přinášejí srážky v dolní části povodí. Celkový roční odtok do oceánu činí přibližně 480 km³ a spolu s řekou Uruguay dosahuje 650 km³. Řeka také unáší mnoho pevných částic (až 150 Mt za rok). Její kalná voda je patrná na otevřeném moři do vzdálenosti 100 až 150 km od břehu.\n\nEstuár objevil jako první Evropan v roce 1515 Španěl Juan Dias de Solis. V roce 1520 zde pobýval Fernão de Magalhães. Detailněji se se systémem řeky seznámil S. Cabot, který byl v roce 1526 prvním Evropanem v jejím ústí.\n\nDostatek vody a nižší hustota osídlení v některých úsecích řeky vedly v posledních desetiletích ke stavbě mnoha hydroelektráren a přehradních nádrží. Nad soutokem s řekou Iguaçu byla koncem 90. let 20. století postavena největší hydroelektrárna na světě – Itaipú – s instalovaným výkonem 12 600 MW a přehradní nádrží o rozloze 1350 km², hydroelektrárna Yacyretá na hranicích Argentiny a Paraguaye má instalovaný výkon 4050 MW a přehradní jezero o rozloze 1600 km². Další přehradní nádrže jsou postaveny na horním toku řeky v oblasti zdrojnic Paranaiba a Rio Grande.\n\nŘeka je stále využívána jako významné loviště mnoha druhů sladkovodních ryb. Mezi ekonomicky nejdůležitější patří místní druhy Surubí a Sábalo.\n\nŘeka je využívána jako dopravní tepna zejména na dolním toku, kde mohou díky větší hloubce plout i některé námořní lodě. Až do města Rosario 640 km od ústí mohou plout lodě s ponorem do 7 m a s ponorem 4 m až do města Posadas a při velké vodě až k ústí řeky Iguaçu. Střední a horní tok je na mnoha místech přehrazen vodními nádržemi, na nichž probíhá pouze omezený lodní provoz.\n\nNa březích estuáru Río de la Plata leží hlavní města Uruguaye (Montevideo) a Argentiny (Buenos Aires).\n\n\n"}
{"id": "182332", "url": "https://cs.wikipedia.org/wiki?curid=182332", "title": "Doprava v Brně", "text": "Doprava v Brně\n\nBrno je důležitou dopravní křižovatkou již historicky. Dne 7. července 1839 byl příjezdem prvního vlaku do Brna zahájen provoz na železniční trati Břeclav–Brno (část Severní dráhy císaře Ferdinanda) a tím i na území dnešního Česka. Dnes slouží brněnský železniční uzel pro hlavní přepravní směry mezi Vídní, Prahou a Bratislavou; vychází odsud též mnoho spojů na severní Moravu.\n\nV roce 1967 byla zahájena výstavba dálnice D1 z Prahy do Brna. První úsek do Mirošovic byl uveden do provozu 12. července 1971 avšak k propojení Prahy s Brnem došlo až v roce 1980. Nyní do Brna vedou tři dálnice.\n\nMěsto Brno má k dispozici mezinárodní letiště. \n\nObyvatelům Brna slouží rovněž i rozsáhlý systém městské hromadné dopravy, který se skládá ze sítě tramvají, trolejbusů a autobusů. Uvažuje se též i o vybudování rychlodráhy, podpovrchové tramvaje či metra. Zdejší dopravní podnik též provozuje i lodní dopravu na Brněnské přehradě. Díky nížinnému charakteru krajiny je rozšířená také cyklistika.\n\nV 18. století bylo možné se přepravit po městě nosítky, v 19. století zde fungovaly omnibusové linky. Roku 1869 začala v Brně, coby prvním městě v českých zemích, jezdit tramvaj, tehdy koněspřežná.\n\nMěstská hromadná doprava provozovaná Dopravním podnikem města Brna (DPMB) je součástí Integrovaného dopravního systému Jihomoravského kraje. Dne 25. listopadu 2013 zavedl DPMB prodej SMS jízdenek.\n\nHistorie tramvajové dopravy sahá až do 2. poloviny 19. století, kdy v roce 1869 poprvé na území dnešní České republiky vyjela koňská tramvaj. Po počátečních neúspěších byl v roce 1884 zahájen provoz parní tramvaje, která spolehlivě sloužila až do roku 1900,poté byla celá její síť elektrifikována. Vrcholný rozkvět zažily brněnské tramvaje za první československé republiky. V 70. a 80. letech byly stavěny především tratě rychlodrážního charakteru do velkých sídlišť na okraji města. Poslední změnou v kolejové síti bylo v roce 2008 prodloužení tratě v Králově Pole na konečnou \"Technologický park\". V současné době je tramvajová síť v Brně největší na Moravě a druhá v celé ČR. Dopravní podnik města Brna dnes disponuje přibližně 320 tramvajemi, které jezdí na jedenácti linkách s čísly 1–6 a 8–12, celková délka tratí dosahuje přibližně 70 km, rozchod kolejí činí 1435 mm. Tramvajová síť, která je páteří MHD, bývá místy přetížená, což před lety rozproudilo debatu o vybudování podzemní dráhy v Brně.\n\nPrvní trolejbusy vyjely do brněnských ulic v roce 1949. Dlouho však byly spíše „popelkou“ v brněnské MHD. V 60. letech jim dokonce hrozil zánik. Bouřlivý rozvoj přichází v 70. letech 20. století, kdy je stavěno mnoho tratí (zejména do menších sídlišť). V 90. letech nastává uklidnění a prioritou je především zajištění provozu na již postavených tratích největší trolejbusové sítě v republice. Dopravní podnik má k dispozici přibližně 150 trolejbusů, které jezdí na 13 linkách v rozmezí čísel 25 až 39\n\nAutobusová doprava zahájila v Brně provoz již v roce 1930. Zpočátku měla spíše doplňkový charakter. Za socialismu byla však síť linek velmi výrazně rozšířena do celého města. V 90. letech byl při reorganizaci městské hromadné dopravy vyloučen provoz autobusů z centra. V současné době by autobusy měly působit zejména jako napaječe pro kapacitnější a ekologičtější tramvajovou dopravu. Dnes autobusy zajišťují v Brně dopravu na celkem 54 linkách v rozmezí čísel 40–99. Doplňkovou součástí autobusové dopravy je také několik linek s bezplatným provozem, které dopravují zákazníky do různých nákupních center v Brně a okolí. Noční doprava je v Brně provozována pouze autobusy, které jsou nejvyužívanější v pátek (tj. před víkendem) a ve středu (kdy provozovatelé zábavních a gastronomických zařízení nabízejí studentům slevy) – za takovou noc se nočními linkami sveze 25–26 tisíc cestujících. Vozový park Dopravního podniku dnes čítá přibližně 310 autobusů.\n\nOd června do poloviny září městem také pravidelně projíždí turistický minibus provozovaný městem Brnem s cílem poskytnutí zájemcům krátkou prohlídku města.\n\nLodě Dopravního podniku slouží pro rekreační plavby po Brněnské přehradě a kolem hradu Veveří. Jejich provoz byl zahájen v roce 1946, v současnosti DPMB disponuje šesti elektrickými loděmi, většinou dvoupalubovými s kapacitou okolo 200 pasažérů. Celková délka plavby mezi konečnými zastávkami je 1 hodina a 10 minut. Provoz lodí probíhá pouze v době plavební sezóny, obvykle od dubna do října. Loď je možné, stejně jako každé jiné vozidlo Dopravního podniku, pronajmout na soukromou akci.\n\nUvažuje se také o vybudování podpovrchové dráhy v severojižním směru, varianty jsou Severojižní tramvajový diametr a Severojižní kolejový diametr. Otázka severojižního diametru v Brně úzce souvisí s problematikou přestavby železničního uzlu Brno a polohou hlavního nádraží – v případě přesunu hlavního nádraží by severojižní diametr značně zlepšil napojení nového nádraží na centrum.\n\nBrno je významný železniční uzel České republiky. Dne 7. července 1839 byl příjezdem prvního parního vlaku do Brna zahájen provoz na železniční trati Břeclav–Brno (odbočka Severní dráhy císaře Ferdinanda) a tím i na území dnešního Česka. Dnes leží brněnský železniční uzel na prvním železničním koridoru mezi Prahou, Vídní a Bratislavou, přičemž hlavní nádraží je také centrálním uzlem regionální a meziregionální dopravy.\n\nDo Brna vedou následující tratě, na kterých jsou v provozu uvedené dálkové linky:\n\nMístní dopravu zajišťuje na zmíněných tratích množství regionálních železničních linek Integrovaného dopravního systému Jihomoravského kraje.\n\nPlány na nutnou modernizaci celého uzlu počítají s možností rychlejšího pohybu vlaků městem, výstavbou nových železničních zastávek a jejich lepším začleněním do integrovaného dopravního systému. Nejdiskutovanějším problémem je poloha hlavního nádraží, které se nachází v těsné blízkosti historického centra města a které kapacitně již téměř nepostačuje. Kromě stávající polohy je ve hře přesun stanice buď o 300 m jižním směrem pod Petrov k Novým sadům, nebo o 800 m jihovýchodně do čtvrti Trnitá, na místo současného nákladního Dolního nádraží. Zejména kvůli odporu přesunu do Trnité proběhla v letech 2004 a 2016 místní referenda. V obou z nich se většina hlasujících vyslovila pro preferenci polohy pod Petrovem, případně současného místa, žádné z nich ale nebylo kvůli nedostatečné účasti právně závazné. V roce 2017 dokončila Správa železniční dopravní cesty studii, která ukázala, že obě navrhované varianty přesunu jsou proveditelné a že obě mají své výhody i nevýhody.\n\nV průběhu příštích dvaceti let by se mělo Brno stát křižovatkou a jednou ze tří tuzemských zastávek dvou transevropských multimodálních koridorů vysokorychlostní železnice v trasách Athény – Sofie – Budapešť – Vídeň – Brno – Praha – Drážďany – Norimberk a Gdaňsk – Varšava – Brno – Vídeň.\n\nLetiště Brno-Tuřany je vzdálené zhruba 7 km jihovýchodně od centra. Pravidelné lety: Brno – Londýn / Stansted / Luton, Brno – Praha, Brno – Moskva, Brno - Miláno, Brno - Řím, Brno - Petrohrad, Brno - Eindhoven a dále charterové lety do turistických destinací především ve Středomoří. Především sportu slouží malé vnitrostátní letiště Medlánky.\n\nV roce 1969 byla v Brně zahájena výstavba dálnice směrem k Praze. Tento první jihomoravský dálniční úsek mezi křižovatkami Kývalka a Brno-západ byl zprovozněn 6. září 1972, k celkovému propojení Prahy s Brnem došlo v roce 1980. Brno je dnes významnou dálniční křižovatkou, jeho jižním okrajem prochází dálnice D1 z Prahy přes Jihlavu dále na Vyškov a Kroměříž, respektive po D46 na Olomouc a dále do Ostravy; v Brně se od ní odděluje dálnice D2 do Bratislavy. Od 90. let se buduje rozšířené silniční napojení na Vídeň – dálnice D52, před zahájením výstavby je kvalitní spojení Brna se severem republiky – dálnice D43, která naráží na odpor občanských sdružení, nespokojených s navrženou trasou přes sídliště Bystrc. Chystá se také rozšíření dálnice D1 v úseku Kývalka – Holubice na šestipruhové uspořádání.\n\nBuduje se Velký městský okruh (VMO), zahrnující například výstavbu MÚK Hlinky (zprovozněna 2007), Královopolského tunelu (zprovozněn 2012), rozšíření ulice Žabovřeské, vinohradského tunelu Pod Akátkami, tunelu Červený kopec nebo přemostění maloměřického nádraží. VMO má být kompletně dokončen do roku 2035.\n\nDíky nížinnému charakteru krajiny je rozšířená také cyklistika a jsou budovány cyklostezky či dráhy pro bruslaře na kolečkových bruslích. Městem prochází i několik turistických stezek KČT.\n\n"}
{"id": "182333", "url": "https://cs.wikipedia.org/wiki?curid=182333", "title": "Seznam DTP programů", "text": "Seznam DTP programů\n\nDTP (jinak také sázecí) programy slouží pro Desktop publishing. Seznam obsahuje základní sázecí programy:\n\n\n\n\n\n"}
{"id": "182335", "url": "https://cs.wikipedia.org/wiki?curid=182335", "title": "Forex", "text": "Forex\n\nForex je zkratka pro Foreign Exchange (anglicky směna cizích měn). Forex je ale též známý pod názvy Forex Trading, Currency Trading, Foreign Exchange Market nebo zkráceně FX. Je to mezinárodní obchodní systém pro směnu základních a vedlejších měnových párů, tedy devizový trh, jehož střední kurzy se považují za oficiální světové kurzy. Na tomto trhu směňují jeho účastníci (banky, pojišťovny, fondy aj.) aktiva v různých měnách a deriváty na aktiva v jiných měnách. Je to nejlikvidnější trh na světě. Protože objemy denně realizovaných transakcí na něm dosahují hodnoty v průměru 5,1 biliónů amerických dolarů, je to i největší světový finanční trh.\n\nVětšina investorů na Forex vstupuje za účelem spekulace, nakupují a prodávají měny s cílem dosáhnout zisk. Princip je přitom stejný jako na jiných (akciových) trzích. Investor může buď očekávat vzestup kurzu, nebo jeho pokles. V prvním případě se snaží levně nakoupit, aby mohl dráž prodat, v druhém případě draze prodat, aby mohl posléze levněji nakoupit.\n\nCeny měn na Forexu, tedy celosvětově, jsou ovlivněny především relativní silou ekonomik, jejich inflacemi a úrokovými mírami. V největším objemu se na Forexu obchoduje s americkým dolarem, eurem, britskou librou, japonským jenem, kanadským dolarem, švýcarským frankem, novozélandským dolarem a australským dolarem. \n\nMechanismus obchodování je podobný jako např. u akcií, tedy za asistence čekajících obchodníků, brokerů, v roli tvůrců trhu, se zveřejněnými kotacemi na nabídkové nebo poptávkové straně, případně na obou. Protože Forex nemá žádnou centrální burzovní knihu, musí obě strany po dohodě podmínek svou transakci ke skutečnému zobchodování ještě potvrdit. Specifikem Forexu je možnost obchodovat 24 hodin denně, 5 dní v týdnu, kromě víkendů. Finančními centry jsou především Londýn, New York, Tokio a Hong Kong.\n\nForex představuje poměrně mladý trh, který se od svého vzniku v roce 1971 dostal na denní obrat přesahující 5,3 bilionů dolarů. S měnami či jinými komoditami se však obchodovalo takřka odnepaměti. Měny se nejspíš poprvé začaly směňovat již od vyrobení první mince v 7 st. před n. l. v Lýdii. Cesta k mezinárodnímu devizovému trhu, tedy bezhotovostnímu, ale byla ještě dlouhá. Překážky zde byly zejména technické. K jeho pevnému ustanovení tedy přispělo až zdokonalení počítačů a vynález internetu. \n\nTeprve v roce 1971 se podařilo zabezpečit první Forexovou síť, skrze kterou mohly s měnami obchodovat centrální banky, komerční banky, investiční instituce a další velké instituce. Tehdy vznikl první Forex trh. Tento trh byl ale ještě nevhodný ke spekulacím. Byl omezen Brettonwoodským měnovým systémem, podle kterého musela každá země udržovat fluktuaci své měny v rozmezí jednoho procenta kolem pari hodnoty vyjádřené v amerických dolarech. Systém byl schválen v okrese Bretton Woods v New Hampshire v USA v roce 1945. V roce 1971 však dolarové zásoby v zahraničí vzrostly natolik, že převyšovaly americké zlaté rezervy. Důvěra v americký dolar klesla, přičemž důvěra v jiné měny vzrostla. Velké instituce více věřily švýcarskému franku nebo západoněmecké marce. Celý systém pevných směnných kurzů se ukázal jako neudržitelný. \n\nV březnu roku 1973 se rozhodla tento systém většina zemí opustit a začal se formovat forexový trh v podobě, jak jej známe dnes. Velká Británie a Švýcarsko byly prvními státy, které přešly na pohyblivý (floating) kurz svých měn vůči dolaru. \n\nI další rozvoj je spojen s vývojem technologií, které ještě v roce 2000 neumožňovaly, aby byl retailový obchodník připojen k obchodní platformě a viděl online cenu. Obchody stále probíhaly telefonicky nebo písemně a obchodní terminály byly přístupny pouze velkým společnostem. Až s rozšířením internetu a rozvojem programů v letech 2000 až 2005 se dostala obchodní platforma i k drobným obchodníkům. \n\nSvůj nemalý podíl na tom měla také uvolněná regulace. Dříve se obchodovalo pouze s loty, což je 100 tisíc jednotek jedné měny, nejčastěji amerického dolaru. To se změnilo. Mohlo se obchodovat s menšími objemy -MiniLoty, MikroLoty- s pomocí Efektu: -Finanční páky- místo obchodu s 1.Lotem si obchodník za drobný poplatek daný Lot může zapůjčit. Trh se tím stal dostupný i pro drobné obchodníky.\n\nFinanční páka neumožnila jen vstup na trh drobným obchodníkům, ale přinesla také možnost mnohem vyšších zisků (a rizik). Umožnila investovat mnohem víc, než byla hodnota účtu investora. Investor tak může obchodovat s kapitálem např. i 100krát větším. S možností astronomických zisků přichází ale i možnost astronomických ztrát. \n\nPokud například investor prodá EUR/CZK bez páky, přičemž jeho investice byla 1 mikrolot (1000 Kč) a česká koruna ztratila svoji hodnotu o jednu korunu, vydělá 1 000 Kč. V případě, že ve stejné situaci použije páku 1:100, získá za stejné investované peníze 1 lot a vydělá stokrát víc, tedy 100 000 Kč. Funguje to ale i opačně. Pokud česká koruna o jednu korunu posílí, prodělá 100 000 Kč. V případě investice 1000 Kč bude v mínusu 99 000 Kč. \n\nU některých brokerů je možné získat páku i 1:500, ale podle nařízení Evropského orgánu pro cenné papíry a trhy (ESMA), které začalo platit 1. srpna 2018, musí všichni evropští licencovaní brokeři nabízet páku o velikosti maximálně 1:30 pro retailové obchodníky. Od tohoto data nesmí brokeři také nabízet bonusy ke vkladům. Vytvářejí dojem většího objemu peněz a vybízí k riskování zdánlivě „bez rizika“, ačkoliv investor bonus obvykle získá až po uskutečnění obchodu o určitém objemu. \n\nPokud investor používá k investicím finanční páku, je po něm požadován tzv. margin, což je jistina, kterou musí složit nejčastěji u svého brokera, aby ten byl kryt proti úvěrovému riziku, které je s půjčkou lotu spojené. Pokud pak investor hodně tratí, může broker uskutečnit margin call, vyzvání k doplnění prostředků na osobní účet. Pokud k doplnění nedojde nebo je ztráta příliš vysoká, obchod se sám uzavře. Je to ochrana ještě před větším zadlužením. Páka tedy dokáže odměnit i potrestat. \n\nPodstatné při obchodu s finanční pákou je uvědomit si, že investice nemá velikost zálohy, ale jednoho lotu. Z neuvědomění plynou časté chyby investorů, např. snaha realizovat taktiku „kup a drž“, přičemž s kapitálem jednoho tisíce Kč nelze dlouhodobě držet investici o velikosti jednoho lotu. Riziko spojené s pákou tedy obvykle vede k tomu, že drobní investoři buď inklinují k vybírání malých zisků, nebo k držení velkých otevřených ztrát. Díky rizikům spojeným s velkou finanční pákou se v mnoha případech o investicích na Forexu mluví spíše jako o ruletě, i nepatrné rozdíly, často neodhadnutelné, mohou znamenat tisícové ztráty či zisky. \n\nAčkoliv rozvoj online obchodování a pokles minimálního vkladu umožnil obchodovat téměř komukoliv, investovat by měl vždy pouze poučený investor u prověřeného brokera, ten by měl mít licenci a kladné recenze. Před obchodováním na Forexu je proto vhodné se věnovat dostatečné přípravě. K tomu slouží plně funkční demoúčty, vzdělávací materiály nebo bezplatné semináře pro veřejnost.\n\nCílem obchodování na Forexu je realizace zisku z rozdílu mezi nákupní a prodejní cenou. Základem pro stanovení strategie obchodování na Forexu je fundamentální analýza a technická analýza, dlouhodobé sledování makroekonomických ukazatelů a souvisejících událostí, mj.:\n\nForex trader (obchodník) by měl disponovat určitými schopnostmi a dovednostmi:\nPomocí statistických programů na zpracování historických dat a jejich prezentaci ve formě technických ukazatelů je schopen Forex obchodník předpovídat budoucí směr vývoje kurzů (např. Bollingerovo pásmo). V součinnosti vlastní intuice a zkušenosti, informací z analýz vzniká strategie pro obchodování na Forexu. Obchodníci zpravidla uzavírají své prognózy na pohyb kurzů na několik dní dopředu (krátkodobé prognózování). Dlouhodobá strategie nemusí korespondovat se stanovenými předpoklady, dlouhodobé prognózy bývají méně spolehlivé. Výhodou obchodování v dlouhodobém horizontu je však diverzifikace rizika, kdy obchodník sází na dlouhodobě nastavený trend, nikoli krátkodobý výkyv ceny.\n\nZákladní forex strategie:\nFaktory určující zisk obchodníka:\n\nHledání profit prostřednictvím krátkodobých spekulativních činností je negativním chováním s ohledem na náboženskou morálku.\n\nNěkteří online Forex brokeři umožňují svým klientům obchodování \"na zkoušku\" zdarma s virtuálními penězi, kde si obchodníci mohou sami vyzkoušet, jak probíhá reálné obchodování na Forexu. Obchodování je stejné jako v reálu, odezvy v provádění příkazů, technická podpora i samotná platforma jsou identické. Forex demo účet je vhodný pro pochopení obchodování a vyzkoušení různých strategií. Pro používání demo účtu stačí vyplnit formulář na webu brokera a stáhnout příslušnou aplikaci (software).\n\nReálný obchodní účet obnáší již obchodování s reálnými prostředky, které na obchodní účet můžete vložit obvykle prostřednictvím bankovního převodu, případně kreditní či debetní kartou. Reálný obchodní účet již plně odpovídá reálným tržním podmínkám, je přímo napojený na živý data feed a zadané obchody jsou v případě ECN / STP brokerů odesílány přímo poskytovatelům likvidity a v případě market maker brokerů pak klientské obchodní příkazy realizuje přímo samotný broker. Před začátkem obchodování na reálném účtu byste měli vždy získat dostatek zkušeností a vzdělání, protože reálné obchodování zahrnuje značné riziko, zejména pokud nebudete dodržovat správný risk management. \n\n\n\n"}
{"id": "182338", "url": "https://cs.wikipedia.org/wiki?curid=182338", "title": "Rozhledna Jarník", "text": "Rozhledna Jarník\n\nRozhledna Jarník stojí na vrchu \"Jarník\" (606 m n. m.) asi 2 km východně od okresního města Písek a slouží zároveň jako vysílač.\n\nSnaha o výstavbu rozhledny byly na vrcholu sahají až do konce 18. století, ale rozhledna zde nebyla nikdy vystavena. V roce 1901 byl založen písecký Klub českých turistů, který o rok později začal hledat místo, kde by vystavěl novou rozhlednu s výhledem na Písek. Jako ideální místo byl zvolen právě vrcholek Jarník, ale díky vysokému porostu by bylo nutno vystavěn věž vysokou minimálně 28 metrů, což přesahovalo finanční možnosti tehdejšího klubu. Turisté se s píseckou radou tak podělili o výstavbu jednoduché dřevěné konstrukce přibližně 1 km od dnešního místa rozhledny. Od roku 1904 do roku 1918 tak nedaleko vrcholu stála jednoduchá dřevěná protipožární věž, která byla turisty náhodně využívána i k vyhlídkám do krajiny.\n\nSoučasná věž byla na vrcholu vystavěna až v roce 1997, kdy zde byla tehdejším mobilním operátorem Eurotelem, Rádiem Prácheň a městem Písek vybudována železná konstrukce sloužící jako rozhledna a vysílač pokrývající mobilním a radiovým signálem oblast Písecka. Slavnostně byla otevřena 9. října 1997. Náklady na výstavbu rozhledny se vyšplhaly na 17 miliónů korun.\n\nStavba byla vyprojektována Spojprojektem Praha, dodána a namontována byla firmou Excon Chomutov. Pozemní práce a úpravu příjezdové cesty provedla firma Lesostavby Třeboň.\n\nVýška železné rozhledny je 59,443 metrů, ale návštěvník se může dostat do maximální výšky vyhlídkové plošiny, která je ve výšce 34,6 metrů. Na rozhlednu vedou dvě schodiště, kdy jedno by mělo sloužit pro výstup a druhé pro sestup. Celkově na vyhlídkovou plošinu vede 182 schodů a jeden betonový sokl, který je u základny rozhledny.\n\nZ Písku je cesta k rozhledně snadná a vede přes železniční trať po silnici k osadě U Vodáka, kde je možno zaparkovat automobil. Zbytek cesty je nutné jít pěšky, či na kole, jelikož další vjezd do Píseckých hor je zakázán. Po modré značce se jde kolem bývalých rýžovišť zlata na kopec Jarník o nadmořské výšce 609 m.\n\nNazpět se dá jít k výletní restauraci a chatě Živec. Po červené značce návrat zpět k osadě U Vodáka. Celková délka trasy je asi 3,5 km.\n"}
{"id": "182341", "url": "https://cs.wikipedia.org/wiki?curid=182341", "title": "Nút", "text": "Nút\n\nNút, dcera Šua a Tefnuty, byla staroegyptská bohyně nebe. Bůh země Geb byl jejím bratrem a manželem, se kterým měla 4 děti: Usira, Eset, a (staršího), Sutecha a Nebthet.\n\nJejí jméno, také přepisováno jako Nuit nebo Nut, znamená doslova \"noc\" (přestože bohyně reprezentuje denní i noční oblohu).\n\nJe jedním z nejstarších božstev v egyptském pantheonu, významnou úlohu hraje v jednom z nejstarších mýtů o původu města Iunu.\n\nPodle egyptských kosmologických představ je tělo Nút celá obloha, její prsty ukazují ve směru jednotlivých světových stran. Zobrazována je jako krásná žena, většinou nahá, jejíž tělo zdobí hvězdy, a která je skloněna jako obloha nad světem a jeho obyvateli. Symbolem Nút je dále sykomorový strom (tímto epitetem je často oslovována v modlitbách) a kráva (v níž se bohyně promění v báji o stvoření světa).\n\nS bohyní Nut jsou spojeny také některé tituly, např. \"Ta, která pokrývá oblohu\", \"Ta, která ochraňuje\", \"Vládkyně všech\", \"Ta, která nese tisíc duší\". Po Eset je Nút jedna z nejvýznamnějších bohyň egyptského pantheonu.\n\nNut je mimo základní symboliku také symbolem znovuzrození – podle egyptských kosmologických představ totiž bohyně Nút (tedy personifikace oblohy) pohltí zemi a ráno ji zase porodí. Hraje proto významnou úlohu i v egyptských eschatologických představách.\n"}
{"id": "182345", "url": "https://cs.wikipedia.org/wiki?curid=182345", "title": "Morane-Saulnier MS.406", "text": "Morane-Saulnier MS.406\n\nMorane-Saulnier MS.406 byl francouzský jednomotorový jednoplošný stíhací letoun. Ve chvíli vypuknutí války s Německem roku 1939 byl nejpočetnější stíhačkou francouzské Armée de l'Air. I když se vyznačoval dobrou ovladatelností a obratností, jeho výkon výrazně zaostával za Messerschmittem Bf-109E. Ve srovnání s Bf 109 byl Morane podmotorovaný, pomalý, nedostatečně vyzbrojený a chyběla mu pasivní ochrana důležitých částí. Během tzv. Podivné války si Morany ještě vedly relativně dobře, ale v bitvě o Francii se naplno projevila jejich zastaralost. Úspěšnější služba je čekala ve Švýcarsku a Finsku, kde byly vyvinuty vylepšené varianty.\n\nLetoun Morane Saulnier MS.406 začal vznikat v roce 1934, první prototyp M.S.405-01 vzlétl 8. srpna 1935 ve Villacoublay s šéfpilotem společnosti Aéroplanes Morane-Saulnier Michelem Détroyatem. Byl poháněn motorem Hispano Suiza HS 12Ygrs s výkonem 641 kW, který roztáčel vrtuli Chauviére. Druhý prototyp M.S.405-02 zalétaný 20. ledna 1937 měl motor Hispano Suiza HS 12Ycrs. Oba prototypy byly v průběhu roku 1937 zničeny při havárii.\nPrvní z šestnácti objednaných strojů ověřovací série vzlétl 3. února 1938, rozestavěný čtvrtý předsériový M.S.405-C1 byl dokončen jako prototyp následné M.S.406, který poprvé vzlétl 20. května 1938. Do draku byl zabudován motor Hispano-Suiza 12Y-31 o výkonu 632 kW s vrtulí Chauviére 351M o průměru 3 m. Stroje číslo 13 a 15 byly odeslány do Švýcarska jako M.S.406H. Letoun číslo 12 obdržel pohonnou jednotku HS 12Y-45, byl vybaven pevným nezatažitelným chladičem a odlehčeným křídlem. Stal se z něj M.S.411, který posloužil jako vzor pro později vyvíjený M.S.412 s motorem HS 12Y-51, určený také pro Švýcarsko. Poslední šestnáctý M.S.405 z ověřovací série poprvé vzlétl v červnu 1938 a stal se stavebním vzorem pro sériovou výrobu M.S.406.\n\nPrvní sériově vyráběné kusy M.S.406-C1 vznikly až na konci roku 1938 v produkci koncernu SNCAO s centrem v Nantes-Bouguenais. Výroba běžela celkem rychle také v mateřském závodě Morane-Saulnier, která svůj první sériový stroj číslo 971 zalétala 29. ledna 1939. K 1. září 1939 měla francouzská armáda 572 kusů tohoto typu letadla. Vzhledem k nedostatku motorů Hispano Suiza HS 12Ycrs francouzské výroby byly odebírány i licenční motory vyráběné ve Švýcarsku a v Československu (Avia). U letadla se v průběhu služby začaly projevovat některé nedostatky, zejména malá zásoba střeliva a problémy s chlazením motoru. Bylo proto přistoupeno k jejich modernizaci, stroje dostaly název MS.410. Prototyp přebudovaný z M.S.406 číslo 1028 vzlétl v lednu 1940 s novým křídlem a výsuvným chladičem. Do kapitulace Francie však vzniklo pouze pět letounů v kompletní konfiguraci M.S.410.\n\nFrancouzské ministerstvo letectví zadalo v již v roce 1937 podnikům znárodněného leteckého průmyslu a soukromým firmám zakázky na výkonnější typ letounu, než zastarávající M.S.406. Propozice se opíraly o použití nové kapalinou chlazené pohonné jednotky do V Hispano-Suiza HS-12Y-51, výškové verze s výkonem 808 kW. Soutěž vyhrál M.S.450, který byl postaven v počtu tří prototypů ve vývojovém středisku Morane-Saulnier v Puteaux. Vnitřní konstrukce křídla byla značně zjednodušena, kapoty motoru a sestava krytů chladiče byly aerodynamicky jemnější. Ten již nebyl vysouvatelný, ale tunelový, s průtokem vzduchu regulovaným klapkami na výstupní štěrbině pod motorem. K celkovému zlepšení přispěla také samonosná vodorovná ocasní plocha. První z prototypů byl zalétán 14. dubna 1939 ve Villacoublay. V červnu 1939 byl předán zkušebnímu středisku vojenského letectva CEMA. Prototyp byl vyzbrojen kanónem Hispano Suiza HS 404 ráže 20 mm instalovaným mezi válci motoru a střílejícím dutou hřídelí reduktoru vrtule. V každé vnější části křídla byl u podvozkového závěsu montován jeden kulomet MAC vz. 1934 ráže 7,5 mm.\n\nV roce 1939 došlo k dohodě mezi Švýcarskem a Francií o nákupu licence na výrobu M.S.406C-1. Dva dodané vzorové kusy nosily švýcarská evidenční označení 601 a 602, od roku 1940 změněná na J-1 a J-2. Od září 1939 započala švýcarská společnost Eidgenössisches Konstruktions-Werkstätte v Thunu se sériovou výrobou licenčních strojů M.S.406H označených D-3800. Zanedlouho se k výrobě připojily také společnosti EFW, SWS Schlieren, Doflug Altenrhei a Saurer z Arbonu. Francouzskému vzoru odpovídající D-3800 vznikly ve dvou sériích. Produkce nulté série čítala 8 letounů (J-3 až J-10), hlavní pak 74 kusy (J-11 až J-84). Produkce běžela do srpna 1940, dva kusy byly zkompletovány z dílů v roce 1942. Motory HS 12Y-31 o výkonu 641 kW dodávala firma Adolph Saurer AG.\nV říjnu roku 1940 vzlétl ve Švýcarsku prototyp D-3801 s výkonnějším motorem HS 12Y-51 o výkonu 790 kW, pozměněnými výfuky a pevným nevysunovatelným chladičem pod přídí. Sériová výroba 207 letounů započala na přelomu let 1940-1941 u společností Eidgenössisches Flugzeugwerke, Dornier-Werke AG (Doflug) a SWS a skončila dodávkou posledních 17 kusů, sestavených z náhradních dílů v období 1947-48 (J-91 až J-297).\nD-3800 byly v roce 1943 modernizovány na standard D-3801.\nPoslední D-3801 dolétal ve Švýcarsku až v květnu roku 1959.\nDne 29. září 1944 poprvé vzlétl první prototyp D-3802 (J-401), vycházející z francouzské dokumentace typu M.S.450, který vývojem dospěl až k variantě M.S.540. Pohon zajišťoval kapalinou chlazený vidlicový reduktorový dvanáctiválec Saurer YS-2 o maximálním vzletovém výkonu 928 kW, roztáčející čtyřlistou, automaticky stavitelnou kovovou vrtuli Escher-Wyss EW-V8. Hlavňovou výzbroj tvořil 20 mm kanón FFK/Hispano HS-404, uložený mezi bloky válců motoru a střílející dutou hřídelí vrtule. Dva kulomety FFK ráže 7,65 mm byly uloženy v každé polovině křídla.\n21. září 1945 pak následoval D-3802A (J-403) představující sériovou variantu. Původní stokusová zakázka však byla zredukovaná na 12 strojů nulté série, včetně prototypu J-403.\nDruhý vyrobený D-3802A (J-404) byl ještě v roce 1945 modifikován do jediného prototypu D-3803 se zkrácenými konci křídel a celokanónovou výzbrojí. Stroj poháněl motor Saurer YS-3 s novým kompresorem o vzletovém maximálním výkonu 1066 kW a zalétán byl 18. května 1946.\nSérie Doflug D-3082A i s oběma prototypy D-3802 a D-3803 byly zařazeny do jednotky Fliegerstaffel 17, kde je v létě roku 1956 nahradily stroje de Havilland Vampire FB Mk.6.\n\nPrvních 6 předsériových strojů M.S.405 dostalo francouzské letectvo již na jaře roku 1938, které byly zařazeny do jednotky GC I/7. K 1. lednu 1939 měla tato jednotka společně s GC 1/6 ve stavu 27 strojů M.S.405 a M.S.406-C1. V době podivné války, od září 1939 do května 1940, sestřelili piloti na MS 406-C1 32 letounů, dalších 16 pravděpodobně. Za dobu bojů nad Francií pak 191 a 89 pravděpodobně. Celkové ztráty MS 406-C1 dosáhly okolo 400 strojů, z toho 150 v boji, 100 na zemi a zbytek zničili sami Francouzi před postupujícími Němci.\nV roce 1940 při bojích ve Francii bojovalo na MS-406 také 56 Čechoslováků, kteří na nich dosáhli 35 ověřených a 7 pravděpodobných vítězství nad německými piloty. Po kapitulaci Francie se část Moranů dostala do výzbroje kolaborantského státu s vládou ve Vichy. Další letouny se nacházely v Africe, na Korsice a v Indočíně. Do bojů zasáhly Morany první Escadrille GC I/7 v Sýrii, kde bojovaly proti Royal Air Force. Naopak v Indočíně bojovaly tyto letouny proti Japoncům. V únoru a březnu 1940 třicet strojů M.S.406-C1 odebralo Turecko a v únoru 1940 třicet kusů M.S.406-C1 Finsko. Dalších 57 včetně jedenácti M.S.410 do země v letech 1941 a 1942 odeslala vláda ve Vichy a Němci.\nPo obsazení zbytku Francie Němci v listopadu 1942 obdrželi Italové 52 (z toho 25 letuschopných) M.S.406 a počátkem roku 1943 získalo Chorvatsko darem 46 těchto letounů.\n\nV říjnu 1942 byly ve finské státní letecké továrně Valtion Lentokonetehdas v Tampere pod vedením ing. Aarne Lakomaa zahájeny práce na úpravě draku M.S.406 pro zástavbu kořistního sovětského motoru VK-105P V. K. Klimova o výkonu 810 kW, který byl vybaven dvourychlostním dvoustupňovým kompresorem. Motory byly dodány z Německa včetně třílistých vrtulí VIŠ-61P, které je získalo během úvodní ofenzívy proti SSSR. V pražské Avii bylo zrevidováno na 200 těchto pohonných jednotek a na jaře 1943 byly dodány do Finska. Přestavěné letouny se zcela změněnou přední částí trupu a novými výfukovými rourami začaly opouštět výrobní linky továrny VL v létě 1943 pod označením Morane-Saulnier Mörkö (také VL Mörkö-Moraani). Mezi bloky válců motoru byl umístěn rovněž kořistní sovětský těžký kulomet Berezin UBK ráže 12,7 mm, křídlové kulomety zůstaly původní francouzské MAC vz. 34 ráže 7,5 mm, jichž mělo Finsko dostatek i se střelivem.\n\nS letouny M.S.406, M.S.410 a Mörkö dokázali finští piloti od října 1942 do uzavření finsko-sovětského příměří v září 1944 sestřelit 321 nepřátelských letounů. Nové finské ozbrojené síly, které pak začaly bojovat proti Němcům, používaly Mörkö-Moraani při vyčišťovacích akcích na severu země. Konverze pokračovaly až do jara 1945, poslední Mörkö šly do šrotu v roce 1952.\n\n\n\n\n\n"}
{"id": "182346", "url": "https://cs.wikipedia.org/wiki?curid=182346", "title": "Krajské město", "text": "Krajské město\n\nKrajská města, sídla administrativních celků zvaných kraje, se nacházejí ve více zemích:\n"}
{"id": "182350", "url": "https://cs.wikipedia.org/wiki?curid=182350", "title": "Chicago Loop", "text": "Chicago Loop\n\nChicago Loop je městská část v centru Chicaga, v americkém státě Illinois. Jmenuje se podle místní nadzemní dráhy, která tuto oblast obkružuje po smyčce (anglicky loop). Oficiální název je „komunitní oblast číslo 32“. \n\nOblast je na severu a západě ohraničena řekou Chicago, na východě Michiganským jezerem a na jihu částí Near South Side. Celá čtvrť je srdcem Chicaga a spolu s přilehlými oblastmi severně od řeky a jižně od Loopu tvoří \"downtown\" (centrum města). Právě zde se nachází velké množství finančních mrakodrapů, např. Willis Tower, nebo Aon Center. Loop se dělí na 4 podskupiny: The Loop, South Loop, Printer's Row a New Eastside.\n"}
{"id": "182353", "url": "https://cs.wikipedia.org/wiki?curid=182353", "title": "Stonožkovci", "text": "Stonožkovci\n\nStonožkovci (Myriapoda) jsou jeden z podkmenů členovců. Mají dlouhé, převážně stejnoměrně článkované tělo, jsou kryti krunýřem. Vidí složenýma očima a dýchají vzdušnicemi. Dělí se na dvě hlavní skupiny, stonožky a mnohonožky.\n\nStonožky (Chilopoda) mají zploštělé tělo, každý článek nese obvykle jeden pár končetin. Samečci mají vlečné nohy. První pár končetin se přeměnil na čelistní nožky (maxillipedy) s jedovou žlázou. Pohybují se rychle. Žijí ve vlhkém prostředí. Aktivní jsou převážně v noci. Jsou dravé, živí se hlísticemi,chvostoskoky, mšicemi, pavoukovci, žížalami, larvami a dospělci hmyzu a také jinými stonožkami. Př.: stonožka škvorová, strašník dalmatský, zemivka žlutavá.\n\nMnohonožky (Diplopoda) mají válcovité tělo, na bocích někdy s pachovými žlázami k odstrašení nepřítele. Pohybují se pomalým vlnivým způsobem. Na každém článku jsou obvykle dvě končetiny, protože v průběhu vývoje srostly dva články v jeden. V sebeobraně se mohou svinout v kuličku. Jsou významnými saprofágy. Živí se tlejícími rostlinami, řasami, některé i živými rostlinnými pletivy (jsou býložravé), některé jsou dravé, živí se např. bakteriemi a drobnými členovci. Př.: svinule vroubená, svinule lesní, chlupule podkorní, mnohonožka zemní, mnohonožka lesní.\n"}
{"id": "182354", "url": "https://cs.wikipedia.org/wiki?curid=182354", "title": "Kuchař", "text": "Kuchař\n\nKuchař či kuchařka je člověk, který se zabývá přípravou a úpravou jídla. Profesionální kuchaři vaří v restauracích, školních či závodních jídelnách, nemocnicích a podobně. Jako šéfkuchař se pak označuje vedoucí kuchař. Kuchaři však mohou být i amatéři, vařící v domácnosti či pro své hosty.\n\n"}
{"id": "182357", "url": "https://cs.wikipedia.org/wiki?curid=182357", "title": "Folk metal", "text": "Folk metal\n\nFolk metal je hudební styl kombinující metal s lidovou hudbou. Za zakladatele tohoto žánru se považuje Skyclad se svým debutem The Wayward Sons of Mother Earth. Pod tento styl spadají i směry jako pagan metal, viking metal, celtic metal a oriental metal.\n\nV tomto stylu se kromě běžných metalových nástrojů jako jsou elektrická a basová kytara a bicích často používají i klávesy a netradiční nástroje, například housle, dudy, flétna, brumle nebo trubka. Zpěvák/zpěvačka často používá hlubší a hrubší hlas, může se uchýlit i ke screamingu či growlingu.\n\nPodžánry folk metalu se od sebe často odlišují pouze texty písní, které jsou pro každý z nich charakteristické. Obecně se však texty písní týkají přírody, návratu k rodné víře, válčení, hodování a opovrhování křesťanstvím,\n\n\n"}
{"id": "182361", "url": "https://cs.wikipedia.org/wiki?curid=182361", "title": "Uvolněte se, prosím", "text": "Uvolněte se, prosím\n\nUvolněte se, prosím je název pořadu České televize, který moderoval Jan Kraus. Vysílal se od 19. listopadu 2004 do 25. června 2010 každý páteční večer. Natáčení probíhalo v pražském divadle Ponec. Diváci zhlédávali asi hodinu a půl dlouhé představení, které bylo pro vysílání v televizi zkráceno přibližně na 45 minut.\n\nJednalo se o talk show obvykle se třemi hosty. První dva hosté byli zpravidla veřejně známé osobnosti. Třetí host byl většinou zajímavý či něčím výjimečný člověk z řad široké veřejnosti.\n\nO letních prázdninách byly vysílány reprízy nejúspěšnějších dílů. Nesestříhané verze pořadů vyšly i na DVD nosičích.\n\nV roce 2009 se v pořadu ztrapnila Kateřina Jacques, politička Strany zelených, když nebyla schopna vysvětlit, co to je biomasa. \n\n18. září 2009 bylo odvysíláno dvousté pokračování pořadu.\n\nJan Kraus ohlásil konec svého pořadu na konci května roku 2010 kvůli sporům s Českou televizí.\n\nPoslední díl se vysílal 25. června 2010. Hlavním hostem byl tehdejší předseda vlády Jan Fischer.\n\nJan Kraus poté navázal novým pořadem Show Jana Krause na Primě. Česká televize nasadila pro páteční večer talkshow Karla Šípa \"Všechnopárty\".\nHosté:\n\nDavid Rath, Viola Ottová, Robert Fox, Alice Bendová, Lucie Benešová, Dagmar Bláhová, Pavel Bobek, Hynek Bočan, Jiřina Bohdalová, Jan Budař, Jitka Čvančarová, Tereza Duchková, Antonín Duchoslav, Táňa Fischerová, Aňa Geislerová, Kryštof Hádek, Agáta Prachařová, Václav Havel, Hana Hegerová, Eva Holubová, Jiří Hromada, Markéta Hrubešová, Jan Hřebejk, Boris Hybner, Vlasta Chramostová, Stanislav Milota, Věra Chytilová, Markéta Irglová, Martha Issová, Vítězslav Jandák, Jana Janěková, Petra Janů, Eva Jeníčková, Bohumil Klepl, Milan Kňažko, Ester Kočičková, Barbora Kodetová, Tereza Kostková, Vojtěch Kotek, Simona Krainová, Richard Krajčo, Jiří Krampol, Ivan Kraus, Zuzana Kronerová, Jiří Krytinář, Pavel Kuka, Daniel Landa, Pavel Landovský, Milan Lasica, Jiří Mádl, Jiří Macháček, Leoš Mareš, Milan Markovič, Tomáš Matonoha, Klára Melíšková, Petra Nesvačilová, Miroslav Noga, Soňa Norisová, Petr Novotný, Pavel Nový, Jiří Ornest, Halina Pawlowská, Iva Pazderková, Tereza Pergnerová, Theodor Pištěk ml., Josef Polášek, Marie Poledňáková, Chantal Poullain Polívková, Pavel Kožíšek, Vojtěch Dyk, Adela Vinczeová, Fero Fenič, Ivan Klíma, Jaroslav Hlaváč, Alena Antalová, Stanislav Penc, Jitka Boho, Andrea Kerestešová, Pavel Kožíšek, Věra Nerušilová, Eva Kantůrková, Ladislav Chudík, Lenka Vlasáková, Jaroslav Tomsa, Richard Müller, Lucie Bílá, Kristýna Nováková-Fuitová, Zdeněk Pohlreich, Vlastimil Vondruška, Jan Fischer, Tereza Černochová, Lenka Termerová, Eva Pilarová, Juraj Herz, Nguyen Phuong Thao, Radek Štěpánek, Karel Hvížďala, Ondřej Gregor Brzobohatý, Ilona Csáková, Jaromír Joo, Yvonne Přenosilová, Miloš Rejchrt, Jáchym Kraus, Adam Kraus, Jarmila Balážová, Helena Vondráčková, Tereza Kopáčová, Kamila Magálová, Rostislav Novák ml., Roman Vojtek, Marta Jandová, Sagvan Tofi a další...\n\n"}
{"id": "182362", "url": "https://cs.wikipedia.org/wiki?curid=182362", "title": "Rovno", "text": "Rovno\n\nRovno, někdy též přepisováno z ukrajinštiny Rivne (, , vyslovováno [ruvne], [rovna]) je město ležící v západní části Ukrajiny na historickém území Volyně. Je hlavním městem Rovenské oblasti a Rovenského rajónu. Bylo také známo jako středisko volyňských Čechů.\n\nPrvní písemná zmínka pochází z roku 1283, kdy bylo součástí Haličsko-volyňského knížectví. V druhé polovině XIV. století se stalo součástí Litevského velkoknížectví, od roku 1569 součástí Polské koruny. Roku 1793 po 2. dělení Polska se Rovno stalo součástí carského Ruska. Roku 1839 sem bylo přesunuto klasické gymnázium, které navštěvoval mj. spisovatel Vladimir Korolenko. V letech 1921–1939 náleželo opět Polsku, po obsazení východní části Polska v roce 1939 se stalo součástí Sovětského svazu (Ukrajinské SSR).\n\nV letech 1941–1944 bylo město okupováno nacistickým Německem, které z města učinilo centrum reichskomisariátu Ukrajina. Byly zmasakrovány tisíce rovenských Židů. Proti německé okupaci zde organizoval teroristické akce partyzán Nikolaj Kuzněcov, jemuž zde bylo později zřízeno muzeum a památník (přesunutý roku 1994 na méně exponované místo). Od února 1944, kdy do města vstoupila Rudá armáda, patřilo opět Sovětskému svazu, od roku 1991 pak nezávislé Ukrajině. Tehdy bylo město přejmenováno na \"Rivne\" (do té doby se i v ukrajinštině oficiálně jmenovalo \"Rovno\"). Byly zbudovány pomníky symbolů ukrajinské kultury, jakým je například Taras Ševčenko (1999).\n\nPo 2. světové válce se město stalo jedním z hlavních průmyslových center západní Ukrajiny. Je zde soustředěn těžký strojírenský a chemický průmysl a od 60. let zde funguje obří textilka.\n\nŽeleznice spojující Kyjev a Brest dorazila do Rovna roku 1873, později byla zdvojkolejněna a elektrifikována. Zřízena byla také odbočka na Sarny. Dnes tudy projíždějí především vlaky spojující Volyň s Kyjevem a dalšími místy Ukrajiny, v poslední době bylo zavedeno také rychlé spojení se Lvovem.\n\nPřes Rovno vede expresní silnice Lvov – Kyjev. Od roku 1974 funguje ve městě trolejbusová doprava; v roce 1977 bylo otevřeno místní letiště.\n\nJaroslav Jevdokimov (* 1946), zpěvák\n\n"}
{"id": "182364", "url": "https://cs.wikipedia.org/wiki?curid=182364", "title": "Paul van Dyk", "text": "Paul van Dyk\n\nPaul van Dyk (zkratka PvD), vlastním jménem Matthias Paul, je známý trance DJ, remixer a hudební producent.\n\nNarodil se 16. prosince 1971 v malém východoněmeckém městě Eisenhüttenstadt (spolková země Braniborsko) a své dětství strávil v komunistické východní části Berlína. Už v této době, kdy neexistovala ve východním Německu téměř žádná klubová scéna, sledoval západní média a nechával se inspirovat západní hudbou, z které ho nejvíce zaujali The Smiths a The New Order. Krátce před pádem železné opony, dostali Paul a jeho matka povolení opustit východní Německo a přestěhovat se do Hamburku, kde žili u své tety. Po pádu Berlínské zdi v roce 1989 se v Německu začala rozrůstat techno kultura, ale Paul v této energické hudbě něco postrádal a tak se snažil najít něco jiného, nového.\n\nPrvní živé vystoupení jako DJ měl v berlínském klubu Tresor v březnu 1991. Tento první úspěch motivoval Paula k další produkci. U berlínského labelu MFS vydal dvě skladby \"Perfect Day\" (1992) a \"How Much Can You Take\" (1993), na kterých spolupracoval spolu s novinářem a hudebním producentem Cosmic Baby (vlastním jménem Harald Blüchel). Jako dvojice vystupovali pod názvem The Visions Of Shiva. Paul se neustále zdokonaloval a jeho remix skladby \"Love Stimulation\" (původně od DJ Humate) se v roce 1993 stal klubovým hitem roku. Do popředí se dostal také díky svému hraní v legendárním berlínském klubu E-Werk (od roku 1994). V tomto roce vydal také své vlastní debutové album \"45 RPM\" (v překladu 45 otoček za minutu, používaných u vinylových desek). Po dvou letech následovalo další neméně úspěšné album s názvem \"Seven Ways\", které ještě více upevnilo Paulovo místo mezi 100 nejlepšími trance DJi světa. V tomto období už začali přicházet pozitivní ohlasy také ze strany konzervativních anglických hudebních médií, což potvrdilo i vyhlášení alba \"Seven Ways\" jako nejlepšího alba roku časopisem DJ Magazine a jeho čtenáři. Dvě skladby z tohoto alba, \"Beautiful Place\" a Forbidden Fruit, dosáhly čestného místa v britském žebříčku Top 100.\n\nNetrvalo dlouho a Paul musel ukončit svůj kontrakt s vydavatelstvím MFS a zároveň tak přišel také o svého přítele Marka Reedera, majitele tohoto vydavatelství. Toto byla Paulova první negativní zkušenost způsobená slávou a médii. Rozhodl se spolu se svým týmem založit vlastní vydavatelství Vandit Records, se kterým prezentuje sebe, ale i jiné talentované DJe. Za pomoci vydavatelství Deviant Records, které má na starosti vydávání Paulových alb ve Velké Británii, byla v roce 1998 vydaná sbírka jeho nejlepších remixů pod názvem \"Vorsprung Dyk Technik\". Obsahuje 33 remixů na třech CD, například \"For an Angel\" nebo remix skladby \"1998\" původně od Binary Finary, ale také starší klasiky jako \"Love Stimulation\" a \"Playing with the Voice in Germany\". V tomto roce bylo také ve Velké Británii znovuvydané album \"45RPM\" a dosáhlo v žebříčcích prvního místa. Rok po vydaní, na podzim 1999, přesáhlo album \"Vorsprung Dyk Technik\" hranici 60 tisíc prodaných kusů ve Spojeném království. V roce 2000 vychází další album \"Out There And Back\" obsahující, kromě jiného, také singl \"Tell Me Why (The Riddle)\". Paul nepřestává tvořit, a tak už za rok vydal album \"The Politics of Dancing\" a rok po něm se podílí na tvorbě soundtracku k mexickému filmu Zurdo.\n\nV roce 2003 vydává Paul v krátkém čase hned dvě alba – \"Reflections\" obsahující 13 skladeb a \"Global\" (vydaný také vizuálně na DVD), který zachytává zážitky z cest po světě. \"Nothing But You\", jedna za skladeb z alba \"Reflections\" a zároveň další vydaný singl vyprodukovaný ve spolupráci s Hemstock & Jennings, prorazil do rádií po celém světě. Objevila se také v závodní serii Need for Speed. Další skladba z tohoto alba, \"Time Of Our Lives\", také vydaná jako singl, vznikla na základě spolupráce Paul van Dyka s rockovou kapelou Vega 4. Za celkem krátkou dobu dosáhla prvního místa v anglických a německých hitparádách. Nedlouho po tom byl vydán další singl \"Crush\", taktéž jedna ze skladeb z alba \"Reflections\", který vznikl ve spolupráci s Petrem Heppnerem, zpěvákem německé skupiny Wolfsheim. V roce 2005 vyšlo další album \"The Politics of Dancing 2\", na kterém je i nový singl \"The Other Side\". Při příležitosti vydání tohoto alba se Paul van Dyk vydal na turné s názvem \"The Politics of Dancing 2 World Tour\", které začalo v roce vydání 2005 a pokračovalo i v roce 2006.\n\nV roce 2004 se Paul zúčastnil kampaně \"Rock the Vote\", kde spolu s umělci jako Bono, Mary J. Blige, Lenny Kravitz a Black Eyed Peas vyzýval americkou mládež, aby uplatnila své právo volit v prezidentských volbách. To bylo poprvé, kdy se interpreti elektronické hudby zapojili do kampaně podobného druhu.\n\nPaul van Dyk také uvádí show na radiu \"Fritz\", každou středu v 20:00 GMT. Ve svých posledních živých vystoupeních používá dva laptopy \"PowerBook se Serato Scratch LIVE\" a software Ableton Live, který mu umožňuje plně využít zkušenosti z klubů. Přímé mixování a skládání jsou právě jedny ze schopností potřebných k této nové metodě hraní.\n\nBěhem své kariéry získal Paul několik ocenění. V roce 1999 byl časopisem \"DJ\" zvolený za \"Nejlepšího producenta hudby\" a překonal tak DJe, jako jsou Fatboy Slim (2. místo) nebo Paul Oakenfold (3. místo). V tomto roce si také odnesl z předávání hudebních cen v Londýně titul \"Nejlepší mezinárodní DJ\". Toto ocenění získal také od časopisu \"Ministry of Sound\". Další anglický časopis \"Muzik\" ho označil za \"Vůdce trancu\". Čtenáři tohoto magazínu navíc ohodnotili jeho šestihodinový set, který hrál na akci \"Gatecrasher\", jako druhou nejlepší klubovou noc vůbec. Ještě byl v tomto roce časopisem \"Mixmag\" označený za \"Muže roku\". V roce 2004 získal titul \"Nejoblíbenější americký DJ\" od časopisu \"BPM Magazine\". Ze soutěže \"Dancestar Awards\", která se konala také v roce 2004, si domů odnesl hned tři ceny – \"Nejlepší mezinárodní DJ\", \"Nejlepší akce\" a \"Nejlepší hudba k reklamě\" (pro společnost Motorola). V březnu pak vyhrál Mexického oskara za hudbu k filmu Zurdo. Následně byl v roce 2005 na základě průzkumu vyhlášený nejlepším DJem světa, čímž na žebříčku Top 100 předehnal DJe Tiësta. Své prvenství v anketě DJMag obhájil i v roce 2006.\n\n\n\n\n\n\n"}
{"id": "182368", "url": "https://cs.wikipedia.org/wiki?curid=182368", "title": "Sépie obecná", "text": "Sépie obecná\n\nJe to dobrý hlavonožec\nSépie obecná (\"Sepia officinalis\") je hlavonožec z čeledi sépiovití \"Sepiidae\".\n\nSépie obecná patří k \"desetiramenným hlavonožcům\". Dosahuje délky až 30 cm. Má osm krátkých ramen vybavených čtyřmi řadami přísavek a dvě ramena dlouhá, která jsou zatažitelná a na kyjovitě rozšířených koncích nesou čtyři řady různě velkých přísavek. Tělo je zploštělé a kolem dokola obroubené \"ploutvovým lemem\". Zbarvení je velmi variabilní a sépie dokáže rychle změnit jeho barvu v závislosti na okolním prostředí. Barvu dokáže však měnit i v závislosti na své náladě. Na hřbetě pod kůží má \"zbytek vápenité schránky\" – je možné ji najít vyplavenou na pobřeží jako \"sépiovou kost\".\n\nSépie obecná se nachází ve Středozemním moři a ve východním Atlantiku od Maroka po Norsko.\n\nSépie tráví den zahrabaná v písku na dně, navečer začne být aktivní a vydává se na lov. Číhá vleže v písku, pak z něj vyklouzne a k vybrané kořisti (obvykle se živí menšími rybami nebo mlži) pomalu pluje pomocí vlnovitého pohybu ploutevního lemu. Když je dostatečně blízko, vymrští obě lapací ramena, do té doby uložená v kožních kapsách a oběť jimi uchopí. Oběť usmrtí pomocí ostrých čelistí a ochromujících sekretů.\n\nDoba rozmnožování je na jaře. Samec předvádí zajímavý pářící tanec, při kterém rychle střídá svoje tělesné zbarvení. Samotné páření proběhne tak, že samec vloží do plášťové dutiny samice spermatofor jedním ze svých lapacích ramen. Samice upevňuje vajíčka tmavé barvy a tvaru citronu na mořské rostliny. Sépie obecná má přímý vývin, stejně jako všichni hlavonožci. Mláďata tráví po vylíhnutí nejprve nějakou dobu v planktonu, pak začnou sama aktivně plavat.\n\n"}
{"id": "182369", "url": "https://cs.wikipedia.org/wiki?curid=182369", "title": "Sépie (řád)", "text": "Sépie (řád)\n\nSépie (řád Sepiida) jsou draví mořští hlavonožci. Patří mezi desetiramenatce, mají osm kratších chapadel a dvě delší chapadla obdařená přísavkami, která používají k polapení kořisti. Schránka je uvnitř těla, přeměněná na tzv. sépiovou kost. Z výměšků sépie se získává malířské barvivo – hnědý pigment – zvaný \"sépie\".\n\nMezi vědci jsou sépie často považovány za nejinteligentnějšího zástupce bezobratlých.\n\nřád : sépie (Sepiida):\n\n"}
{"id": "182372", "url": "https://cs.wikipedia.org/wiki?curid=182372", "title": "Panic! at the Disco", "text": "Panic! at the Disco\n\nPanic! at the Disco (často zkráceně Panic!, P!ATD, P!@tD nebo PATD) je alternativní pop rocková kapela z Las Vegas. Jejich debutové album vyšlo v roce 2005 a dostalo název A Fever You Can't Sweat Out.\n\nPanic! at the Disco vznikli na předměstí Summerlin v Las Vegas a založili jej kamarádi z dětství kytarista Ryan Ross a bubeník Spencer Smith.\n\nVe třinácti hráli hlavně předělávky skupiny blink 182. Nakonec se ke skupině přidali ještě basák Brent Wilson a zpěvák a kytarista zároveň Brendon Urie.\n\nNázev kapely byl později ustálen na \"Panic! At the disco\", který vycházel z písničky \"Panic\" od skupiny Name Taken. Skupina často prohlašuje, že jejich jméno pochází z písně \"Panic\" od skupiny The Smiths, ale bylo odhaleno, že jejich tvorba byla inspirovaná především Name Taken a uvádět The Smiths jako původce názvu bylo pouze jednodušší na vysvětlování těm, kteří o Name Taken neměli tušení.\n\nJednou slyšela jejich nahrávku skupina Fall Out Boy, proto se člen skupiny Peter Wentz vydal do Las Vegas osobně a po zhlédnutí jejich garážového vystoupení s nimi podepsal smlouvu.\n\n17. června 2006 od skupiny oficiálně odešel basák Brent Wilson. Žádný konkrétní důvod není znám, ačkoli později se mluvilo o tom, že zbytek skupiny jej vyhodil. Ještě téhož měsíce angažovala skupina nového člena stal se jím basák a vokalista Jon Walker, který byl oficiálně představen 3. července.\n\nMTV později doneslo zprávu, že mezi členy P!ATD a jejím bývalým členem Wilsonem panují velké slovní rozepře. Wilson poskytl rozhovor magazínu \"Spit\" a tam řekl, že jeho odchod byl přáním celé skupiny, a že přišel náhle bez jakéhokoli varování.\n\nSkupina později kontrovala tím, že Wilson se nikterak nepodílel na produkci alba a nenapsal jedinou basovou část. Za tento výrok Wilson vyhrožoval soudem, ale nakonec k tomu nedošlo.\n\n17. ledna 2006 dokonce Panic at the Disco moderovali pořad na MTV TRL, kde i představili ve světové premiéře píseň I Write Sins Not Tragedies. Video k této písni je na motiv děsivé cirkusácké svatby a bylo zvoleno nejlepším videoklipem roku 2006.\n\nNa serveru \"YouTube\" se na videoklip podívalo více než 200 milionů lidí a také v newyorských rádiích se v roce 2006 hrála tato píseň ze všech nejvíce.\n\nJejich druhý videoklip k písni But It's Better If You Do má opět historický videoklip, tentokrát je z prostředí kolem roku 1930. Tato píseň byla také první, která vyšla v Evropě, kde zaznamenala obrovský ohlas.\n\nPoté se skupina vydala na turné s The Hush Sounds, OK Go a The Dresden Dolls, se kterými přezpívali hit ...Baby One More Time od Britney Spears.\n\nV červenci vyšla třetí píseň nazvaná Lying Is the Most Fun a Girl Can Have Without Taking Her Clothes Off.\n\nBěhem úvodu koncertu 25. srpna 2006 na \"Reading Festivalu\" neznámý divák hodil po skupině skleněnou láhev a udeřil do hlavy frontmana Brendona Urieho, který omdlel, skupina ihned přerušila své vystoupení. Po několika minutách se ale vrátili na pódiu a Brendon řekl: \"„Nemůžeš mě zničit! Ukaž se, nebo odejdi!\"“ Poté pokračoval ve zpěvu tam, kde skončil.\n\nKe konci roku 2006 odjela skupina na světové turné, během kterého navštívili Austrálii, Nový Zéland, ale i Evropu.\n\nV první polovině roku 2008 vydali svou druhou desku nazvanou Pretty. Odd., která se v USA dostala na 2. místo albové hitparády. Titulní píseň z alba se jmenuje Nine in the Afternoon. Desku produkoval na Grammy a Emmy nominovaný aranžér a skladatel Rob Mathes. \n\nV červenci roku 2009 odešli dva členové Jon Wolker a Ryan Ross. Ryan Ross svůj odchod odůvodnil tím, že si nerozuměli v otázce hudebního stylu.\n\n\n\n"}
{"id": "182376", "url": "https://cs.wikipedia.org/wiki?curid=182376", "title": "Müsli", "text": "Müsli\n\nMüsli (původně \"Birchermüesli\" nebo \"Müesli\" ve švýcarské němčině, \"Müsli\" ve spisovné němčině, []) je druh pokrmu z obilnin, v některých částech světa oblíbený jako snídaně. Základní verze se skládá z tepelně neupravených ovesných vloček a ovoce. Ve Švýcarsku je jedí též jako lehkou večeři; pojmem \"Birchermüesli complet\" se pak rozumí müsli, chléb s máslem a káva s mlékem. Obsahuje vlákninu.\n\nMüsli se připravuje ve dvou hlavních podobách: jako čerstvé a suché.\n\nPrvní druh müsli je sypká směs zejména ovesných vloček a kousků různého sušeného ovoce, ořechů a semínek. Běžně obsahuje i jiné obilné vločky, například pšeničné či žitné. Suché müsli je v současnosti běžně dostupné v podobě průmyslově balených směsí, ačkoli řada lidí si ráda připravuje vlastní. Existuje řada druhů müsli, například s medem, různým kořením či čokoládou. Suché müsli lze pohodlně skladovat po řadu let. Jeho příprava je rychlá, stačí je smísit s mlékem, jogurtem či ovocnou šťávou a případně kousky čerstvého ovoce.\n\nDruhý typ müsli (původní) představuje čerstvě připravená směs ovesných vloček, předem namočených ve vodě nebo ovocné šťávě, a na jemno nastrouhaného nebo rozmixovaného jablka. Mezi další obvyklé přísady patří na kousky nakrájené nebo strouhané čerstvé ovoce (např. banány, lesní plody, hrozny, mango), sušené ovoce, mléčné výrobky (např. jogurt, smetana, kondenzované mléko, čerstvý sýr, tvaroh), citronová šťáva, strouhané ořechy, semínka, koření (především skořice) a med. K přípravě čerstvého müsli není vhodné čerstvé mléko, neboť se snadno sráží působením kyselin z jablka.\n\n\"Müesli\" vynalezl okolo roku 1900 švýcarský lékař Maximilian Bircher-Benner pro pacienty ve své nemocnici, kde strava bohatá na čerstvé ovoce a zeleninu tvořila stěžejní část léčby. Vzorem mu prý byl podobně “podivný pokrm”, který jemu a jeho manželce podali během túry ve švýcarských Alpách. Bircher-Benner sám jídlo pojmenoval jako „d'Spys“ (švýcarská podoba německého “die Speise”, neboli pokrm). Výraz \"Müesli\" je pak zdrobnělina švýcarského podstatného jména “Mues” (německy “Mus”), tedy kaše. Ve své současné podobě je müsli oblíbeno na Západě od 60. let 20. století v rámci rostoucího zájmu o zdravou a vegetariánskou stravu.\n\n"}
{"id": "182377", "url": "https://cs.wikipedia.org/wiki?curid=182377", "title": "Halové mistrovství Evropy v atletice 2007", "text": "Halové mistrovství Evropy v atletice 2007\n\n29. Halové mistrovství Evropy v atletice se uskutečnilo v britském Birminghamu ve dnech 2. – 4. března 2007 v hale National Indoor Arena (The NIA), kde se mj. konalo také halové MS v roce 2003. O pořadatelství rozhodla Evropská atletická asociace na konferenci ve švýcarském Lausanne dne 26. dubna 2004. Zájem o toto halové ME měla také Česká republika, avšak v říjnu roku 2007 český atletický svaz svoji kandidaturu stáhl. Důvodem stažení byla chybějící garance ze strany vlády ČR.\n\nBronzovou medaili ve skoku do výšky žen původně vybojovala Bulharka Venelina Venevová. V lednu roku 2007 však měla pozitivní dopingový nález na testosteron a byla diskvalifikována. Bronz dodatečně dostala Španělka Ruth Beitiaová.\n\nČeskou republiku na tomto šampionátu reprezentovalo 11 českých atletů (7 mužů a 4 ženy). \n\n"}
{"id": "182379", "url": "https://cs.wikipedia.org/wiki?curid=182379", "title": "Opel", "text": "Opel\n\nAdam Opel AG (Opel) je německý výrobce automobilů se sídlem v německém Rüsselsheimu, který se nachází ve spolkové zemi Hesensko. Opel je od roku 2017 dceřinou společností francouzského koncernu Groupe PSA. Společnost navrhuje, vyrábí a distribuuje vozy Opel v Evropě, Asii, Africe a Jižní Americe. Mezi roky 1929 a 2017 byla značka součástí koncernu General Motors. Vozidla navržena a vyrobena značkou Opel jsou také prodávána pod značkami koncernu General Motors: Buick (Verano, Regal) ve Spojených státech, Kanadě, Mexiku a Číně, značka Holden v Austrálii a na Novém Zélandu (stav v září 2017). Ve Spojeném království jsou automobily Opel prodávány pod značkou Vauxhall Motors.\n\nDějiny dnes již mezinárodně známé automobilky se začaly psát v roce 1862, kdy se Adam Opel zakladatel firmy, rozhodl založit podnik zabývající se výrobou šicích strojů a jízdních kol. Ačkoliv sám Opel s výrobou automobilů nikdy zcela nesouhlasil, začala fima krátce po jeho smrti, v roce 1899 s výrobou osobních automobilů. Velkou míru na zahájení automobilové výroby u firmy Opel měli synové Adama Opela. V roce 1902 uvedl Opel na automobilový trh své první vozidlo – model Opel 10/12 PS.\n\nOpel se držel na vyšších příčkách v prodejnosti velmi dlouho a to i přes těžké doby. Pro lidi byl tento vůz nejen pouhý sen, ale i realita. Kupcům zcela imponoval fakt, že vozy této značky byly velmi luxusní a za přijatelnou cenu. Jistou dobu se jednalo o nejprodávanější značku automobilů na německém trhu.\n\nV roce 1929 se spojili se společností General Motors Corporation (GM). K tomuto rozhodnutí dospěli bratři Opelové poté, co automobilce po 1. světové válce zaklepala na dveře menší krize. Pohroma byla zažehnána a Opel se mohl opět rozvíjet.\n\nV roce 2009 se mateřská společnost americký General Motors dostal na pokraj bankrotu a proto se německá vláda se dohodla na převzetí Opelu s konzorciem kanadsko-rakouského výrobce autodílů Magna International, ruské banky Sberbank a ruského výrobce nákladních aut GAZ. Nakonec však automobilka prodána nebyla a zůstala majetkem koncernu General Motors. Dne 29. února 2012 Opel oficiálně oznámil vytvoření velké aliance s PSA, v jehož rámci se GM stal v PSA druhým největším akcionářem.\n\nV březnu 2017 francouzská Groupe PSA oznámila dosažení dohody s GM o odkoupení Opelu a jeho dceřiné společnosti Vauxhall. Obchodem v hodnotě € 2,2bn se PSA stala po Volkswagenu druhým největším výrobcem automobilů v Evropě. Změna vlastníka byla dokončena v srpnu 2017.\n\nVýrobní závody Opelu se nacházejí v Německu (Rüsselsheim, Eisenach, Kaiserslautern), Rakousku (Aspern), Maďarsku (Szentgotthard), Polsku (Gliwice, Tychy), Spojeném království (Ellesmere Port, Luton) a Španělsku (Figueruelas).\n\n\nNásledující přehled zahrnuje automobily v nabídce značky v září 2017:\n\n"}
{"id": "182384", "url": "https://cs.wikipedia.org/wiki?curid=182384", "title": "Vlastimil Zavřel", "text": "Vlastimil Zavřel\n\nVlastimil Zavřel (* 4. srpna 1954 Praha) je český herec a dabér.\n\nV animovaném seriálu \"Simpsonovi\" od roku 2003 dabuje do češtiny postavu Homera Simpsona. Ve videohře \"Mafia II\" namluvil postavu Joea Barbary.\n\nNarodil se v umělecké rodině, matka byla baletka a otec operetní zpěvák. Bratr Jiří Zavřel (5. října 1949 – 1. června 2010) byl taktéž dabérem (např. Bud Spencer). Dědeček i babička rovněž působili v opeře. Vystudoval herectví na Státní konzervatoři. Po absolutoriu v roce 1976 nastoupil do plzeňského Divadla J. K. Tyla. Zároveň hostoval v pražském Divadle E. F. Buriana, a také v Hudebním divadle Karlín, s nímž spolupracuje dodnes. Po vojně nastoupil do angažmá v Realistickém divadle Zdeňka Nejedlého, kde zůstal celých sedmnáct let. Z něj odešel v roce 1996 do pražského Divadle v Dlouhé, kde působí dodnes.. V současnosti hraje v seriálu Ordinace v růžové zahradě, kde hraje nerudného a úplatného podnikatele Jindřicha Valšíka.\n\nZa roli komisaře Ledviny v muzikále \"Adéla ještě nevečeřela\" byl oceněn cenou Thálie za rok 2008. V současné době je znám i jako Joe Barbaro z videohry hry Mafia II, která byla vydána v roce 2010.\n\n\n\n\n"}
{"id": "182385", "url": "https://cs.wikipedia.org/wiki?curid=182385", "title": "Little Boy", "text": "Little Boy\n\nAnglickým názvem Little Boy (v českém překladu \"„chlapeček“\") byla pojmenována uranová jaderná puma, která byla 6. srpna 1945 svržena z amerického bombardéru B-29 \"Enola Gay\" na japonské přístavní město Hirošima. Puma byla vypuštěna v 8:15 hod. místního času z výšky 9 600 m a explodovala ve výšce 580 m nad městem. Výbuch uvolnil energii odpovídající explozi asi 15 tisíc tun TNT (cca 63 TJ). Bezprostředně po výbuchu zahynulo asi 70 000 obyvatel města, stejný počet lidí zemřel později na následky radioaktivního ozáření nebo zranění. Celkem zahynulo asi 140 000 obyvatel.\n\nO tři dny později byla svržena další bomba Fat Man na město Nagasaki; poté Japonci kapitulovali.\n\nJaderná puma Little Boy byla založena na designu Thin Man, což byla plutoniová dělová puma (gun type - dále jen GT). Po tom, co se zjistilo, že Thin Man nebude fungovat kvůli vysoké hodnotě spontánního štěpení v plutoniu z reaktorů, přesunula se pozornost až do vyřešeni problému na podobnou pumu z vysoce obohaceného uranu, která nesla jméno Little Boy. Obohacený uran má o hodně nižší hodnotu spontánního štěpení a tudíž byla použitelná rychlost sestavení odpovídající vstřelení projektilu do cílové oblasti.\n\nDesign pum byl velmi konzervativní proto, aby fungovala pokud možno spolehlivě a bez problémů. Důležitou součástí této bomby byla hladkostěnná hlaveň o vnitřním průměru 6,5 palce (165 mm) a tloušťce stěny 2 palce (5,08 cm), která byla koncipována na maximální tlak 40 000 psi (2700 bar). V prosinci 1944 bylo několik těchto hlavní testováno střílením 90 kilogramových projektilů, což mělo ověřit jejich pevnost. Pro snížení váhy nebyla hlaveň a tudíž i zkušební hlavně konstruovány pro opakovanou střelbu (na rozdíl od konvenčního dělostřelectva). Hlaveň byla dlouhá 1,8 metru a vážila 450 kilogramů.\n\nMnohem těžší byla cílová oblast, která měla 2300 kg. Byla vyrobena z vysoce legované oceli a ústila v ní první hlaveň. Druhá hlaveň musela absorbovat plnou hybnost projektilu a zamezit rozložení cílové oblasti nárazem. V cílové oblasti byla dutina pro obal a odražeč neutronů z karbidu wolframu, která měla průměr 33 cm. Karbid wolframu je druhý nejlepší odražeč neutronů (hned po berylliu) a má vysokou hustotu (14,8 g/cm3 slisovaný), tedy je velmi dobrý obal jádra. Karbid wolframu byl použit místo přírodního uranu u Gadgeta nebo Fat Mana protože přírodní uran má vysokou hodnotu spontánního štěpení, až moc pro pomalé sestavení u GT bomby.\n\nNejdůležitější částí této bomby bylo samozřejmě jádro z vysoce obohaceného uranu. Byl použit uran s průměrným obohacením asi 83,5% U-235. Jeho hmotnost byla 64,15 kilogramu a byla rozdělena v poměru 60% projektil a 40% cílová oblast. Projektil měl průměr o něco menší než 16,5 cm a délku 17,8 centimetru. Byl sestaven z 9 kruhů.\n\nNa cílový válec byl použit uran z posledního stupně obohacení s nejvyšším obohacením. Cílový válec měl průměr 10,2 cm a délku 17,8 cm a byl poskládán ze šesti kruhů. Uvnitř byla použita tyč o průměru 1 palec držící tyto kruhy u sebe. Projektil byl složen z již zmiňovaného uranu, odražeče neutronů z karbidu wolframu a ocelové části. Kompletní hmotnost projektilu byla 86 kilogramů. Kompletní bomba měla 71 cm v průměru, 3,00 metry na délku a vážila 4400 kilogramů. Na dně cílové oblasti byly umístěny neutronové iniciátory ABNER, které se aktivovaly nárazem projektilu. Iniciátor ABNER obsahoval méně polonia-210 a měl celkově jednodušší konstrukci. Bomba by explodovala i kdyby iniciátory selhaly, a to díky spontánnímu štěpení. Iniciátory tam byly pouze pro vyšší spolehlivost.\nÚčinek hirošimské bomby Little Boy byl předmětem dohadů. Pohybovaly se od 12,5 do 20 kilotun TNT, nejnovější studie ukazují asi 16 kilotun, předpovídaný účinek byl 13,4 kilotuny.\n\nPokud počítáme 20 kilotun z jednoho kilogramu uranu v pumě, rozštěpily se nejvýše 2 libry (0,91 kg) uranu.\n\n"}
{"id": "182386", "url": "https://cs.wikipedia.org/wiki?curid=182386", "title": "Vlajka Spojeného království", "text": "Vlajka Spojeného království\n\nVlajka Spojeného království zvaná \"Union Jack\" je vlajka Spojeného království Velké Británie a Severního Irska. V minulosti se používala ve všech zemích bývalé britské říše. Její současný vzhled pochází z roku 1801.\n\nSprávný anglický název pro vlajku Spojeného království by měl být \"Union Flag\", tedy vlajka unie. \"Jack\" je námořnický termín pro vlajku umístěnou na stěžni lodi a spojení \"Union Jack\" by tedy mělo být správně užíváno pouze ve spojení s lodní vlajkou. Avšak vzhledem k historickému významu britského námořnictva pro celou zemi přešlo námořnické označení do běžného jazyka a používá se dodnes.\n\nV roce 1603 skotský král Jakub VI. (James VI) zdědil anglický trůn a byl korunován jako anglický král Jakub I. Stuart. Tímto aktem bylo anglické království (které od roku 1535 zahrnovalo i Wales) a skotské království spojené personální unií. Navzdory společnému panovníkovi, obě země zůstaly samostatnými státy.\n\nRoku 1606 byla vytvořena nová, společná vlajka, která se zatím používala pouze na lodích. Vlajka spojila anglickou vlajku (červený kříž na bílém pozadí, známý jako kříž svatého Jiří) a skotskou vlajku (bílý, diagonální kříž na modrém pozadí, označovaný jako kříž svatého Ondřeje). Vlajka Walesu (kříž svatého Davida) zahrnuta nebyla, protože ten byl připojen k Anglii již o 70 let dříve.\n\nV roce 1707 byla spojena království Anglie a Skotska a vytvořeno království Velké Británie. Tento nový stát adoptoval společnou vlajku ke všem účelům, tedy i pro pozemní armádu.\n\nSoučasný \"Union Jack\" se používá od roku 1801, kdy byla spojena království Irska a Velké Británie a vytvořeno Spojené království Velké Británie a Irska. Na původní vlajku byl přidán irský kříž svatého Patrika (červený diagonální kříž v bílém poli). Tento kříž je umístěn pod anglickým křížem svatého Jiří a pouze polovinou šířky svých ramen překrývá skotský kříž svatého Ondřeje. Toto ztvárnění vyjadřuje, že irský kříž není nadřazený skotskému.\n\nKříž svatého Patrika je několika způsoby problematický. Tento symbol neměl v Irsku bohatou historii a jeho národní význam byl malý. Podle některých verzí byl „vymyšlen“ právě pro novou vlajku. Druhý problém vznikl v roce 1922, kdy větší část Irska opustila Spojené království a zformovala samostatný stát. V souvislosti s vlajkou se vynořila kontroverzní otázka: Co kříž svatého Patrika na \"Union Jacku\" představuje? Celé Irsko, nebo Severní Irsko?\n\n\"Union Jack\" byl umístěn v kantonu (levém horním rohu) vlajek bývalých britských kolonií. V současné době zůstává na vlajkách Austrálie, Nového Zélandu, Tuvalu a Fidži. \"Union Jack\" je také umístěn na vlajce státu Havaj, jako odraz britského vlivu na tomto souostroví od konce 18. století.\nTvoří také součást praporců námořních a leteckých organizací Spojeného království (\"White Ensign\" (Royal Navy), \"Royal Air Force Ensign\" (RAF) a civilní \"British Civil Air Ensign\" (civilní letecké společnosti), \"Blue Ensign\" a \"Red Ensign\") a některých zemí Commonwealthu.\n\nSpojené království je parlamentní monarchií složenou ze čtyř zemí:\n\n"}
{"id": "182390", "url": "https://cs.wikipedia.org/wiki?curid=182390", "title": "Jodo", "text": "Jodo\n\nJodo může být:\n"}
{"id": "182394", "url": "https://cs.wikipedia.org/wiki?curid=182394", "title": "Parlamentní volby na Slovensku 2006", "text": "Parlamentní volby na Slovensku 2006\n\nVolby do Národní rady Slovenské republiky 2006 se konaly v sobotu 17. června. Jednalo se o volby předčasné, které vyvolal vládní rozkol, po kterém opustilo Kresťanskodemokratické hnutie vládní koalici. Nově mohli volit i slovenští občané žijící v zahraničí. Poměrným systémem s 5% uzavírací klauzulí bylo voleno všech 150 poslanců Národní rady v jednom volebním obvodě zahrnujícím celé Slovensko. Ve volbách zvítězila SMER-SD, která získala 29,14% a 50 mandátů. Na druhém místě skončila SDKÚ-DS, jež získala 18,35% a 31 mandátů. Na třetím místě skončila SNS se ziskem 11,73% a 20 mandátů. Volební účast činila 54,67%. \n\nVolby podle očekávání vyhrála sociálně demokratická strana SMER pod vedením Roberta Fica. S výrazným odstupem následovala SDKÚ - DS dosavadního premiéra Mikuláše Dzurindy. Ta i přes předvolební průzkumy, kde strana pravidelně získávala 10-11 %, obdržela přes 18 %. Na třetím místě skončila nacionalistická SNS v čele s kontroverzním Jánem Slotou. Ta dokázala překonat rozkol, kdy v posledních letech existovaly paralelně dvě strany s totožným programem a získala 270 tisíc hlasů, což odpovídá 11,7 %. Historický neúspěch zažila Mečiarova ĽS-HZDS, která od svého vzniku neskončila na jiném než prvním místě. Nyní se stala s 8,8 % až pátou stranou v pořadí. Před ní se umístila strana maďarské menšiny SMK-MKP, která nyní vlastní 20 poslaneckým mandátů. Poslední stranou se stalo KDH. Nově se do parlamentu nedostali komunisté. KSS obdržela necelá 4 %, i když předvolební průzkumy vytvořené těsně před volbami jí favorizovaly dokonce na 6 %. Téměř stejný výsledek zaznamenalo Slobodné fórum. Ostatní strany nedosáhly výraznějších výsledků.\nNovou koaliční vládu sestavil vítězný SMER s nacionály a „mečiarovci“, za což si vysloužil ostrou kritiku ze strany evropských socialistů. Slovenští sociální demokraté argumentovali největší programovou shodou, například v záležitostech zdravotníctví atd. Schvalování důvěry se ukázalo být napínavým, přičemž rozprava před ní trvala 3 dny. Nakonec byla schválena poměrem 80:55 (15 poslanců, včetně V. Mečiara se zdrželo hlasování).\n\n\n"}
{"id": "182395", "url": "https://cs.wikipedia.org/wiki?curid=182395", "title": "Šášina", "text": "Šášina\n\nŠášina (\"Schoenus\") je rod jednoděložných rostlin z čeledi šáchorovité (\"Cyperaceae\").\n\nJedná se o vytrvalé trsnaté byliny s oddenky. Jsou jednodomé s oboupohlavnými květy. Lodyhy jsou oblé, nevětvené nebo nahoře větvené. Listy jsou nahloučeny na bázi, jsou jednoduché, přisedlé, s listovými pochvami. Čepele jsou šídlovité, žilnatina je souběžná, jazýček chybí. Květy jsou oboupohlavné, jsou v květenstvích, kláscích. Klásky skládají kružel o zpravidla 10-25 kláscích, kružel je silně hlávkovitě stažený. Květenství je vrcholové, ale někdy může být zdánlivě boční, kdy listen tvoří zdánlivé pokračování stonku. Květenství je podepřeno 1-2 listeny. Květy vyrůstají z paždí jednožilných plev, které jsou zpravidla temně purpurové až černé barvy, střední žilka je protažena v krátkou osinu. Dolní květy v klásku bývají sterilní. Okvětí je redukováno na 3-6 štětinek se zpětnými háčky, které slouží k zachycování na tělech živočichů (zoochorie), někdy je okvětí zcela zakrnělé. Tyčinky jsou 3, jsou volné. Gyneceum je složeno ze 3 plodolistů, je synkarpní, blizny jsou 3, semeník je svrchní. Plodem je nažka, zpravidla bělavá, trojboká, na povrchu hladká nebo slabě síťnatá.\n\nJe známo asi 80 druhů, které jsou rozšířeny hlavně od teplejších částí mírného pásu po tropy celého světa, hlavně v Austrálii a jižní Asii, méně jinde v Asii, Evropě, Severní Americe, Jižní Americe a v Africe.\n\nV ČR rostou pouze 2 druhy, oba jsou dnes v ČR velmi vzácné a kriticky ohrožené (C1). Šášina načernalá (Schoenus nigricans) dnes roste pouze na slatinných loukách u Mělnické Vrutice a u Bílichova ve Džbánu, dříve byla více rozšířena hlavně ve stř. a severních Čechách a možná asi i na jižní Moravě. Šášina rezavá rostla kdysi na slatinných loukách v Polabí, udržela se jen u Mělnické Vrutice, Všetat a u Lysé nad Labem.\n\n\nKvětena ČR: 8 nebo 9 díl\n\n\n \n"}
{"id": "182399", "url": "https://cs.wikipedia.org/wiki?curid=182399", "title": "Lehké metro v Bělehradu", "text": "Lehké metro v Bělehradu\n\nLehké metro v Bělehradu ( ) je v současné době ve stavbě.\n\nSystém mají tvořit tři linky značené čísly i názvy (1 – Централна / Centralna, 2 – Врачарска / Vračarska, 3 – Савска / Savska), budou i barevně oddělené. Na okrajových úsecích, které se mají nacházet na sídlištích, se bude systém podobat spíše tramvaji, naopak v centru bude připomínat metro – podzemní úsek s hloubenými stanicemi a ostrovními nástupišti. Přestože celý provoz bude relativně podobný tomu tramvajovému, oba propojeny nebudou a v některých případech povedou tratě lehkého metra a tramvají dokonce souběžně. \n\nCelý systém po svém dokončení vytvoří přestupní trojúhelník v centru města; v jeho středu se bude nacházet soutok Sávy a Dunaje. nejdelší bude první linka, která spojí východ a západ města; její výstavba začala právě v roce 2007 a skončit má za několik let. Později se přidá i druhá linka (datum otevření naplánováno na rok 2010) a třetí (2012). Celý systém metra doplní stávající prostředky bělehradské MHD – tramvaje, trolejbusy a autobusy a Beovoz, tj. síť příměstské železnice v okolí Bělehradu. \n\n"}
{"id": "182400", "url": "https://cs.wikipedia.org/wiki?curid=182400", "title": "Jazd", "text": "Jazd\n\nJazd (persky يزد) je jedno z nejstarších měst v Íránu a správní středisko stejnojmenné provincie. Leží asi 280 km jihovýchodně od Isfahánu, v oáze na pomezí pouští Dašt-e Kavír a Dašt-e Lút. V roce 2006 zde žilo zhruba 505 000 obyvatel. Historické jádro města je od roku 2017 součástí světového kulturního dědictví UNESCO.\n\nKlima v Jazdu je velmi suché, místy zde za rok spadne jen 60 mm srážek. Letní teploty mohou dosahovat až 40 °C, zimní naopak nezřídka klesají na nulu.\n\nPodle názoru rozšířeného mezi obyvatelstvem založil Jazd perský král Jazdkart I. z dynastie Sásánovců, ve skutečnosti však bylo město v 5. století n. l. již dávno jedním z kultovních center zarathuštrismu. Jeho počátky sahají jistě do doby před naším letopočtem, někteří historikové považují za zakladatele Alexandra Velikého, jiní Achaimenovce.\n\nV roce 642 byl Jazd dobyt Araby, zůstal však stejně jako za Sásánovců důležitým a bohatým centrem – Marco Polo pro něj měl při své návštěvě v roce 1272 jen slova uznání. Město potom krátce sloužilo jako metropole dynastie Muzaffarovců a za vlády kádžárovských šáhů v Persii zde měli svou rezidenci chánové z rodu Bachtjárů. V současnosti má Jazd význam především jako spádové středisko provincie.\n\nOd jiných metropolí Íránu se Jazd svou architekturou značně liší, i když to nemusí být při pohledu na spoustu lidí a aut patrné. Pouštní město Jazd je dodnes centrem staré perské víry, zarathuštrismu, jedním z mála, které si tuto monoteistickou dualistickou náboženskou kulturu zachovalo i přes nápor islámu.\n\nZdejší styl staveb silně ovlivňuje vysoká teplota, která se řeší částečným zapuštěním budov do země a překlenutím menších ulic cihlovými klenbami; střechy s kopulemi tak tvoří jednotné celky a systém ulic připomíná labyrint. Elektřina i voda sem byly zavedeny teprve nedávno, a tak můžeme obdivovat \"klimatizační věže\" či podzemní cisterny zásobené z pramenů íránské vysočiny.\n\nNejstarší částí Jazdu je Staré Město na severovýchodě metropole, v jehož středu stojí monumentální \"Páteční mešita\", původně z 12. století, ale ve 14.–15. století zásadně přestavěná a rozšířená. Její portál s ívánem a dvojicí štíhlých minaretů je nejvyšší v celém Íránu. Za pozornost stojí rovněž bazar v jižní části Starého Města, pro nějž jsou charakteristická četná nekrytá náměstíčka.\n\nZarathuštrismus se v Jazdu prezentuje nejvýznamnějším chrámem \"Ataš Kádé\" (chrám ohně) a dále \"Věžemi ticha\", které stojí na vrcholku za městem a sloužily k pohřbívání (nečisté lidské tělo nesmělo znesvětit posvátný oheň nebo zemi).\n\nSoučasný Jazd vyniká v mnoha průmyslových odvětvích. Je tu například největší íránská továrna na výrobu optických vláken. Významný je také textilní průmysl (výroba koberců, hedvábí), potravinářský (cukr a celá řada místních specialit), rovněž ve výrobě šperků je Jazd íránskou jedničkou.\n\n\n"}
{"id": "182401", "url": "https://cs.wikipedia.org/wiki?curid=182401", "title": "Lucy Liu", "text": "Lucy Liu\n\nLucy Alexis Liu (přechýleně \"Liuová\"; * 2. prosince 1968, New York, USA) je americká herečka, modelka, umělkyně a příležitostná režisérka a producentka čínského původu, která proslula především svým účinkováním v americkém seriálu \"Ally McBealová\" či ve filmech \"Charlieho andílci\" a \"Kill Bill\".\n\nNarodila se v New Yorku a až do svých pěti let mluvila pouze čínsky. Její rodiče byli imigranti a Lucy vyrůstala se svým starším bratrem Johnem Liu a starší sestrou Jenny Liu. Získala titul bakaláře na \"University of Michigan at Ann Arbor\" v oboru \"asijských jazyků a kultur\". Herectví se věnuje od roku 1989, kdy obdržela roli ve školní hře \"Alenka v říši divů\".\n\nLucy Liu má v dolní části zad vytetovaného tygra.\n\n\n\n\n"}
{"id": "182403", "url": "https://cs.wikipedia.org/wiki?curid=182403", "title": "Dagda", "text": "Dagda\n\nDagda může znamenat:\n"}
{"id": "182405", "url": "https://cs.wikipedia.org/wiki?curid=182405", "title": "Morávka", "text": "Morávka\n\nMorávka má více významů:\n\n\n\n\n"}
{"id": "182407", "url": "https://cs.wikipedia.org/wiki?curid=182407", "title": "E-Rotic", "text": "E-Rotic\n\nE-Rotic je švýcarsko-německá hudební skupina.\n\nSkupina E-Rotic vznikla v roce 1994. První velký hit skupiny byla skladba \"Max Don't Have Sex With Your Ex\". Na televizních obrazovkách upoutala skupina E-Rotic svým klipem. Klip byl kreslený a obrazně vyjadřoval děj odehrávající se v textu písně.\n\nDalší velký hit skupiny, \"Fred Come To Bed\", navazuje tematicky na píseň \"Max Don't Have Sex With Your Ex\", podobně jako mnohé další. Každou píseň skupiny E-Rotic v televizních hitparádách doprovázel podobně komický kreslený videoklip jako skladbu \"Max Don't Have Sex With Your Ex\". Časem se však hudební styl skupiny začal z nutnosti posluchačů měnit. Pomalu přechází ze stylu eurodance, kterým tato skupina vévodila ve svých počátcích, do stylů dancepop až europop. Je to tím, že dnešní posluchači jsou již přesyceni tanečními styly konce devadesátých let a chtějí něco nového. Přesto všechno se na nových albech skupiny E-Rotic najde mnoho písní vymykajících se dnešním zvyklostem a vracejících se do stylu eurodancu. Stejně jako hudební styl, se v E-Rotic mění i interpreti. Prvními interprety, byla zpěvačka Lyane Leigh a rapper Raz-Ma-Taz. Ti se podepsali pod první album s názvem \"Sex Affairs\". Oba skupinu posléze opustili a dále se věnovali skupině s téměř stejným stylem, která dostala název S.E.X. Appeal. Novou tvář skupiny zformovala jména Jeanette Christensen a Terence d'Arby. Ti byli tváří alba \"The Power of Sex\". Třetí album \"Sexual Madness\" navázalo na úspěch předchozích dvou alb se singlem \"Turn me on\", který se stal top hitem především v Japonsku představila se i nová mužská tvář E-Roticu Ché Jouaner.\n\nKoncem roku 1997 vychází zvláštní album s názvem \"Thank You For The Music\". Není to přímo album skupiny E-Rotic, nýbrž album obsahující skladby světoznámé skupiny ABBA mírně upravené autory skladeb pro E-Rotic a nazpívané interprety E-Roticu. První singl z tohoto alba byla píseň \"The Winner takes it all\".\n\nSkladby jako \"Fred Come To Bed\", \"Willy Use A Billy, Boy\" nebo \"Sex On The Phone\" už dávno nenajdeme mezi nejhranějšími, avšak například na albu \"Mambo No. Sex\", které je spíše komerční záležitostí, můžeme najít skladby jako \"Sam\" nebo \"Oh Nick Please Not So Quick\", které se ke starému stylu stále vracejí a mají stále velkou spoustu příznivců, naopak nové příznivce si E-Rotic získává svými skladbami \"Queen Of Light\" nebo \"Dance With The Vamps\", které nepatří do 'standardního' repertoáru skupiny, ale také se neřadí do stylu hudby dnešní doby.\n\nSkupina mimo Evropy zaznamenala významné ohlasy i v Japonsku, některá alba tam ovšem vyšla pod jinými názvy. Album v Evropě známe jako \"Mambo No. Sex\" vyšlo v japonské edici pod názvem \"Kiss Me\" a album \"Missing You\" jako \"Gimme Gimme Gimme\". Album \"Sexual Healing\" vyšlo pouze v Japonsku.\n\nSe singlem \"King Kong\" vyšlo album s názvem \"Sex Generation\" v Japonsku se stal hitem singl \"Billy Jive (With Willy's Wife)\". Na tomto albu uslyšíme opět jiný hlas, protože Jeanette Christensen skupinu opustila a založila nový projekt s názvem \"Jeane\". Novou tváří a tudíž i hlasem se stala \"Yasemin Baysal\".\n\nPo 2CD \"The Collection\", které vyšlo pouze v Japonsku, E-Rotic vydali -Best of- album s trance nádechem \"Total Recall\" a posledním albem se stal \"Cocktail E-Rotic\", píseň \"Heartbreaker\" byla v Japonsku velmi oblíbená. V Evropě šel do rádií song \"I Feel your Heartbeat\", na youtube se později objevila i vocal verze, která nahrazuje rapované sloky. Tehdy se oficiálně tváří i hlasem skupiny stala Lydia Madaljewski, která už pro E-Rotic zpívala od roku 1999 a Robert Spehar, který byl jen partnerem na vystoupení. V roce 2000 vyšlo najevo, že do roku 1999, všechny pěvecké práce měla na starosti zpěvačka Lyane Leigh. Kromě prvního hitu \"Max don't have Sex with your Ex\", \"Take my Love\" a \"Temple of Love\" měl všechny mužské hlasy na svědomí sám David Brandes, známý německý hitmaker. Jeho další projekty jsou například i dívčí seskupení Vanilla Ninja. Je podepsán i pod skladbami Chrise Normana či projektu Bad Boys Blue\n\nV roce 2004 skupina E-Rotic zanikla...\n\nV roce 2015 se začaly šířit zvěsti, že se E-Rotic vrátí opět na hudební scénu, což se také stalo. Vrátila se původní zpěvačka Lyane Leigh s novým pódiovým partnerem, kterým je Stephen Appleton. Vystupují aktivně po evropských zemích a v roce 2016 vydávají nový singl \"Video Starlet\", od té doby fanoušci netrpělivě čekají na nové album.\n\n\n\n\n\n\n\n\n\n\n\n\n\n\n\n\n\n\nCD 1:\n\nCD 2:\n\nBonus CD-Extra:\n\nBonus: Multimedia Track\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n1. Radio Edit 3:54\n\n2. Extended Version 4:27\n\n3. Murder me (Radio Edit) 3:47\n\n"}
{"id": "182409", "url": "https://cs.wikipedia.org/wiki?curid=182409", "title": "The High Road", "text": "The High Road\n\nThe High Road je druhé řadové album americké zpěvačky JoJo, které vyšlo 17. října 2006. Ihned po vydání se dostala na třetí místo americké albové hitparády a v prvním týdnu se jej prodalo 108 000 kusů. Ke konci roku 2007 se alba celkem ve Spojených státech prodalo přes 550 000 kusů.\n\nDebutovou písní z alba se stala balada Too Little Too Late, která se zároveň stala zatím nejúspěšnější písní v kariéře této zpěvačky.\n"}
{"id": "182410", "url": "https://cs.wikipedia.org/wiki?curid=182410", "title": "Hrabství Down", "text": "Hrabství Down\n\nHrabství Down ( , , či ) je jedno ze šesti hrabství Severního Irska patřící do bývalé irské provincie Ulster.\n\nHrabství hraničí s hrabstvím Antrim na severu a s hrabstvím Armagh na západě. Východní pobřeží omývá Irské moře.\n\nRozloha hrabství činí 2466 km² a žije v něm 531 665 obyvatel (2011). Hlavním městem hrabství je sice Downpatrick (10 822 obyvatel), ale největším městem je bezesporu Bangor (60 000 obyvatel). Ještě větší je Belfast, ten však jako hlavní město Severního Irska není administrativní součástí hrabství Down. Dalšími významnými městy na území hrabství jsou Banbridge, Comber, Dromore, Dundonald, Holywood, Newtownards a Newry.\n\nNa území hrabství se nachází velké množství různých hradů, zámků a tvrzí.\n\nBangor Castle byl postaven až v roce 1852 sirem Robertem Edwardem Wardem v alžbětinsko-jakobínském slohu. Budova má 35 komnat a hudební sál, kde se konají koncerty. Již přes 100 let Bangor Castle slouží jako radnice.\n\nHillsborough Castle byl vystavěn v 18. století prvním markýzem z Downshire, a slouží jako oficiální rezidence britské královny Alžběty II. v Severním Irsku. V době, kdy královna není přítomna, používají zámek i ostatní příslušníci královského rodu. Oficiální královskou rezidencí se stala budova až v roce 1920. V roce 1922 prodal Arthur Wills, markýz z Downshiru, objekt britské vládě. V letech 1922–1972 byl zámek sídlem guvernéra Severního Irska.\n\nArdglass Castle vznikl patrně v 15. století a v roce 1790 byl lordem Charlesem Fitzgeraldem rozšířen o jeho západní křídlo, které se neporušeno zachovalo dodnes. Začátkem 19. století byl objekt opuštěn a začal rychle chátrat. V roce 1911 koupil zdevastovaný objekt Francis Joseph Bigger, starožitník z Belfastu, a začal s jeho rekonstrukcí. Pro vysoké finanční náklady se mu to ovšem podařilo pouze zčásti. Dnes se v obyvatelné části hradu vybudovaly prostory „Ardglassovského golfového clubu“. V okolí Ardglassu je možno nalézt ještě další zříceninu \"Cowd Castle\" a dvě bývalé tvrze \"Margaret's Castle\" a \"Jordan's Castle\", které se rovněž nacházejí v troskách.\n\nZbytek věže kamenného hradu z 15. století je možno najít nedaleko Strangfordu. Objekt zakoupil v 16. století sir John Audley, podle kterého se zbytek hradu jmenuje dodnes.\n\nJedná se o bývalou tvrz nedaleko Belfastu postavenou na konci 15. či počátkem 16. století, pravděpodobně zemanem (yeoman) Johnem Berwickem (latinský záznam: Ioannes Bervicanus, v tehdejší irštině: Ionis Bervidck). Kamenná budova vynikala prostotou a jednoduchostí, měla však na tehdejší dobu, poměrně velká okna (proto asi Castle Bright – ) a byla jednopatrová. Přízemí mělo dvě komnaty a první patro pouze jednu, neboť patrně zůstalo nedostavěné. Objekt byl opatřen rovněž věží se střílnami z broušeného pískovce. Z původní tvrze Castle Bright se mimo východní zdi, sahající až do úrovně bývalé střechy, nezachovalo vůbec nic.\n\n\n\n"}
{"id": "182412", "url": "https://cs.wikipedia.org/wiki?curid=182412", "title": "Josef Kremláček", "text": "Josef Kremláček\n\nJosef Kremláček (5. března 1937 Třebíč – 22. června 2015 Třebíč) byl český malíř a knižní ilustrátor, narodil se a žil v Třebíči.\n\nVystudoval Vysokou školu uměleckoprůmyslovou v Praze, v letech 1964–1970 byl členem surrealistické skupiny \"LAKOSTE\" v Brně a v letech 1965–1971 byl členem \"Centre international de l'actualité fantastique et magique\". Byl členem skupin \"Stir up\", \"Sdružení Bienále Brno\" a \"Sdružení výtvarných umělců Vysočiny\". Jeho práce byly vystaveny na 50 samostatných výstavách a na více než 250 kolektivních výstavách.\n\nIlustroval knihy pro mnoho zahraničních titulů, včetně japonských. Rád říkával, že umění je z 90 % píle a jen z 10 % talent. Toto jeho životní motto hojně sděloval svým žákům na umělecké škole.\n\nJak vyplývá z lokálního deníku, Josef Kremláček zemřel náhle ve věku 78 let. Datum smrti bude stanoveno okolo 22. června 2015.\n\nV roce 2015 získal in memoriam druhé nejvyšší ocenění kraje vysočina a to skleněnou medaili kraje Vysočina.\n\nK nedožitým osmdesátinám byla v nově vzniklé galerii Tympanon pod Muzeem Vysočiny Třebíč uspořádána výstava, kde byly vystaveny obrazy i ilustrace Josefa Kremláčka. \n\nDne 1. září 2019 bylo oznámeno, že město Třebíč koupilo od dědiců Josefa Kremláčka malířovo dílo (1200 obrazů a jiných děl), celková cena byla 420 tisíc Kč. O umístění teprve bude rozhodnuto.\n\n\n"}
{"id": "182413", "url": "https://cs.wikipedia.org/wiki?curid=182413", "title": "Džó", "text": "Džó\n\nDžó () je tyč z tvrdého dřeva dlouhá 128 cm. Používá se jako zbraň v některých japonských bojových uměních. Disciplína zacházení s touto tyčí se nazývá \"džódžucu\" nebo džódó. Také v aikido je soubor technik \"aiki-džó\", které využívají džó k ilustraci principů aikido se zbraní. Džó vyniká jednoduchostí, proměnnou bojovou vzdáleností (\"ma-ai\") a množstvím způsobů, jimiž lze protivníka napadnout. Bojovník s džó je schopen účinně čelit protivníkovi s mečem (katanou), což je také původní účel, k němuž bylo džó vytvořeno. Dodnes jej používají některé japonské policejní jednotky. Je zhruba o třetinu kratší než \"rokušaku bó\".\n\nDžó vytvořil Musó Gonnosuke Kacujoši na počátku 17. století. Podle legendy k tomu došlo poté, co Gonnosuke vyzval mistra meče Mijamota Musašiho k zápasu, v němž byl ale poražen a zahanben. Na základě boží vize pak vytvořil novou zbraň i techniku zacházení s ní (\"Šintó Musó rjú\") a vyzval Musašiho znovu. Vzhledem k předávání informací ústní tradicí není jisté, zda a jak druhý zápas probíhal. Legendy o džó praví, že to byl jediný zápas, kdy byl Musaši poražen. Podle jiných zdrojů nebyl poražen nikdy.\n\nPůvodní hůl Musóa Gonnosuke byla dlouhá 4 šaku, 2 sun a 1 bu. Po přepočtu do metrické soustavy je to 127,56 cm. Dnešní džó mají standardizovanou délku 128 cm, která nijak nezávisí na výšce a tělesných proporcích bojovníka. Průměr džó se pohybuje mezi 22 a 27 milimetry. Vyrábí se nejčastěji z dubového dřeva, přičemž za ideální je považován bílý japonský dub (\"širogaši\"). Přenáší se v pouzdře zvaném \"fukuro\".\n\n\n"}
{"id": "182414", "url": "https://cs.wikipedia.org/wiki?curid=182414", "title": "JO", "text": "JO\n\nSpojení písmen J a O může mít různé významy:\n\n\n\n"}
{"id": "182416", "url": "https://cs.wikipedia.org/wiki?curid=182416", "title": "Mařice", "text": "Mařice\n\nMařice (\"Cladium\" L.) je rod jednoděložných rostlin z čeledi šáchorovité (\"Cyperaceae\").\n\nJedná se o vytrvalé trsnaté nebo netrsnaté byliny s oddenky nebo výběžky. Jsou jednodomé, převážně s oboupohlavnými květy, někdy jsou horní květy v klásku samčí. Lodyhy jsou oblé nebo tupě trojhranné, nevětvené, zpravidla vyšší než 70 cm. Listy jsou na bázi i na lodyze, jsou jednoduché, přisedlé, s listovými pochvami. Čepele jsou čárkovité, žilnatina je souběžná, jazýček chybí. Květy jsou oboupohlavné, jsou v květenstvích, kláscích. Klásky skládají kružel (nebo několik kruželů, z nichž některé jsou boční), které jsou složené z mnoha klásků (často v klubíčkách), kružel či kružely jsou podepřeny několika většími listeny. Květy vyrůstají z paždí jednožilných plev. Dolní plevy v klásku bývají bez květu. Okvětí chybí. Tyčinky jsou 2-3, jsou volné. Gyneceum je složeno ze 3, vzácně ze 2 plodolistů, je synkarpní, blizny jsou 3, vzácně 2, semeník je svrchní. Plodem je nažka, většinou zaobleně trojhranná.\n\nJe známo asi 5 druhů (ale někteří autoři udávají jiné počty), které jsou rozšířeny na všech kontinentech kromě Antarktidy.\n\nV ČR i v celé Evropě roste pouze jediný druh: mařice pilovitá (\"Cladium mariscus\"). V ČR patří mezi kriticky ohrožené druhy (C1), můžeme ho vidět jen velmi vzácně na slatinných mokřadech v Polabí, na Moravě chybí.\n\n\nKvětena ČR: 8 nebo 9 díl\n\n \n \n"}
{"id": "182418", "url": "https://cs.wikipedia.org/wiki?curid=182418", "title": "Akademie Jedi", "text": "Akademie Jedi\n\nTrilogie Akademie Jedi \"(v originále \"Jedi Academy\") je třídílný román, jehož autorem je americký spisovatel Kevin J. Anderson. Román je součástí tzv. Star Wars \"expandovaného univerza\", tedy příběhů které navazují na události filmů ze šestidílné série Hvězdné války nebo jim předcházejí.\n\nPříběh se odehrává s odstupem sedmi let od konce filmové ságy (epizoda VI: Návrat Jediho).\n\nLuke Skywalker se po letech rozhodl konečně učinit první kroky k obnovení starého řádu Jedi. Nová Republika, která vznikla z původní aliance povstalců proti Impériu, začíná mít čím dál tím víc práce s vnitřními problémy a navíc je neustále vystavena potenciální hrozbě v podobě rozdrobených pozůstatků Impéria, ovládaných imperiálními válečnými lordy, kteří se však zatím spíš perou mezi sebou o svrchovanou moc, než aby společně bojovali proti rebelii. Tenhle stav ale nemusí trvat věčně.\n\nLuke strávil v uplynulých letech mnoho času pátráním po tom, co zůstalo zachováno po starém řádu Jedi. Objevil množství důležitých materiálů a dozvěděl se o existenci mnoha osob, které by mu mohly pomoci v obnově řádu. Ten by pak v mnohém mohl pomoci samotné Republice. Před Lukem však stojí ještě spousta práce, musí vypátrat a kolem sebe shromáždit dost těch, kteří by byli odhodlaní přispět k obnovení řádu a najít místo, kde by mohli se svou prací započít… ironií osudu se tímto místem stanou massasijské chrámy v džunglích čtvrtého měsíce planety Yavin, dávné sídlo Exara Kuna, jednoho z nejmocnějších Temných pánů Sithského řádu, odvěkých nepřátel řádu Jedi. Od smrti Exara Kuna uběhly už dlouhé 4000 let, ale staré chrámy přesto nejsou pro osoby citlivé k Síle úplně bezpečným místem…\n\nZatím co Luke začíná uskutečňovat svůj velký plán, jeho přátelé se snaží pomáhat Republice jak nejlépe mohou svými vlastními prostředky. Lukova sestra Leia, která zastává významný post v republikové vládě, se ze všech sil snaží přimět zástupce dalších národů a hvězdných soustav, ať Imperiálních, či neutrálních, aby navázaly mírové styky s Republikou a pokud možno se stali jejími spojenci.\n\nHan Solo, Leiin manžel, se vydává se svým wookijským parťákem Chewbaccou na „diplomatickou misi“ na Kessel, nehostinnou planetu, v jejichž temných jeskyních se těží vzácné a drahé koření glitterstim a která je v současné době pod nadvládou zločineckého bosse Morutha Doola. Tomu se už před dlouhými lety s pomocí vzbouřených trestanců podařilo ovládnout těžební trestaneckou kolonii jež byla původně v područí Impéria a od té doby ovládá těžbu a vývoz glitterstimu jeho vlastní zločinecká organizace. Han sice Doola zná ještě z dob kdy býval pašerákem, ale kvůli jednomu malému nedorozumění jeho diplomatická mise prakticky okamžitě zkrachuje a Han i Chewie jsou v zájmu bezpečnosti Doolova podniku uklizeni mezi trestance a dělníky. S pomocí mladíka jménem Kyp Durron, který projevuje pozoruhodné nadání v Síle, se jim však podaří z planety uniknout. Při pronásledování Doolovými lidmi jsou však nuceni uprchnout do nebezpečného shluku černých děr zvaného Chřtán, kde ke svému nemilému překvapení objeví důmyslně skrytou Imperiální výzkumnou základnu, jejíž posádka už prakticky deset let není v kontaktu s okolní galaxií a neví nic o porážce Impéria. Tím se spustí řetězec událostí, které způsobí Republice i Lukově pomalu vznikající Akademii velké problémy…\n\nRomán poprvé vyšel V USA v roce 1994. Všechny tři části románu o Akademii Jedi (Jedi Search Hledání Jedi, Dark apprentice Temný učedník, Champions of the Force Nositelé Síly) existují i v českém vydání od nakladatelství Egmont.\n\n"}
{"id": "182421", "url": "https://cs.wikipedia.org/wiki?curid=182421", "title": "Kangasala", "text": "Kangasala\n\nKangasala je finská obec sousedící s Tampere. Žije v ní asi 30 000 lidí na 658,02 km². Obec byla založena v roce 1865.\n\nNa místě dnešní Kangasaly byla ve středověku velká panství (finsky \"kartano\"). Nejznámějšími jsou \"Liuksialan kartano\", kde na konci 16. století žila po smrti svého manžela, švédského krále Erika XIV. bývalá švédská královna Kaarina Maununtytär , a \"Wääksyn kartano\", kde zase žila Kaarina Hannuntytär.\n\nDne 10. června roku 1604 vyschla řeka Sarsanvirta, skrz kterou odtékala voda z jezer Vesijärvi a Längelmävesi do jezera Roine. Důvodem bylo, že asi deset kilometrů jihovýchodně od řeky došlo k náhlému rozšíření koryta potoka s peřejemi Hykiänkoski (dnes Kostianvirta), kterým částečně přetékala voda z jezera Pälkänevesi do jezera Mallasvesi, které je na stejné úrovni jako Roine. V důsledku toho se otočil směr toku říčky Iharinkoski, která dříve odváděla vodu z Pälkänevesi do Längelmävesi. Došlo k poklesu hladiny jezera Längelmävesi a Sarsanvirta vyschla. Tato událost na malém potoku tak měla důsledky pro obrovskou oblast, neboť jezero Längelmävesi je dlouhé několik desítek kilometrů. Ze Sarsanvirty zbylo jen mrtvé rameno Sarsanuoma.\n\nPozději v roce 1830 byl mezi jezery Längelmävesi a Roine prokopán kanál \"Kaivannon kanava\", čímž hladina Längelmävesi klesla ještě více až na úroveň jezera Roine. Říčka Iharinkoski tím byla přerušena.\n\nKangasalský kamenný kostel byl postaven v 60. letech 17. století. V druhé polovině 19. století v něm byly instalovány varhany.\n\nPo vypuknutí finské občanské války 31. ledna 1918 v kangasalské vsi Suinula rudí v takzvaném Suinulském krveprolití povraždili 17 a zranili 26 neozbrojených zajatců. Vedle Tampere se tak i Kangasala stala rudou. Bílí ji zase ovládli až 22. března\n\nKe Kangasale se 1. ledna 2005 připojila obec Sahalahti, čímž se zvětšila o asi 3 800 lidí a 172 km².\n\n"}
{"id": "182425", "url": "https://cs.wikipedia.org/wiki?curid=182425", "title": "Škeble říční", "text": "Škeble říční\n\nŠkeble říční (\"Anodonta anatina\") je sladkovodní druh mlže z čeledi velevrubovití.\n\nSynonymum: \"Anodonta piscinalis\" Nilsson, 1823.\n\nŠkeble říční vytváří tři poddruhy:\n\nMnoží se larvami (tzv. glochidium), které mají lepkavé vlákno a malou ozubenou skořápku. Určitou dobu cizopasí na kůži nebo žábrách ryb.\n\n\n"}
{"id": "182427", "url": "https://cs.wikipedia.org/wiki?curid=182427", "title": "Berwickshire", "text": "Berwickshire\n\nBerwickshire (ve skotské gaelštině \"Siorrachd Bhearaig\"), též nazývané „County of Berwick“, je bývalé skotské hrabství na východě Skotska. Bylo založeno roku 1890. Jeho správními centry byla města Berwick-upon-Tweed (od roku 1482 náležející Anglii) a Duns.\n"}
{"id": "182429", "url": "https://cs.wikipedia.org/wiki?curid=182429", "title": "Peřina", "text": "Peřina\n\nPeřina je pokrývka využívaná člověkem při spánku. Většinou je tvořená vnitřním látkovým pytlem, který je vyroben ze sypkoviny a vyplněn jemnými částmi ptačího peří. Tento pytel se z hygienických důvodů obvykle povléká ještě další vrstvou, která se pak snáze čistí a pere.\n\nPeří je lehké a dobře drží strukturu. Je elastické a pružné, proto dobře drží objemný tvar peřiny. Vzduch uvnitř sypkoviny se tak ohřívá a příliš nehýbe. Díky tomu peřina dobře izoluje teplé spící tělo od chladného okolního prostředí.\n\nPeřina může být také líhní různých druhů parazitů a poměrně mnoho současných lidí může trpět alergiemi na ptačí peří. Proto není peřina ke spánku vždy vhodná.\n\nPeřina je pro svou měkkost a hebkost často námětem přirovnání. K peřině tak často bývají přirovnávány mraky, pěna na pivu, různé druhy oblečení a další věci.\n\n\n"}
{"id": "182430", "url": "https://cs.wikipedia.org/wiki?curid=182430", "title": "Rekurzivní funkce", "text": "Rekurzivní funkce\n\nVýraz rekurzivní funkce má více významů:\n\nNadvýrazy z teorie vyčíslitelnosti:\n"}
{"id": "182431", "url": "https://cs.wikipedia.org/wiki?curid=182431", "title": "Škeble", "text": "Škeble\n\nŠkeble má několik významů\n\n"}
{"id": "182433", "url": "https://cs.wikipedia.org/wiki?curid=182433", "title": "Mistrovství světa v klasickém lyžování 2007", "text": "Mistrovství světa v klasickém lyžování 2007\n\nMistrovství světa v severském lyžování se uskutečnilo v japonském Sapporu ve dnech od 22. února do 4. března.\n\n"}
{"id": "182435", "url": "https://cs.wikipedia.org/wiki?curid=182435", "title": "Vlastimil Bedrna", "text": "Vlastimil Bedrna\n\nVlastimil Bedrna (8. února 1929 Praha – 6. března 2018) byl český herec.\n\nPo maturitě se zapsal na dvě školy, byl přijat nakonec na DAMU, kterou v roce 1952 úspěšně ukončil. Poté byl přijat do Divadla S. K. Neumanna, následovalo krátké působení v Mladé Boleslavi, rok vojny v Armádním uměleckém souboru (AUS) a návrat do Mladé Boleslavi. Jeho ročníkový spolužák z DAMU, Darek Vostřel, jej oslovil s nabídkou angažmá a Bedrna se tak stal jedním ze zakládajících členů divadla Rokoko. Zde pak působil společně s Darkem Vostřelem a Jiřím Šaškem jako herec a mim a to až do zrušení divadla v roce 1972. Poté hrál dlouhou dobu v Divadle Na zábradlí, kde účinkoval téměř ve všech hrách režírovaných Evaldem Schormem. Od roku 1995 působil v Divadle pod Palmovkou.\n\nJeho druhou manželkou, se kterou se seznámil při působení v Rokoku, byla od roku 1972 Laďka Kozderková. V roce 1976 se jim narodila dcera Vlastimila. Byl přítelem manželky Miloše Kopeckého Jany Kopecké.\n\nV letech 1992–2002 daboval v českém znění animovaného seriálu \"Simpsonovi\" (1.–12. řada) postavu Homera Simpsona. Po prodělané mozkové mrtvici v roce 2003 jej v této roli nahradil Vlastimil Zavřel. Bedrna se poté nevrátil ani do divadla a stáhl se do ústraní.\n\nZemřel 6. března 2018 ve věku 89 let.\n\n\n\n"}
{"id": "182439", "url": "https://cs.wikipedia.org/wiki?curid=182439", "title": "Anodonta", "text": "Anodonta\n\nAnodonta (česky: škeble) je vědecký název pro rod mlžů z čeledi velevrubovití.\n\n\n"}
{"id": "182444", "url": "https://cs.wikipedia.org/wiki?curid=182444", "title": "Škeble plochá", "text": "Škeble plochá\n\nŠkeble plochá (\"Pseudanodonta complanata\") je sladkovodní druh mlže z čeledi velevrubovití.\n\nŠkeble plochá vytváří tři poddruhy:\n\n\n"}
{"id": "182445", "url": "https://cs.wikipedia.org/wiki?curid=182445", "title": "Zelenograd", "text": "Zelenograd\n\nZelenograd (rusky česky doslovně Zelené město) je část Moskvy, nacházející se severozápadním směrem 37 km od jejího metropolitního území; jedná se o exklávu metropole v Moskevské oblasti. Je domovem 215 000 obyvatel.\n\nZelenograd byl založen roku 1958 jako odpověď na americké Silicon Valley. Nové město vzniklo podle přesně definovaného urbanistického plánu Jednalo se o centrum elektrotechnického průmyslu a dalších podobných odvětví v celém bývalém Sovětském svazu, v dnešním Rusku má však v těchto oborech stále nezapomenutelnou roli. Do roku 1991 se jednalo o uzavřené město (vstup či vjezd do něj byl možný pouze s povolenkou).\n"}
{"id": "182446", "url": "https://cs.wikipedia.org/wiki?curid=182446", "title": "Queensland", "text": "Queensland\n\nQueensland je spolkový stát na severovýchodě světadílu a státu Austrálie. 45 procent obyvatel Queenslandu žije v hlavním městě Brisbane.\n\nV letech 1859 až 1901 se stal britskou korunní kolonií, předtím byl částí Nového Jižního Walesu. V roce 1901 se stal členským státem Austrálie.\n\nVelké předělové pohoří jej rozděluje na dvě poloviny – na vlhkou a teplou srážkami bohatou monzunovou pobřežní nížinu na severu a na východě na vyprahlé území ve vnitrozemí. Východní pobřeží lemují ostrovy Velkého bariérového útesu.\n\nV Queenslandu se nachází národní park Russell River.\n\nNa zdejším území platily státní ceniny, poštovní známky Nového Jižního Walesu až do roku 1859. V roce 1860 byly vydány známky nové již s názvem QUEENSLAND. V roce 1913 pak i zde platily známky australské.\n"}
{"id": "182447", "url": "https://cs.wikipedia.org/wiki?curid=182447", "title": "STS-71", "text": "STS-71\n\nSTS-71 byla mise raketoplánu Atlantis. Cílem letu bylo první spojení raketoplánu s ruskou orbitální stanicí Mir. Raketoplánem se na Zemi vracela původní tříčlenná posádka stanice, kterou vystřídala nová dvoučlenná posádka.\n\n\n\n\nPřípravy na misi STS-71 začaly s mimořádně velkým předstihem, už v roce 1992. V závodech Rockwell International v Downey byla vyrobena nová a zmodernizovaná verze spojovacího uzlu APAS. První spojovací uzel byl použit při letu Sojuz-Apollo. Také orbiter Atlantis prodělal změny.\nVlastní přípravy na let začaly v hangáru OPF. 20. dubna 1995 byl družicový stupeň převezen do budovy VAB, následující den ho technici připojili k motorům SRB a nádrži ET a 26. dubna se celá sestava přesunula na rampu 39-A. Odpočítávání bylo zahájeno 20. června ve 13.30 UT. Start byl dvakrát odložen, až nakonec raketoplán odstartoval 27. června 1995 v 19.32.19,044 UT, přesně na začátku startovacího okna.\n\nV T +45 min se uskutečnil manévr OMS-2. Trval pouze 45 sekund a navedl družicový stupeň na dráhu ve výšce jen 157-292 km. Šlo o nejnižší dráhu v historii letů raketoplánů. Nízká dráha byla zvolena záměrně, protože umožňovala co nejrychlejší přiblížení k Miru. Další manévr ve 23.11 UT zvýšil dráhu na 293 až 389 km, čímž ale klesla rychlost přibližování z 1 630 na 520 km za oběh. 28. června provedl pilot další manévr, aby se Atlantis dostal na dráhu 300-391 km a 29. června poslední manévr na zvýšení perigea. Potom Gibson uskutečnil závěrečný přibližovací manévr.\n\nK vlastnímu spojení obou těles došlo ve 13.00 UT, přesně v plánovaném okamžiku. Potom astronauti začali napouštět vzduch do spojovacího modulu. Za 90 minut mohl Gibson otevřít vstupní průlez a obě posádky se setkaly. Po přenesení osobní výbavy převzal Anatolij Solovjov velení na Miru a Nikolaj Budarin funkci palubního inženýra.\n\nNa palubě Spacelabu se uskutečnily experimenty převážně z lékařské a biologické oblasti. Souběžně s tím byl na Mir překládán náklad. Obě tělesa se od sebe oddělila 4. července v 11.10 UT. Atlantis se vydal na pomalý oblet stanice, potom přešel na samostatnou dráhu. Přistávací manévr začal ve 13.45 UT zážehem motorů OMS. Raketoplán vstoupil do atmosféry a přistál na Kennedyho vesmírném středisku. K úplnému zastavení stroje došlo ve 14.55.27 UT.\n\n"}
{"id": "182448", "url": "https://cs.wikipedia.org/wiki?curid=182448", "title": "Hans Zimmer", "text": "Hans Zimmer\n\nHans Florian Zimmer (* 12. září 1957, Frankfurt nad Mohanem, Německo) je německý autor filmové hudby, oceněný Oscarem, cenou Grammy a dvěma Zlatými Glóby.\n\nNarodil se ve Frankfurtu nad Mohanem. Svoji kariéru započal hraním na klávesy a syntetizátory v kapelách Ultravox a The Buggles (hit \"Video Killed the Radio Star\"). Od roku 1980 pracoval jako asistent skladatele filmových soundtracků Stanleyho Myerse. Zásadním průlomem jeho kariéry se stal rok 1988, v němž napsal hudbu k filmu \"Rain Man\". Za toto dílo byl nominován na Oscara.\n\nMezi jeho úspěšná díla patří například film \"Krvavý příliv\", \"Call of Duty Modern Warfare 2,\" \"\", \"Skála\", \"Gladiátor\", \"Černý jestřáb sestřelen\", \"Poslední samuraj\", \"Šifra mistra Leonarda\", \"\" či \"Tenká červená linie\", přičemž všechny tyto uvedené filmy byly natočeny po roce 1988. Za hudbu ke snímku \"Lví král\" dokonce obdržel v roce 1995 Oscara. V roce 2007 se s třetím dílem trilogie \"\" umístil na prvním místě nejvýdělečnějších filmů roku.\n\nZaložil také úspěšné studio, věnující se filmové hudbě, známé jako Remote Control Productions (dříve Media Ventures), v němž oficiálně pracují nebo pracovali například Harry Gregson-Williams, Klaus Badelt, John Powell, James Dooley a další.\nV letech 2016 a 2017 podnikl Hans Zimmer se svou filmovou hudbou dvě rozsáhlá celosvětová turné zahrnující koncerty mj. v Londýně, Paříži, Budapešti, Los Angeles, New Yorku, Sydney či Soulu. Na těchto vystoupeních jej doprovázela zhruba 30 členná kapela složená z jeho přátel a kolegů např. Johny Marr z The Smiths, či violoncellistka Tina Guo. Další složkou byl symfonický orchestr a smíšený pěvecký sbor, který se obměňoval podle dané oblasti. Sám Zimmer vystupoval v čele koncertu jako kytarista, klávesista či pianista, což není u koncertů filmové hudby příliš časté, aby hrál před diváky na pódiu sám autor. Navíc Zimmer vkládal mezi jednotlivá čísla vlastní komentáře a vzpomínky k jejich vzniku apod. Na Live on Tour zazněly například výběry soundtracků z filmů \"Piráti z Karibiku, Andělé a démoni, Temný rytíř, Lví král, Gladiátor\" nebo \"Počátek\". Významnou složkou turné byla i mohutná světelná show světelného designera Marca Brickmana, spolupracujícího například s Pink Floyd. V rámci koncertů v Polsku (Gdaňsk, Lodž, Krakov), Bratislavě a Praze se na obou Zimmerových turné podílel i Český národní symfonický orchestr a český smíšený sbor. S nimi byl také v Praze nahrán oficiální záznam koncertu na DVD \"Hans Zimmer: Live in Prague\". \n\nU názvů filmů, ke kterým neexistuje český ekvivalent, bylo použito původní jméno, v závorce je uveden jazyk.\n\n\n\n"}
{"id": "182451", "url": "https://cs.wikipedia.org/wiki?curid=182451", "title": "Tammerkoski", "text": "Tammerkoski\n\nTammerkoski je dnes již plně zregulovaná řeka s peřejemi ve finském městě Tampere. Teče z jezera Näsijärvi do Pyhäjärvi. Rozdíl mezi jejich hladinami je 18 metrů. Řeka je dlouhá zhruba dva kilometry a široká několik desítek až sto metrů.\n\nNa obou březích řeky jsou parky a pro mnoho lidí jsou oblíbeným místem k odpočinku a procházkám. Centrum města Tampere leží mezi těmito jezery a řeka ho dělí na dvě části. Na obou jejích březích po založení města rychle vyrůstal průmysl, neboť řeka poskytovala dostatečný zdroj energie na pohon strojů. V současnosti jsou na řece tři elektrárny. Nejvýše je hráz mezi Finlaysonem a Tampellou. Uprostřed je městská elektrárna a nejníže je hráz u papírny Tako, která patří firmě M-real.\n\nKaždoročně je na svátek Vappu místem hromadného křtu studentů prvního ročníku Tamperské technické univerzity – \"\". Pomocí jeřábů jsou studenti po deseti za všeobecného veselí namáčeni do vody. V této době má voda v Tammerkoski pouhých několik stupňů Celsia, protože Näsijärvi rozmrzá jen o několik týdnů dříve.\n\nTammerkoski vznikla asi před 7000 lety, kdy vody Näsijärvi přestaly odtékat směrem na sever kvůli zdvíhaní celého území dnešního Finska po ústupu ledovce. Ještě dnes se Tampere zdvíhá o asi 5 mm ročně. Po bývalé severní řece jsou dodnes v krajině patrné známky.\n\nProtože na začátku Tammerkoski je skála relativně mělko pod úrovní krajiny, řeka zde nevytvořila příliš hluboké koryto, kterým by odtekla většina vody Näsijärvi.\n\nTammerkoski je písemně doložena již z roku 1405. V 15. století již na řece vznikly první hráze. Roku 1466 propukly mezi vesnicemi Takahuhti, Messukylä a Tammerkoski první spory o práva provozovat zde mlýny. O sto let později se už švédská vláda snažila nahradit hráze statními \"(??)\", ale pokus byl neúspěšný pro odpor místních.\n\nV 17. století u dřevěného mostu na pravém, západním břehu vznikl velký trh. Na začátku 18. století byl hlavní trh přemístěn dále na západ do Harju.\n\nRoku 1775 přijel do Finska švédský král Gustav III. a v Helsinkách podepsal zakládající listiny městečka Kauppala, které bylo později přejmenováno na Tampere. Nový dřevěný most byl postaven roku 1807, ale po čtyřech desetiletích byl nahrazen opět novým. I ten nahradil roku 1884 železný most. Ale ani ten nevydržel příliš dlouho a roku 1929 ho nahradil železobetonový \"Hämeensilta\" (Hämeský most), který stojí dodnes. Přes řeku dnes stojí další tři silniční mosty \"Ratinan silta\" (Ratinský most), \"Satakunnansilta\" (Satakuntský most) a \"Paasikivensilta\" (Paasikiviho most), dvě lávky pro pěší \"Ratinan suvannon silta\" (Most přes ratinskou tišinu) a \"Patosilta\" (Hrázový most) a jeden železniční most na trati z Tampere do Seinäjoki.\n\nNa konci 20. století průmysl z břehů řeky téměř zmizel. Poslední továrnou je papírna Tako, která vyrábí papírové obaly pro luxusní zboží. Velké cihlové tovární domy jsou dnes přestavěny na kulturní a obchodní centra s restauracemi, muzei, kiny. Voda je v Tammerkoski neznečištěná a břehy řeky jsou populární mezi rybáři.\n\nDlouhodobý průměrný průtok vody řekou je 87 m³/s. Průměrný nejvyšší průtok roku v letech 1971 až 2005 byl 155,57 m³/s. Nejvyšší průtok za stejné sledované období nastal 16. června 1988, a to 247 m³/s.\n\nPři desetileté vodě protéká řekou 208,48 m³/s, třicetileté 244,33 m³/s, šedesátileté 260,69 m³/s a stoleté 282,77 m³/s (ale tato poslední hodnota je z modelu, který již nemusí být věrný).\n\nNejnižší průtok v roce je nulový, neboť jezy každoročně řeku nakrátko uzavřou. Při té příležitosti je čištěna od věcí, které do ní lidé za celý rok naházeli (převážně jízdní kola).\n\nBěhem roku řekou protéká nejméně vody v srpnu, září a říjnu, a poměrně málo vody má i v dubnu. Nejvíce pak v prosinci, lednu, únoru, březnu a také v červnu a na začátku července.\n"}
{"id": "182452", "url": "https://cs.wikipedia.org/wiki?curid=182452", "title": "Teritorium hlavního města Austrálie", "text": "Teritorium hlavního města Austrálie\n\nTeritorium hlavního města Austrálie (anglicky \"Australian Capital Territory\") je federální distrikt tvořící enklávu uvnitř území Nového Jižního Walesu, jednoho ze států Austrálie. Jedná se o nejhustěji osídlený stát Australského svazu, neboť je tvořen pouze australským hlavním městem Canberrou a jeho nejbližším okolím.\n\nKdyž se v roce 1901 spojily australské kolonie a vznikl Australský svaz, bylo třeba zvolit hlavní město, hlavními kandidáty se staly Sydney a Melbourne. Po tahanicích byla zvolena varianta nové metropole Canberry.\nJe to nejmenší stát Austrálie (rozloha 2358 km) a jeho hlavním městem je Canberra. Toto jméno pochází z domorodého slova \"Kanbarra\", což v překladu znamená \"místo setkávání\". Sídlí zde vláda v Parliament House, kde funguje také nejvyšší soud.\n"}
{"id": "182453", "url": "https://cs.wikipedia.org/wiki?curid=182453", "title": "Perlorodka říční", "text": "Perlorodka říční\n\nPerlorodka říční (\"Margaritifera margaritifera\") je sladkovodní druh mlže z čeledi perlorodkovití, v minulosti významný zdroj říčních perel. Během 20. století začala ve většině svého areálu silně ubývat.\n\nMlž má silnostěnné lastury, které jsou na okrajích konkávní. Zámek lastury nemá zoubky a délka lastury může dosáhnout 13 cm. Lastury k sobě zcela nepřiléhají a vyčnívá z nich okraj pláště, přijímací a vyvrhovací otvor od sebe nejsou zřetelně odděleny. Mladí jedinci jsou žlutohnědí, v dospělosti mají černou barvu, přírůstové vruby jsou husté a málo zřetelné, perlorodky rostou velmi pomalu.\n\nPerlorodka říční obývá chladné potoky s nízkým obsahem živin, nejčastěji s písčitým dnem, do něhož se zahrabává. Živí se filtrací drobných organických částic rostlinného i živočišného původu. Zajímavé je její rozmnožování, jedinci perlorodek mohou mít vyvinuty samčí i samičí nebo pouze samičí pohlavní orgány. Vajíčka, vypuštěná mateřskou perlorodkou, jsou ve vodě oplodněna spermiemi jiných jedinců. Líhnou se z nich mikroskopické larvy glochidie, které žijí 1–2 měsíce paraziticky na žábrách a kůži ryb, zejména pstruhů. Poté hostitele opouštějí a klesnou na dno, kde se mění v maličké perlorodky. Rostou velmi pomalu a mohou se dožít až 150 let.\n\nPerlorodka říční se vyskytuje na rozsáhlém území Evropy, severní Asie a severovýchodní části Severní Ameriky, ve třech poddruzích:\n\nPodle červeného seznamu IUCN se jedná o druh celosvětové ohrožený (EN).\nV Irsku, Kanadě, Spojených státech (kde žije jen v Nové Anglii), Německu a Rakousku je kriticky ohroženým druhem (CR).\nV Lotyšsku, Nizozemsku, a Polsku již byla vyhubena.\nVe Velké Británii, Finsku a Švédsku je vedena jako vzácný druh.\nV Asii se vyskytuje na území Ruska (na Sibiři), kde je vedena jako ohrožený druh.\n\nPerlorodka říční žila již ve středověku poměrně hojně v čistých potocích vysočin a hor na území Čech, Moravy a Slezska. Vybírání perel bylo v rukou vrchnosti a poddaným byl lov perlorodek přísně zakázán. Perlový pych se trestal pranýřem, oslí jízdou i peněžitými tresty, nařízení Švihovských z Rýzmberka v 15. století hrozí samozvaným lovcům perel dokonce šibenicí. Perlorodky se prohlížely opatrným pootevřením lastur, tak, aby nebyly usmrceny. Pytláci a žoldnéři však na perlorodky nebrali žádné ohledy, rozřezávali je noži nebo trhali napůl, podle Bohuslava Balbína byly takto na mnoha místech perlorodky za třicetileté války žoldnéři zcela vyhubeny. V 18. století se sběr perel přestal vyplácet, během 19. a 20. století byly perlorodky ohroženy hlavně znečištěním a regulací vodních toků. \nStupeň ohrožení v České republice je v současné době kriticky ohrožený (CR).\n\nV České republice se perlorodka vyskytuje na dvanácti lokalitách, z toho je nejsilnější populace v NPP Prameniště Blanice. Ostatní méně silné populace jsou: NPP Zlatý potok, PR Bystřina, NPP Lužní potok, NPP Jankovský potok, PR Kladinský potok, PP Horní Malše, Teplá Vltava, PR Na soutoku, NPP Blanice, Rokytnice, Pekelský potok.\n\nJaroslav Hruška v ČR vede od roku 1980 záchranný program perlorodky říční. Vymyslel unikátní způsob reintrodukce perlorodek. Tento způsob spočívá v tom, že se odchytí invadovaní pstruzi a dají se do kádí, dokud z nich nevypadnou juvenilní jedinci perlorodek. Ti se pak vypustí do upraveného úseku potoka.\n"}
{"id": "182455", "url": "https://cs.wikipedia.org/wiki?curid=182455", "title": "Zakopané", "text": "Zakopané\n\nZakopané (polsky \"Zakopane\") je město v jižním Polsku s přibližně 27 000 obyvatel. Nachází se v Malopolském vojvodství. Město bývá přezdívané zimním hlavním městem Polska, nachází se na úpatí Tater.\n\nMěsto leží v údolí mezi Vysokými Tatrami a horou Gubałówka. Je nejdůležitějším polským střediskem horské turistiky a lyžování a ročně ho navštíví kolem tří milionů turistů.\n\nZakopané je nejvýše položené město v Polsku, jsou v něm výškové rozdíly až 1000 metrů. Centrum města se nachází kolem křížení ulic Krupówki a Kościuszki. V centru města je známý hřbitov – Krupówki.\n\nNejstarší dokumenty zmiňující Zakopané pocházejí ze 17. století, kde se mluví o místě s názvem \"Zakopisko\". Pozdější vývoj města je spojený s rozmachem dolování a hutnictví a později s nárůstem turistického zájmu. Okolí Zakopaného je od raného středověku osídleno polskou etnografickou skupinou Podhalanů (\"Górale podhalańscy\").\n\nV březnu 1940 se ve městě na jeden týden setkali zástupci NKVD a gestapa, aby koordinovali postup při potlačování polského odboje.\n\nV Zakopaném se nachází areál pro skoky na lyžích, město hostilo mistrovství světa v severském lyžování v letech 1929, 1939 a 1962.\n\n\n\n"}
{"id": "182456", "url": "https://cs.wikipedia.org/wiki?curid=182456", "title": "Transport Layer Security", "text": "Transport Layer Security\n\nProtokol Transport Layer Security (TLS) a jeho předchůdce Secure Sockets Layer (SSL) jsou kryptografické protokoly poskytující možnost zabezpečené komunikace na Internetu pro služby jako WWW, elektronická pošta, internetový fax a další datové přenosy. Mezi protokoly SSL 3.0 a TLS 1.0 jsou drobné rozdíly, ale v zásadě jsou stejné. Zde použitý termín „TLS“ se týká obou dvou, pokud není z kontextu zřejmý opak.\n\nProtokol(y) TLS umožňují aplikacím komunikovat po síti způsobem, který zabraňuje odposlouchávání či falšování zpráv. Pomocí kryptografie poskytuje TLS svým koncovým bodům autentizaci a soukromí při komunikaci Internetem. Typicky je autentizován pouze server (tedy jeho totožnost je zaručena), zatímco klient zůstává neautentizován. To znamená, že koncový uživatel (ať člověk či aplikace, jako třeba webový prohlížeč) si může být jist, s kým komunikuje. Další úroveň zabezpečení – při níž oba konce „konverzace“ mají jistotu, s kým komunikují – je označována jako \"vzájemná autentizace\". Vzájemná autentizace vyžaduje nasazení infrastruktury veřejných klíčů (PKI) pro klienty.\n\nTLS zahrnuje tři základní fáze:\n\nBěhem první fáze se klient a server dohodnou na používaných kryptografických algoritmech. Současné implementace podporují následující možnosti:\n\n\nProtokol TLS je založen na výměně záznamů. Každý záznam může být volitelně komprimován, může k němu být připojen autentizační kód (message authentication code, MAC) a může být zašifrován. Každému záznamu je přiřazen \"typ obsahu\", který určuje protokol vyšší úrovně.\n\nPři zahájení spojení vrstva záznamů obaluje jiný protokol – iniciační protokol (handshake protocol), jehož \"typ obsahu\" má hodnotu 22.\n\nTypická inicializace probíhá následovně:\n\n\n\n\n\n\n\n\n\n\n\n\n\nDát si dohromady výše popsaný proces spojování TLS/SSL s typickým použitím prohlížeče může být poněkud obtížné. Pomozme si v lepším pochopení typického TLS/SSL spojení tím, co bývá obvykle označováno za šestikrokový SSL proces. SSL naváže stavové spojení dohodnuté výše popsanou iniciační procedurou mezi klientem a serverem. Během inicializace si oba vymění specifikace pro šifrování, které budou při komunikaci používat.\n\n\n\nProhlížeč může kontaktovat důvěryhodnou CA a ověřit pravost certifikátu, než bude pokračovat. Následně prohlížeč nabídne seznam šifrovacích algoritmů a hashovacích funkcí.\n\n\nK vygenerování klíčů seance použitých pro zabezpečení spojení použije prohlížeč veřejný klíč serveru z certifikátu. Zašifruje jím náhodná data a zašle je serveru.\n\n\n\n\nTím končí handshake a začíná zabezpečené spojení, které je šifrováno a dešifrováno klíči seance po zbytek svého trvání.\n\nPokud je libovolný z těchto kroků neúspěšný, selže TLS/SSL handshake a nedojde k vytvoření spojení.\n\n Dostupné typy protokolů jsou: \n 20 ChangeCipherSpec\n Verze jsou:\n\n Úrovně jsou: \n 1 Varování – spojení nebo bezpečnost mohou být nestabilní\n\n Dostupné popisy jsou: \n\n Dostupné typy jsou: \n 0 HelloRequest\n\n\nTLS zahrnuje řadu bezpečnostních opatření:\n\n\n\n\n\n\n\n\n\n\n\nTLS běží ve vrstvě pod aplikačními protokoly, jako jsou HTTP, FTP, SMTP, NNTP či XMPP, a nad spolehlivým transportním protokolem, např. TCP. Dokáže přidat zabezpečení libovolnému protokolu používajícímu spolehlivá spojení (např. pomocí TCP), nicméně nejčastěji se používá pro HTTP k vytvoření HTTPS. Jeho prostřednictvím jsou zabezpečeny webové aplikace, jako je elektronická komerce či správa aktiv. Míra využití TLS v SMTP také roste (je definována v ). Tyto aplikace využívají k ověření identity koncových bodů certifikáty s veřejnými klíči.\n\nPočet serverů a klientů nativně podporujících TLS stále roste, nicméně v řadě z nich podpora stále chybí. Jako alternativu mohou uživatelé použít samostatné TLS produkty, jako je Stunnel. Obalové mechanismy jako Stunnel stavějí na schopnosti získat TLS spojení přímo jednoduchým připojením na samostatný port vyhrazený pro tento účel. Například implicitní TCP port pro HTTPS je 443, aby se odlišil od portu 80 pro obyčejné HTTP. Nicméně v roce 1997 Internet Engineering Task Force doporučilo, aby aplikační protokoly vždy zahajovaly činnost bez zabezpečení a místo samostatných portů nabídly způsob pro přechod na TLS. S tím se jednoduché balení aplikačních dat do TLS, jaké používá Stunnel, nedokáže vypořádat.\n\nTLS lze také použít pro tunelování všech síťových protokolů a vytvoření VPN, jak to dělá OpenVPN. Řada výrobců v současnosti spojuje šifrovací a autentizační mechanismy TLS s autorizací. Koncem 90. let bylo vynaloženo značné úsilí na vývoj klientských technologií mimo prohlížeč, které by podporovaly aplikace typu klient/server. V porovnání s tradičními VPN technologiemi na bázi IPsec má TLS některé principiální výhody při procházení firewally a NAT, které usnadňují správu při větším počtu vzdálených uživatelů.\n\nTLS se také ve stále větší míře používá jako standardní metoda ochrany SIP signalizace v aplikacích. TLS dokáže poskytnout autentizaci a šifrování pro SIP signalizaci spojenou s VoIP a dalšími aplikacemi.\n\n"}
{"id": "182458", "url": "https://cs.wikipedia.org/wiki?curid=182458", "title": "Sebenaplňující předpověď", "text": "Sebenaplňující předpověď\n\nSebenaplňující předpověď (též sebenaplňující se proroctví, Golemův efekt, Rosenthalův efekt, Pygmalion efekt) je fenomén, kde očekávání budoucích událostí vede k chování, které zapříčiní, že se daná skutečnost opravdu stane. Vztahuje se jak k přístupu člověka k sobě samému, tak k hodnocení jiných osob, očekávání událostí atd.\n\nPokud jsou očekávání negativní, jedná se o Golemův efekt, očekávání pozitivní se označují jako Pygmalion efekt.\n\nZmínky o fenoménu sebenaplňující předpovědi se objevily v dílech psychologa Sigmunda Freuda, sociologa Williama I. Thomase (Thomasův teorém) a dokonce také u francouzského filozofa 17. století Pierre Gassendiho, který jako první uvedl konkrétní příklad tohoto fenoménu. Všiml si totiž, že lidé, kteří si nechávají předpovídat osud z hvězd, mají sklon tento osud naplňovat.\n\nZa autora samotného konceptu sebenaplňující předpovědi je ale považován až sociolog Robert K. Merton, který formuloval jeho struktury a následky (Merton používá označení „sebenaplňující se proroctví“ – „self-fulfilling prophecy“).\n\nV druhém rozšířeném vydání své knihy Social Theory and Social Structure (1957) Merton uvádí, že tento \"\"fenomén vzniká, když nesprávná definice situace evokuje chování, které přeměňuje původní nesprávné koncepce na skutečné\"\".\n\nTo vyvolává zdánlivou představu o tom, že v následujícím sledu událostí měl prorok od samého počátku pravdu. Pozitivní či negativní proroctví vyvolává víru nebo deziluzi o tom, že situace, která nastala, je prohlášena za pravdu, přestože je od samého počátku nepravděpodobná. To nastává v případě, že víra dostatečně působí na lidi a jejich chování, které zapříčiní, že jejich reakce vyplní falešné proroctví.\n\nSvou teorii opírá o Thomasův teorém, z něhož vyvozuje, že: \"\"lidé reagují nejen na objektivní charakteristiky situace, ale také — a někdy především, na význam, který pro ně tato situace má\".\" Jakmile daná situace dostane nějakou definici, následné chování je jím determinováno.\n\nSebenaplňující se proroctví („self-fulfilling prophecy“) podle Mertona slouží jako pomocník k pochopení například rasových předsudků: „Sebenaplňující se proroctví velkou měrou přispívá k vysvětlení dynamiky etnických a rasových konfliktů v dnešní Americe. O tom, že právě takový je případ přinejmenším vztahů mezi černochy a bělochy, se lze přesvědčit na patnácti stech stranách, jež čítá kniha Gunnara Myrdala Americké dilema“. Myrdal v knize z roku 1944 uvádí, že protějškem sebenaplňujícího proroctví je „sebevražedné proroctví“. To mění lidské chování oproti tomu, jaký by byl jeho průběh, kdyby nebylo proroctví vyřčeno, a to do té míry, že nedostane za pravdu. Vyřčením takového proroctví se zabrání jeho naplnění.\n\nRobert K. Merton koncept aplikoval na reálné situace. Ve knize Studie ze sociologické teorie uvádí příklad krachu imaginární prosperující banky pod vedením Cartwrighta Millingvillea. Ačkoliv banka hospodaří zodpovědně a má dostatečné množství likvidity, jednoho dne se před ní utvoří fronta klientů žádajících vyplacení svých vkladů. Počet lidí před bankou neustále narůstá kvůli šířícím se nepodloženým pověstem o nesolventnosti banky. Taková situace vyvolá nevyhnutelnou insolvenci banky, ačkoli byla původně tato situace vzhledem k její prosperitě nepravděpodobná.\n\nZcela běžným příkladem je nervózní student před zkouškou, který je přesvědčený o svém budoucím neúspěchu u zkoušky. Pochopitelně neuspěje, protože stráví více času strachováním se než studiem.\n\nDále autor uvádí příklad války mezi dvěma národy. Lidé se domnívají, že válka je nevyhnutelná. Představitelé těchto dvou národů, pohánění tímto přesvědčením, se navzájem stále více odcizují a pohotově odpovídají na každý “útočný” akt protistrany. Rozšiřuje se zbrojní potenciál, zvětšují se zásoby surovin a narůstá počet mužů ve zbrani, až nakonec očekávání války pomůže vytvořit skutečný konflikt.\n\nJiným příkladem užití sebenaplňujícího se proroctví je jeho aplikace na etnické a rasové předsudky. Merton uvádí příklad bělošského amerického odboráře ze severu země, podle nějž by černoši neměli být připuštěni do jeho odborového svazu. „Fakta“ mu totiž říkají, že černoši, kteří „přišli z průmyslově nerozvinutého Jihu, nebyli vychováni v odborářských tradicích a neznají umění kolektivního vyjednávání. Kvůli nízké životní úrovni přijmou i práci za nižší mzdu, než je obvykle, a jsou proto označování za „zrádce pracující třídy“ a „stávkokazy“. Odboráři však uniká, že „fakta“, která prosazuje, pomáhají vytvořit i řadu důsledků, které skutečně mnoha černochům ztěžují či přímo berou možnost vyhnout se roli stávkokaza. Nicméně, bližší rozbor naznačuje obrácený vztah – černoši se stávali stávkokazy, protože nebyli připuštěni do odborů (a nikoli obráceně). \n\nDalším příkladem je Mertonovi legenda kolem Abrahama Lincolna, amerického prezidenta z 19. století. O Lincolnovi prý každý americký školák ví, že byl „šetrný, pracovitý, dychtivý poznání, ctižádostivý, oddaný právům obyčejného člověka a nadmíru úspěšný v postupu po žebříčku příležitostí – z té nejspodnější nádenické příčky se dostal do úctyhodných výšin obchodníka a právníka…“ Merton zde proti sobě staví  americkou střední třídu, která měla mít tyto vlastnosti vysoko na svém hodnotovém žebříčku, a ty osoby a skupiny, které takové hodnoty podle všeho nemají. Nezdají-li se příslušníci jedné skupiny, např. černoši jiné, např. bělošské skupině dost vzdělaní, pak podle schématu (tzv. „středostavovského katalogu ctností a hříchů“) vznikají obvinění, že jeden je „horší“ než druhý. Na stejném principu dochází ke srovnání Abrahama Lincolna se židovským a japonským jedincem. Co je u Lincolna znakem pracovitosti, hospodárnosti a inteligence, je u příslušníků dvou „cizích“ skupin podbízivost, skrblení a prohnanost. Merton takové selektivní vnímání jedinců podle schématu / formule (zde etnicity či národnosti) řadí pod termín „morální alchymie“. \n\nkniha \"The Outsiders (1963)\", Howard Saul Becker\n\nAmerický sociolog Howard S. Becker popisuje, jak se u člověka postupně vyvíjí deviantní identita: Jedinec je označen jako deviantní (primární deviace) a díky této nálepce na sebe pohlíží jako na odlišného od většinové společnosti. Označením se aktivují určité prvky osobnosti a deviantní kariéra se začne rozvíjet. Proces označení za deviantní osobu z pozice autority je nejdůležitějším krokem na cestě k tzv. sekundární deviaci.\n\nDalším krokem je přijetí deviantní nálepky společností: Ten potlačuje ostatní definice jedince (např. status kriminálníka je silnější než status rodiče, souseda, přítele atd.). Také ostatní na osobu nazírají skrze tento dominantní status a mají tendenci předpokládat, že jedinec vlastní i negativní vlastnosti, které jsou s tímto označením obvykle spojené. Vzhledem k tomu, že identita jedince je odvozena převážně z pohledu ostatních, má jedinec tendenci pohlížet na sebe skrze své deviantní označení. To může produkovat sebenaplňující se proroctví.\n\nKruh sebenaplňujících se proroctví lze prolomit, jestliže jedinec opustí počáteční definici situace, která uvedla tento kruh do pohybu. Je třeba zpochybnit původní domněnku a prosadit novou definici situace. Teprve potom přestane přesvědčení vytvářet realitu.\n\nUčitelé ve škole dostali (náhodou zaslechli) tipy na obzvlášť šikovné děti, které ale byly úplně průměrnými a normálními žáky. Za rok se těmto dětem výrazně zlepšil prospěch. Ze skrytých záznamů experimentátoři zjistili, že se učitelé chovali k vybraným dětem jinak – častěji je vyvolávali, více je chválili apod.\n\nStudenti měli naučit chodit krysy bludištěm. Dozvěděli se, že zvířata pochází ze dvou různých populací – „chytré“ a „hloupé“. V reálu byly krysy rovnoměrně rozděleny do dvou smíšených skupin, což ale studenti nevěděli. Krysy, které pokládali za chytré, se naučily projít bludištěm mnohem rychleji, protože s nimi studenti komunikovali mnohem intenzivněji než s těmi, které považovali za hloupé.\n\nEkonomický rating používají především investoři, emitenti, investiční banky, makléři a státní instituce. Rating je ovšem pouhý odhad, a i když je třeba podložen daty z minulosti, finančnické varování praví, že \"zisky minulé nejsou zárukou zisků budoucích\".\n\nV souvislosti s finanční krizí v roce 2008 byla hodnota ratingů velmi zpochybněna: Agentury byly kritizovány především za to, že udělovaly nejvyšší ratingy i instrumentům, které těchto kvalit nedosahovaly. Další kritika poukazuje na to, že agentury nepřistupují ke všem hodnoceným společnostem zcela nezávisle a nezahrnují do hodnocení všechna známá rizika. Rating zpětně působí na hodnocený subjekt: Snížení ratingu jeho situaci na trhu obecně zhorší.\n\nJsou vnímány jako mocný nástroj pro ovlivňování veřejného mínění. Utváří se z nich společenská atmosféra a představy o síle a šanci na úspěch jednotlivých stran. Lidé podle nich podléhají přirozené touze být s vítězem či neztratit svůj hlas tím, že ho hodí někomu, kdo nemá šanci přeskočit pětiprocentní hranici potřebnou pro vstup do poslanecké sněmovny. Nebo se naopak při nerozhodnosti mezi více stranami mohou nechat unést k podpoře té strany, u níž mají pocit, že by jí svým hlasem mohli pomoci.\n\n\n"}
{"id": "182481", "url": "https://cs.wikipedia.org/wiki?curid=182481", "title": "Městská část", "text": "Městská část\n\nMěstská část je výraz používaný ve více významech: \n"}
{"id": "182485", "url": "https://cs.wikipedia.org/wiki?curid=182485", "title": "Savoniova turbína", "text": "Savoniova turbína\n\nSavoniova turbína (někdy též Savoniusova turbína nebo Savoniův rotor) je typ vodní i větrné turbíny, pracující na odporovém principu.\n\nTurbína využívá rozdílného koeficientu odporu proudícího média, působícího na vydutou a vypuklou plochu. Rotor běžné Savoniovy turbíny je tvořen dvojicí či trojicí lopatek polokruhovitého nebo ledvinovitého tvaru. Vnitřní okraje lopatek zasahují až za střed rotoru, a tak umožňují průtok média mezi jejich zadními stranami. Osa otáčení je kolmá na směr proudění.\n\nSavoniova turbína má malou účinnost (ve vodním provedení pouze 15–20%). Je však poměrně jednoduchá na výrobu a proto se zvláště její větrná varianta občas používá. Pokud je větrná Savoniova turbína postavena se svislou osou, pracuje nezávisle na směru větru.\n\nNevýhodou dvoulopatkové Savoniovy turbíny je existence mrtvého úhlu. To se dá vyřešit spojením několika rotorů s různě natočenými lopatkami, nebo šroubovitým tvarem lopatek.\n\n\n"}
{"id": "182486", "url": "https://cs.wikipedia.org/wiki?curid=182486", "title": "Nové Strašnice", "text": "Nové Strašnice\n\nNové Strašnice jsou zbytky vesnice ve východní části území dnešní pražské čtvrti a katastrálního území Strašnice v městské části Praha 10. Z původní vesnice dnes zbylo několik domků, polorozpadlý statek a a malá kaplička kolem západní části ulice Novostrašnické, mezi Úvalskou ulicí a stanicí metra Depo Hostivař. Zbytek vesnice je obklopen různými skladovými areály, administrativními a průmyslovými objekty, zahrádkami a periferní pustinou. \n\nNové Strašnice vznikly kolem roku 1781, v téže době, kdy byly nedaleké Staré Strašnice (ležící asi 1 kilometr západně) obnoveny po zpustošení při prusko-rakouské bitvě u Štěrbohol (1757). \n\nNové Strašnice nikdy nebyly samostatnou obcí. Na přelomu 19. a 20. století spadaly do žižkovského okresu. Zhruba od roku 1898 se v matrikách používal sloučený název Strašnice namísto Staré Strašnice a Nové Strašnice. Novým i Starým Strašnicím vedla církevní matriku v letech do roku 1784 farnost Prosek (v letech 1673–1775 též farnost svatého Ignáce), v letech 1784–1920 žižkovská (olšanská) farnost svatého Rocha. \n\nKoncem 19. století měly Nové Strašnice 14 domů. Na přelomu 19. a 20. století zažívaly Strašnice bouřlivý rozvoj a původní vesnice byla zčásti zničena, zčásti pohlcena průmyslovou zástavbou. Nynější popisná čísla byla přidělena až po připojení ke Strašnicím. \n\nV těsné blízkosti této oblasti mezi ulicí Úvalská a stanicí metra Depo Hostivař je po desetiletí připravovaná trasa rychlostního Městského okruhu. Územní plán počítá s jeho vedením podél železniční tratě, tedy mimo jiné s demolicí statku Novostrašnická 1213/47. \n\n"}
{"id": "182488", "url": "https://cs.wikipedia.org/wiki?curid=182488", "title": "Mirko Očadlík", "text": "Mirko Očadlík\n\nMirko Očadlík (1. března 1904 Holešov – 26. června 1964 Praha) byl český hudební vědec, kritik a pedagog. Jeho první manželka, Věra Očadlíková, roz. Balejová, původně právnička, se zabývala překlady klasických ruských autorů. Jeho druhá manželka Anna Hostomská byla známá hudební redaktorka a spisovatelka.\n\nRoku 1923 odmaturoval na smíchovském reálném gymnáziu Poté vystudoval Právnickou fakultu UK a hudební vědu, historii a estetiku na Filosofické fakultě UK.\n\nPo studiu hry na klavír a hudební teorie ve Vídni, kde v mládí žil, studoval muzikologii, estetiku a historii na UK v Praze (disertační prace : Smetanova Libuše). Pracoval v rozhlase v letech 1928–1950: jako tajemník hudebního oddělení, vedoucí hudebního vysílání, referent gramoarchivu a studijního oddělení, od roku 1945 jako programový ředitel. Autor mnoha článků, statí a knih o klasické hudbě (zejména Bedřich Smetana), ale také o hudební moderně. Podílel se na popularizačních pořadech s hudební tematikou (např. Polka jede a Vzpoura gramofonových desek).\n\nByl vedoucím teoretické katedry na AMU (1951) a vedoucím katedry hudební vědy na filosofické fakultě UK (1952–1959), kde také zastával v letech 1954–1958 místo děkana; členem řady vědeckých ústavů a v roce 1957 také předsedou Divadelního ústavu.\n\nPohřben je v Praze na Vyšehradském hřbitově.\n\n\n\n"}
{"id": "182495", "url": "https://cs.wikipedia.org/wiki?curid=182495", "title": "Štefan Furdek", "text": "Štefan Furdek\n\nŠtefan Furdek (2. září 1855 Trstená – 18. ledna 1915 Cleveland, Ohio) byl slovenský katolický kněz, novinář, spisovatel, národní buditel a organizátor komunity slovenských imigrantů v USA.\n\nDo Spojených států se Štefan Furdek vydal v roce 1882, neboť v mateřské zemi mu nebylo ze strany církevních představených ani státních úřadů přáno pro jeho buditelské postoje. V USA dokončil studia teologie a usadil se v Clevelandu ve státě Ohio, kde působil nejdříve mezi českými přistěhovalci, aby později založil slovenskou osadu sv. Ladislava v Clevelandu. Stal se prvním správcem clevelandského \"Our Lady of Lourdes Catholic Church\", kde sloužil 32 let.\n\nBrzy se stal jedním z nejvýznamnějších organizátorů slovenských krajanských spolků a hnutí v Americe. V roce 1890 založil První katolickou slovenskou jednotu, jíž se stal prvním předsedou a jejíž členská základna se postupně rozrostla na 100 000 členů. Byl též redaktorem jejího časopisu \"Jednota\".\n\nV roce 1893 spojil síly s Rovnianekem (zakladatelem Národného slovenské spolku) a společně založili Maticu slovenskú v Amerike, která však nakonec v roce 1904 zanikla na finanční problémy.\n\nV roce 1907 založili oba pánové nový spolek nazvaný Slovenská liga, jejímž prvním předsedou se stal Furdek. Ta postupně zastřešila všechny významné slovenské spolky v USA a v období první světové války byla jediným skutečně uznávaným představitelem Slováků na světové scéně. Byla autorem dvou významných dokumentů podporujících vznik společného států Čechů a Slováků: Clevelandské dohody a Pittsburské dohody.\n\nFurdek založil i řadu dalších spolků: Združení slovenských novinárov, Ústredný slovenský národný výbor a Jednotu katolických žen. Mimo to sám organizoval kulturní život a vzdělávání v rodném jazyce pro slovenské děti v Clevelandu. Dále se snažil všemožně podporovat krajany v rodné zemi a organizoval podpůrné akci na podporu slovenského kulturního života na Slovensku a protestní shromáždění proti národnostní politice Rakousko-Uherska.\n\n"}
{"id": "182498", "url": "https://cs.wikipedia.org/wiki?curid=182498", "title": "Al-Vádí al-Gadíd", "text": "Al-Vádí al-Gadíd\n\nAl-Vádí al-Gadíd, , je dle rozlohy největší, avšak podle počtu obyvatel a hustoty zalidnění nejmenší egyptský guvernorát. Nachází se v západní a jihozápadní části země. Tvoří část jižních hranic Egypta se Súdánem a část hranic s Libyí. Jeho rozloha je 440 098 km, v roce 2012 zde žilo 208 000 obyvatel. Hustota zalidnění tedy činí 0,47 ob./km. Hlavním městem guvernorátu je město Charga, které se nachází ve stejnojmenné oáze.\n"}
{"id": "182500", "url": "https://cs.wikipedia.org/wiki?curid=182500", "title": "Přehrada Naděje", "text": "Přehrada Naděje\n\nPřehrada Naděje leží v Lužických horách, na katastru města Cvikov (hranice s obcí Mařenice probíhá právě po levém břehu nádrže), v hlubokém zalesněném údolí horního toku Hamerského potoka, pod severními svahy Suchého vrchu, 2,7 km jižně od Luže.\n\nPrvní plány počítaly se stavbou již v letech 1932 až 1934. Stavba byla svěřena konsorciu firem, které zde zaměstnaly až 110 lidí. Práce byly komplikovány politickou situací v pohraničí, stavbou českého pohraničního opevnění (poblíž je řada řopíků), proto byly ukončeny až 19. července 1938 a 5. srpna 1938 bylo dílo firmami předáno majiteli pily Emamnuelu Hahmanovi.\n\nPřehrada byla postavena v letech 1937 až 1938 jako zásobárna vody pro pohon Hamerského mlýna, který stál o 300 metrů dále. Také sloužila pro pohon Francisovy turbíny o výkonu 20 kW, poskytující energii pro pilu u osady Naděje. Po roce 1948 pila i mlýn zanikly a tak dnes slouží přehrada pouze k zadržení vody.\n\nHráz je dlouhá 92 metrů, v koruně široká 1,7 metru, v patě 6,7 metru. Zatopená plocha je 1,2 ha. Výška hráze nad skalnatým dnem je 9,5 metru. Je vyzděna křemencem vytěženém v lomu z 3 km vzdáleného Milštejna a místním znělcem. Součástí díla je vybetonovaný přeliv dlouhý 32,8 metru, dále spodní výpusť s průměrem 200 mm a také odběrné potrubí pro někdejší mlýn.\nAsi 200 metrů nad přehradou je na přítoku vody vyzděná přehrázka, která brání zanášení nádrže naplaveninami. Pod hrází je 115 cm hluboký vývar zakončený prahem, z něj už voda teče lesem jako neregulovaný potok.\n\nHladina přehrady, umožňující i koupání, mívá v létě zajímavé modrozelenavé zabarvení. Voda bývá i v létě velmi studená.\nPo jižní straně přehrady, pod Suchým vrchem od jeho severní strany jsou vedeny značené turistické trasy: žlutá 6953, mezinárodní červená E10 včetně úseku dříve značeného 0329 a cyklotrasa 3061.\n\n\n"}
{"id": "182502", "url": "https://cs.wikipedia.org/wiki?curid=182502", "title": "Severní Sinaj", "text": "Severní Sinaj\n\nSeverní Sinaj (arabsky: شمال سيناء) je egyptský guvernorát, nachází se na východě země na severu Sinajského poloostrova. Rozloha guvernorátu činí 27 564 km, v roce 2012 zde žilo 395 000. Hlavní město guvernorátu je Aríš.\n"}
{"id": "182504", "url": "https://cs.wikipedia.org/wiki?curid=182504", "title": "Launceston", "text": "Launceston\n\nLaunceston je severotasmánský přístav na začátku ústí řeky Tamar a druhé největší město Tasmánie ležící 198 km od Hobartu. Založil jej v roce 1806 plukovník William Paterson a původně se jmenovalo \"Patersonia\". Bylo přejmenováno podle rodného města královského guvernéra v anglickém hrabství Cornwall. Jde o třetí nejstarší město Austrálie.\n\n\n"}
{"id": "182505", "url": "https://cs.wikipedia.org/wiki?curid=182505", "title": "Suhag (guvernorát)", "text": "Suhag (guvernorát)\n\nSuhag (arabsky: محافظة سوهاج), též Sohag je egyptský guvernorát, nacházející se na území Horního Egypta. Jeho území tvoří údolí Nilu. Rozloha guvernorátu je 11 218 km a v roce 2012 zde žilo 4 211 000 obyvatel. Hlavní město guvernorátu je Suhag.\n"}
{"id": "182506", "url": "https://cs.wikipedia.org/wiki?curid=182506", "title": "Kyselina akrylová", "text": "Kyselina akrylová\n\nKyselina akrylová, systematicky prop-2-enová kyselina je nejjednodnušší nenasycená karboxylová kyselina. Čistá je bezbarvá kapalina s charakteristickým štiplavým zápachem. Rozpouští se ve vodě, ethanolu, diethyletheru a chloroformu. Připravuje se dvoustupňovou katalytickou oxidací propenu vzdušným kyslíkem ve směsi s vodní parou.\n\nKyselina akrylová reaguje podobně jako všechny organické kyseliny s alkoholy a hydroxidy za vzniku svých solí, při reakci s alkoholy vznikají estery. Estery a soli této kyseliny se označují jako akryláty, případně propenoáty.\nJe možné ji rozložit na oxid uhličitý a ethylen:\n\nCHCOOH → CH + CO\n\nKyselina akrylová, její soli a estery se používají při výrobě akrylátových disperzí, polymerů, které se poté používají jako plasty, obaly, povlaky, nátěry, lepidla a gumy.\n\nAkrylamid\n"}
{"id": "182509", "url": "https://cs.wikipedia.org/wiki?curid=182509", "title": "Bundesartenschutzverordnung", "text": "Bundesartenschutzverordnung\n\nBundesartenschutzverordnung (česky \"Spolkové nařízení o ochraně druhů\"), celým názvem Verordnung zum Schutz wild lebender Tier- und Pflanzenarten (\"Nařízeni o ochraně divoce žijících živočišných a rostlinných druhů\"), je německý právní předpis upravující ochranu ohrožených druhů. Poprvé byl vydán 19. prosince 1986.\n\nJedná se o právní předpis vydávaný na základě \"Spolkového zákona o ohraně přírody\" (\"Bundesnaturschutzgesetz\", \"BNatSchG\"). Toto nařízení ještě zvyšuje ochranu druhů oproti směrnici EU z roku 1984, na jejímž základě vstoupila ve všech státech EU v platnost Úmluva o mezinárodním obchodu s ohroženými druhy volně žijících živočichů a rostlin (\"Washingtonská úmluva\" či \"CITES\").\n\nSoučasná podoba nařízení (k roku 2012) pochází z 16. února 2009 a v platnost vstoupila 1. března 2010.\n\nSeznam chráněných rostlin a zvířat se nachází v příloze 1 Spolkového nařízení o ochraně druhů (\"Anlage 1 zur Bundesartenschutzverordnung\"). Tento seznam by neměl být zaměňován s Červeným seznamem ohrožených zvířat a rostlin, který vydává Spolkový úřad pro ochranu přírody (\"Bundesamt für Naturschutz\").\n\n\n"}
{"id": "182510", "url": "https://cs.wikipedia.org/wiki?curid=182510", "title": "Ovesné vločky", "text": "Ovesné vločky\n\nOvesné vločky jsou obilný výrobek vzniklý rozdrcením ovesných zrn.\n\nZ ovesných vloček se připravuje řada pokrmů spadajících do kategorie “zdravé výživy”, především müsli, a používají se též při výrobě celozrnného pečiva. Jsou cenným zdrojem řady živin.\n\nBratři Kelloggové tuto potravinu (tak jako i kukuřičné lupínky), pro mnišsky nízkou nutriční hodnotu, zavedli jako zbraň proti masturbaci a pak byla založena i firma Kellogg.\n\nOvesné vločky se vyrábějí loupáním ovsa z napařovaných obilek. Po vyčištění hrubého zrna se obilná zrna na několik hodin vystaví nejprve vlhku, poté suchému teplu v sušárně. Při tomto ošetření vzniká typické ořechové aróma budoucích vloček. Teplem se rovněž inaktivují látky štěpící tuky (enzymy), které by jinak při skladování působily nepříjemnou žluklou, hořkou pachuť. Pluchy se při sušení uvolní a lze je snadno oddělit v bubnovém nebo odstředivém loupači (dříve se odíraly mezi mlýnskými kameny). Po usušení se ovesná zrna třídí dle velikosti.\n\nK výrobě ovesných vloček se ovesná jádra spaří a na mačkací stolici se rozlisují naplocho pomocí rotujících kovových válců.\nPři výrobě drobných vloček se jádra před válcováním nařežou na kousky (ovesnou krupici). Prodávají se též vločky instantní, jež se vyrábějí z ovesné mouky a po namočení jsou rychle rozpustné.\n\nOvesné vločky mají vysoký obsah bílkovin, nenasycených mastných kyselin, slizových látek, vitamínů B1, B6 a E, železa a vápníku. Obsahují též fosfor a lecitin. Obsahují průměrně 66,5% sacharidů, 14,4% bílkovin a 6,8% tuku. Právě kvůli vysokému obsahu tuku se nedají dlouho skladovati, aby nežlukly.\n\nOvesné vločky jsou lehce stravitelné a známé svým obsahem lehce rozpustné vlákniny, která reguluje cholesterol a glukózu v krvi.\nČasto proto též tvoří základ výživy atletů, zejména vzpěračů. Ovesné vločky pomáhají snižovat krevní tlak. Oves má posilující účinky, blahodárně působí na nervovou soustavu a tlumí zvýšenou činnost štítné žlázy.\n\nPřibližně od začátku 60. let 20. století roste zájem o ovesné vločky v souvislosti s jejich pozitivním působením na lidské zdraví. Studie dokazují, že každodenní konzumace jedné misky ovesných vloček může snižovat hladinu cholesterolu v krvi, navíc snižují vysoký krevní tlak.. V USA tyto zprávy koncem 80. let vyvolaly obrovskou popularitu ovesných vloček, která však netrvala dlouho a začátkem 90. let opět opadla.\nZ ovesných vloček se připravuje především ovesná kaše, v současnosti nejčastěji nasladko; může však být i slaná. Vločky se krátce povaří v mléce a kaše se může obohatit nakrájeným čerstvým nebo sušeným ovocem, skořicí a dosladit medem či cukrem. Vločky lze pro zpestření též opražit. V racionální výživě slouží ovesné vločky též jako základ pro výrobu karbanátků a pomazánek.\n\nOvesné vločky se používají do některých alkoholických nápojů, v kosmetice (omlazovací přípravky na bázi ovesného mléka), do mýdel, v zevním lékařství a někdy též jako dochucovadlo v konzervách pro psy.\n"}
{"id": "182516", "url": "https://cs.wikipedia.org/wiki?curid=182516", "title": "Binetův vzorec", "text": "Binetův vzorec\n\nBinetův vzorec má více významů:\n\n"}
{"id": "182524", "url": "https://cs.wikipedia.org/wiki?curid=182524", "title": "Langer", "text": "Langer\n\nLanger je příjmení následujících osob:\n\n\n\n"}
{"id": "182529", "url": "https://cs.wikipedia.org/wiki?curid=182529", "title": "Mistrovství světa v orientačním běhu 1974", "text": "Mistrovství světa v orientačním běhu 1974\n\n5. Mistrovství světa v orientačním běhu proběhlo ve dnech 18. až 22. září 1974. Pořadatelskou zemí bylo Dánsko. Hlavním dějištěm závodů tehdy bylo jutské město Viborg.\n\nV mužské kategorii startovalo 76 závodníků a v ženské 53 závodnic. Ve štafetách závodilo 15 mužských čtyřčlenných a 14 ženských tříčlenných štafet z 16 zemí světa. Československo reprezentovali: Josef Borůvka, Anna Handzlová, Jaroslav Hořínek, Jaroslav Jašek, Jaroslav Kačmarčík, Zdeněk Lenhart, Olga Nejedlá, Dana Procházková, Petr Uher a Renata Vlachová. Československá výprava získala historicky třetí medaili, když ženy vybojovaly v závodě štafet bronz ve složení Anna Handzlová, Dana Procházková a Renata Vlachová.\n\nÚplná medailová tabulka:\n"}
{"id": "182530", "url": "https://cs.wikipedia.org/wiki?curid=182530", "title": "Tensegrita (Castaneda)", "text": "Tensegrita (Castaneda)\n\nTensegrita je výraz, který používal Carlos Castaneda pro cvičení tzv. magických pohybů šamanů dávného Mexika. Slovo Tensegrita se skládá z anglických výrazů pro napětí (\"tension\") a integritu (\"integrity\"). Slovo Tensegrita si Castaneda vypůjčil ze statiky, kde znamená vlastnost skeletů staveb, u nichž se využívají prvky, které jsou pod neustálým tahem v kombinaci s prvky, které jsou občas stlačovány.\n\nTensegrita je soubor pohybů jdoucích po sobě, kterými se rozmíchává usazená životní energie, která se tímto dostává zpět do oběhu a je možno ji poté opět využívat. V případě šamanů dávného Mexika se používala k rozšíření vnímání za hranice lidského světa.\n\nDalo by se zjednodušeně říct, že Tensegrita je systém cvičení podporujících duchovní techniky šamanů dávného Mexika, podobně jako např. Tchaj-ťi ve východní filozofii.\n\nTensegrita se skládá s několika řad, které jsou rozděleny na jednotlivé pohyby. Každý pohyb je k něčemu určen, člověk si může vybrat jakoukoli řadu či jen některé pohyby a ty provádět kolikrát bude chtít.\n"}
{"id": "182542", "url": "https://cs.wikipedia.org/wiki?curid=182542", "title": "Vystavočnaja (stanice metra v Moskvě)", "text": "Vystavočnaja (stanice metra v Moskvě)\n\nVystavočnaja () je stanice moskevského metra. Nachází se na větvi Filjovské linky, ve čtvrti Moskva-Siti, kterou také dopravně obsluhuje. Jedná se o jednu z nejmladších stanic, otevřena byla v roce 2005. Nachází se na východ od Moskva-Siti, nedaleko řeky Moskvy.\n\nStanice se nachází přímo u východního okraje celé nové obchodní čtvrti. Je hloubená, s relativně odlišným architektonickým ztvárněním ve srovnání s dalšími stanicemi podobného typu. Ostrovní nástupiště má dvě úrovně; na spodní zastavují vlaky, horní pak slouží k přístupu do stanice z různých výstupů (tedy podobný systém jako například v pražské stanici Smíchovské nádraží či varšavské Plac Wilsona.\n\nVýzdoba samotné stanice je relativně strohá; stěny za kolejištěm obkládají plastové panely a hnědý mramor, zbytek (sloupy, strop) pak plechové panely.\n\n"}
{"id": "182543", "url": "https://cs.wikipedia.org/wiki?curid=182543", "title": "Dělovoj centr (stanice metra v Moskvě)", "text": "Dělovoj centr (stanice metra v Moskvě)\n\nDělovoj centr () je stanice moskevského metra na Kalininsko-Solncevské lince, i když po otevření v roce 2014 na linku nenavazuje. Spojení se zbylou částí Kalininsko-Solncevské linky je plánováno na rok 2020. Stanice je přestupní na stanici Vystavočnaja Filjovské linky a v budoucnu naváže na stejnojmennou stanici Třetího přestupního okruhu.\n"}
{"id": "182546", "url": "https://cs.wikipedia.org/wiki?curid=182546", "title": "Labská bouda", "text": "Labská bouda\n\nLabská bouda je soukromý hotel v Krkonoších, v první zóně Krkonošského národního parku. Labská bouda leží v nadmořské výšce 1340 metrů na Labské louce nedaleko města Špindlerův Mlýn. Několik set metrů od boudy se nachází pramen Labe. Vzhledem ke své poloze je především v zimním období významným orientačním prvkem. Moderní železobetonová devítipatrová budova z roku 1975 nese stejný název jako původní hostinec z 19. století, který vyhořel roku 1965. Přístupová komunikace vede z obce Horní Mísečky; od obce výše však není povolen vjezd soukromým vozidlům (dále autobusem a pěšky). V sobotu 17. listopadu 2018 v okolí Labské boudy začala hořet horská tundra. Požár byl ohlášen po 16. hodině, uhašen byl v půl osmé večer, zasahovalo celkem sedm požárních jednotek. Zasažená plocha činila asi 20 ha. Budova neutrpěla žádné škody díky opačnému směru větru. Požár byl zřejmě způsoben nedbalostí turistů.\n\nBudova vznikla v polovině 19. století jako hostinec s ubytovacím zázemím. Již dříve zde ale údajně jakási podnikavá žena prodávala kolemjdoucím kozí výrobky a kořalku. V letech 1878-9 ji nechal přestavět hrabě Jan Harrach. V němčině byla bouda známá pod názvem \"Elbbaude\" nebo \"Elbfallbaude\". Bouda byla v provozu až do roku 1965, kdy vyhořela.\n\nO velikonocích 24. března 1913 se v okolí Zlatého návrší a Labské boudy konal mezinárodní závod na 50 km. Začal za nádherného počasí (závodníci vyběhli jen nalehko oblečeni), které se však změnilo v peklo. Závod musel být zrušen a všichni závodníci, krom Bohumila Hanče, byli zastaveni. Jemu se vydal na pomoc jeho přítel, lyžař Václav Vrbata, který jej našel a věnoval mu, vyčerpanému a promrzlému, horní části svého oděvu. Oba však v prudké vánici zahynuli. Václav Vrbata byl nalezen zmrzlý v místě dnešní mohyly na Vrbatově návrší, Bohumil Hanč zemřel právě na Labské boudě (nalezen podchlazen bez známek života v místě dnešního Hančova pomníčku nedaleko Pančavského vodopádu).\n\nV roce 1969 byl položen základní kámen nové, moderně pojaté devítipatrové železobetonové panelové budovy, jež byla slavnostně otevřena dne 15. listopadu 1975.\n\nBudovu navrhl architekt Zdeněk Říhák. Budova je umístěna ve svahu: hlavní vchod je v úrovni nejvyššího podlaží. Hotel má 79 pokojů, kapacitu 120 hostů. Jeho součástí jsou mimo jiné dvě restaurace, nabízí široké sportovní vyžití a též připojení k internetu. Objekt má vlastní úpravnu pitné vody a kotelnu na lehké topné oleje, garáže pro služební vozidla a několik výtahů.\n\nDo roku 1996 byla ve správě státního podniku Krkonošské hotely (Interhotely Krkonoše); od roku 1996 je jejím vlastníkem dopravní společnost Pumr & Ryba z Lázní Bělohrad.\n\nBeton začal vlivem extrémních horských podmínek odpadávat. V letech 1998–2004 proto prošla rozsáhlou rekonstrukcí asi za 15 milionů Kč, při níž byly odstraněny konstrukce lodžií, stavba byla nově opláštěna a zateplena, plošné prosklení restaurace bylo nahrazeno běžnými okny a interiér zmodernizován.\n\nNa Labské boudě je umístěna trvalá meteorologická stanice, pracoviště Solární a ozónové observatoře Českého hydrometeorologického ústavu v Hradci Králové. Labská bouda je turistické známkové místo č. 74.\n\n2. listopadu 2007 se v médiích objevila zpráva, podle níž správa Krkonošského národního parku navrhla Ministerstvu životního prostředí ČR, aby stát hotel odkoupil a následně zlikvidoval (zboural), za případného finančního přispění Evropské unie. Vlastník za hotel požadoval 43 miliónů korun, správa KRNAP hodlala vyjednat nižší cenu. Mluvčí ministerstva Jakub Kašpar tehdy připustil, že by ministerstvo akci mohlo zaplatit, ale s příspěvkem EU nepočítá. Na jaře 2011 byla cena již snížena na 30 milionů, ministerstvo životního prostředí o zbourání tehdy podle svého prohlášení pořád jednalo.\n\nV červenci 2011 se majitel Labské boudy rozhodl odstoupit od neúspěšných jednání se státem. Ministerstvo životního prostředí tehdy také prohlásilo, že v době hospodářské krize nebude platit desítky milionů na odkoupení stavby. Na podzim 2011 začala odkládaná rekonstrukce boudy, od 27. prosince 2011 zde byl otevřen hotel s modernizovanými pokoji a turistická ubytovna.\n\nBoudu provozuje jako nájemce na dobu neurčitou Jiří Holeček. Podle zprávy z léta 2012 se Jiří Holeček nedohodl s majitelem boudy na ceně za odprodej boudy a proto z ní k 1. srpnu 2012 odešel a dále ji bude provozovat dosavadní majitel Martin Pumr.\n\nPočátkem listopadu 2012 přinesly agentury zprávu o uskutečněném odprodeji areálu Martinem Pumrem kyperské firmě Salvato Holdings Limited.\n\n"}
{"id": "182547", "url": "https://cs.wikipedia.org/wiki?curid=182547", "title": "Gustav Frištenský", "text": "Gustav Frištenský\n\nGustav Frištenský (11. května 1879, Kamhajek, součást obce Křečhoř – 4. dubna 1957, Litovel) byl za Rakouska-Uherska a první republiky českým zápasníkem v řeckořímském zápase.\n\nNarodil se jako jedno ze šesti dětí v obci Kamhajek (součást obce Křečhoř), kde jeho otec Alois Fridsteinský si vzal Kateřinu Choděrovou. Ve čtrnácti letech ho rodiče poslali na učení ke kováři. Zde mu jeden ze starších spoluučňů nastražil žhavou podkovu, která mu způsobila vážné popálení ruky. Po tříměsíční domácí léčbě se již do kovárny nevrátil, ale šel do učení na řezníka. Po vyučení vyrazil, jak bylo tehdy zvykem, na zkušenou do světa. Místo dostal v Brně u řezníka a uzenáře Moritze Soffera. Zde po krátkém čase začal navštěvovat místní Sokol a atletický klub Hellas.\n\nV roce 1900 vyhrál svůj první mezinárodní závod, který se konal v Praze. O tři roky později se stal amatérským mistrem Evropy, když v Rotterdamu vyhrál v řeckořímském zápase. V té době měřil 186 centimetrů a vážil 94 kilogramů. Jeho vítězství však mělo i stinnou stránku, po návratu do vlasti zjistil, že jeho místo řeznického tovaryše bylo obsazeno. V převážně německém Brně byl pro Frištenského velký problém sehnat si novou práci a úspory pomalu docházely. Asi po půl roce tak kývl na jednu z četných nabídek a vydal se na dráhu profesionálního zápasníka. Od roku 1917 žil v Litovli, kde se oženil s dcerou sládka litovelského pivovaru Miroslavou Ellederovou (1888–1947). Vlastnil statek v Lužicích u Šternberka, který mu byl jako součást Sudet po Mnichovské dohodě v roce 1938 zabaven. Po roce 1945 mu byl statek navrácen, ovšem vypleněný Rudou armádou a poté byl kolektivizován.\n\nPozději zápasil v USA a vystupoval v cirkusech (např. ve známém cirkusu Kludský), v roce 1929 se stal profesionálním mistrem Evropy, když vyhrál v pražské Lucerně.\n\nGustav Frištenský vystupoval jako herec ve dvou filmech:\n\nZa druhé světové války podporoval finančně odbojovou činnost. Byl zatčen a vyslýchán, měl být transportován do koncentračního tábora. Díky úplatku byl propuštěn. Po válce byl oceněn \"Záslužným křížem za práci pro osvobození vlasti v době Protektorátu\".\n\nPo roce 1945 vystupování zanechal. Po válce rozdělil svých 150 000 Kč ženám po zemřelých četnících. Roku 1947 ovdověl. V roce 1956 obdržel titul Zasloužilý mistr sportu. Zemřel 4. dubna 1957 v Litovli, kde je pochován. Před sokolovnou v Litovli má sochu. \n\nKdyž zemřel, rozloučil se s ním v kondolenčním listu jeho dlouholetý přítel, Petr Bezruč: \n\nZápasu se věnovali také jeho bratři František, Josef a Karel.\n\n\n"}
{"id": "182550", "url": "https://cs.wikipedia.org/wiki?curid=182550", "title": "Nieuport 12", "text": "Nieuport 12\n\nNieuport 12 byl francouzský dvoumístný průzkumný dvouplošník vyráběný od roku 1915.\n\nNieuport 12 létal nejen ve francouzských vzdušných silách, ale i v britských Royal Flying Corps a Royal Naval Air Service a v italském a ruském letectvu.\n\nVerze se silnějším motorem Clerget 9B o výkonu 130 k byla označována jako Nieuport 12bis.\n\nV menších počtech byly vyráběny z Nieuportu 12 odvozené typy Nieuport 13B (cvičný letoun s motorem Le Rhône 9C o výkonu 80 k) a Nieuport 14 s motorem Hispano-Suiza o výkonu 150 nebo 175 k.\n\n\n\n\n"}
{"id": "182551", "url": "https://cs.wikipedia.org/wiki?curid=182551", "title": "Snovačka pečující", "text": "Snovačka pečující\n\nSnovačka pečující (') je pavouk patřící do čeledi snovačkovití (').\n\nDélka těla samice je 3,5–5,5 mm, délka těla samce 2,5–4 mm. Na žlutavé, na světle šedé, někdy i červenavé hřbetní straně zadečku se táhnou dva široké, černé pruhy rozdělené třemi až čtyřmi světlými příčnými proužky do téměř pravoúhlých dílů.\n\nSnovačka pečující je velmi hojný druh, který se vyskytuje především na prosluněných, otevřených stanovištích.\n\nHnízdo snovačky tvoří čepičku, která jako nepravidelná pavučina povléká konce větví a bylin, ve své vrchní části je zhuštěná do kopule. Pod touto kopulí se nachází samotný úkryt pavouka, maskovaný cizorodými částečkami (drobné suché lístky, jehličí), přičemž celý útvar připomíná obrácené ptačí hnízdo.\n\nVe svém úkrytu střeží samice zelenavý, nebo modravý kokon. Mláďata samice krmí „z úst do úst“ vydávenou, enzymaticky natrávenou potravou. Tento proces krmení lze na rozdíl od jiných druhů pavouků dobře pozorovat. Později se mláďata živí kořistí, kterou matka uloví a dopraví ji do hnízda. Poslední strava, kterou matka svým mláďatům poskytne, je její vlastní tělo – obětuje se v jejich prospěch a dodá jim před tím, než se osamostatní a rozprchnou do okolí, všechny důležité živiny.\n\n"}
{"id": "182553", "url": "https://cs.wikipedia.org/wiki?curid=182553", "title": "Kyjevské nádraží", "text": "Kyjevské nádraží\n\nKyjevské nádraží (), dříve \"Brjanské nádraží\" () je jedno z nejvýznamnějších železničních nádraží v Moskvě.\n\nVzniklo mezi lety 1914 až 1918; architekty byli Ivan Rěrberg a Vladimír Šuchov. Kromě svého dopravního významu má jistý i v architektuře – dnes je považováno za významnou památku. Nádražní budova vznikla v tehdejším ruském neoklasicistním stylu, doplňuje ji 51 m vysoká hodinová věž. Nástupiště na kyjevském nádarží je zastřešeno složitou klenutou konstrukcí, dlouhou 321 m, širokou 47,9 m a vysokou 30 m. Na zastřešení bylo použito sklo i ocel. V letech 2003 a 2004 byla celá stavba rekonstruována a upravana více směrem k původnímu návrhu ze začátku 20. století.\n\nKyjevské nádraží slouží pro železniční spoje vedoucí hlavně do východní a Střední Evropy (Ukrajina, Balkán, Česko, Slovensko, Itálie, Řecko i Turecko). V rámci MHD je nádraží dostupné ze stanice metra Kijevskaja.\n\n"}
{"id": "182568", "url": "https://cs.wikipedia.org/wiki?curid=182568", "title": "Světový svaz baptistů", "text": "Světový svaz baptistů\n\nSvětový svaz baptistů (BWA - Baptist World Alliance) je celosvětová aliance baptistických církví a organizací založená roku 1905 v Londýně na prvním Světovém kongresu baptistů.\n\nV současnosti je Světový svaz baptistů společenstvím, které sdružuje více než 36 milionů baptistů ve více než 200 zemích. Nesdružují ale všechny baptisty, například největší denominace baptistů Jižní baptistická konvence z jihu USA (Southern Baptist Convention) se svými 16 miliony členů součástí BWA není. Po celém světě je více než 90 milionů baptistů (jen v USA 47 milionů členů). Velké svazy baptistů jsou také v Asii, Africe a Jižní Americe, například v Indii (2,4 milionu), Nigérii (2,3 milionů) nebo v Brazílii (1,2 milionu). Spolu s dětmi (baptisté křtí až na základě osobního vyznání víry) jsou baptisté společenstvím, které tvoří až přes 110 milionů lidí.\n\nSoučasným prezidentem (2005-2010) BWA je David Coffey z Velké Británie. Minulým prezidentem (2000-2005) byl Billy Kim z Jižní Koreje.\n\nCelosvětová setkání Aliance se nazývají „Světový kongres baptistů (Baptist World Congress).“ Přestože nemohly být kvůli různým politickým konfliktům pravidelně jednou za pět let, konalo se kongresů již 19: Londýn, 1905; Philadelphia, 1911; Stockholm, 1923; Toronto, 1928; Berlín, 1934; Atlanta, 1939; Kodaň, 1947; Cleveland, 1950; Londýn, 1955; Rio de Janeiro, 1960; Miami Beach, 1965; Tokio, 1970; Stockholm, 1975; Toronto, 1980; Los Angeles, 1985; Soul, 1990; Buenos Aires, 1995; Melbourne, 2000; a Birmingham, Anglie, 2005.\n\nČeští baptisté (Bratrská jednota baptistů) jsou součástí BWA.\n\n\n"}
{"id": "182572", "url": "https://cs.wikipedia.org/wiki?curid=182572", "title": "Aegyptus", "text": "Aegyptus\n\nProvincia Aegypti (latinský název egyptské provincie, řecky ἐπαρχία Αἰγύπτου), zkráceně Aegyptus, bylo ve starověku jméno římské provincie, zahrnující převážnou část moderního Egypta s výjimkou Sinajského poloostrova. Římský Egypt sousedil na západě s provincií Kyrenaika a na východě s Arabií Petraeou. Území Egypta přešlo pod římskou nadvládu v roce 30 př. n. l. poté, co Octavianus (pozdější císař Augustus) završil své vítězství nad Kleopatrou a Marcem Antoniem v bitvě u Actia z předcházejícího roku. V dobách panování Římanů sloužil Egypt jako hlavní producent obilí pro Řím, často byl proto nazýván „obilnicí říše“.\n\nEgypt byl pokládán za hospodářsky velmi důležitou provincii říše nejen kvůli své ohromné produkci obilí, nýbrž také pro svoji výrobu skla a kovového zboží. Do přístavů v Rudém moři bylo z Indie dováženo luxusní a exotické zboží jako například koření, voňavky, drahokamy a vzácné kovy. Vedení provincie spočívalo v rukou prefekta ze stavu jezdců (\"equites\"), který byl zodpovědný přímo císaři. Senátorům byl vstup do provincie zapovězen.\n\nStávající ptolemaiovská správa zůstala na nižších úrovních ponechána prakticky nedotčena. Řízení země tak do značné míry setrvávalo v rukou řecky mluvícího obyvatelstva a znalost řeckého jazyka a kultury zůstávala hlavním předpokladem pro výkon služby v provinciální správě. Dalším dědictvím starověkého a ptolemaiovského Egypta byla přímá správa měst prostřednictvím provinciálních úřadů. Naproti tomu ostatní města římské říše se těšila městské samosprávě. Stále častější hlasy, ozývající se především z řad řeckého obyvatelstva Alexandrie a požadující autonomii, byly vyslyšeny teprve Septimiem Severem v roce 200.\n\nPrvní prefekt Egypta, Gaius Cornelius Gallus, přivedl pod římskou kontrolu oblast Horního Egypta a založil římský protektorát v jižních pohraničních regionech, opuštěných za vlády pozdních Ptolemaiovců. Druhý prefekt, Aelius Gallus, se neúspěšně pokusil dobýt Arabii Petreau a dokonce vzdálenou Šťastnou Arábii (\"Arabia Felix\"; území dnešního Jemenu na jihu Arabského poloostrova). Nicméně egyptské pobřeží Rudého moře bylo zpacifikováno teprve za vlády císaře Claudia. Třetí prefekt, Gaius Petronius, dal vyčistit zanesené zavlažovací kanály v údolí Nilu, čímž přispěl k obnově zemědělství.\n\nOd doby panování Nerona se Aegyptus těšil nebývalé éře prosperity a blahobytu, která trvala déle než jedno století. Zdroj napětí v těchto časech představovaly především náboženské konflikty mezi Řeky a Židy v Alexandrii, vyúsťující v časté pogromy proti druhým jmenovaným. Situace se ještě vyhrotila po příchodu zélótských uprchlíků po skončení židovské války (66-70) a zničení Jeruzaléma. Alexandrie se tehdy stala nejvýznamnějším světovým centrem židovského náboženství a kultury. Za Traiana vypuklo v Alexandrii židovské povstání, jež bylo ale snadno potlačeno, přičemž byli Židé zbaveni svých privilegií. Ovšem již záhy jim byla vrácena zpět. Hadrianus, který během své vlády dvakrát navštívil Aegyptus, založil na Nilu nové město Antinoopolis na památku svého utopeného druha Antinoa. V době jeho vlády bylo po celé zemi vystavěno mnoho budov v řecko-římském stylu, v čemž se pokračovalo i za panování jeho nástupců.\n\nNavzdory prosperitě a stabilitě, jež přinášela zemi římská správa, se Egypt stejně jako Sýrie v určitém směru zásadně lišil od ostatních římských provincií, neboť na rozdíl od Galů, Iberů nebo Řeků obyvatelé těchto zemí nikdy zcela nepřijali římskou státní myšlenku za svou. Třebaže se Egypťané podrobili římské moci, zřídkakdy požadovali nebo si zasloužili římské občanství. Prý uplynulo více než dvě stě třicet let od pádu Ptolemaiovců, než byl první Egypťan připuštěn do římského senátu.\n\nZa Marca Aurelia vypuklo v důsledku nesnesitelně vysokých daní povstání domorodých Egypťanů, které bylo potlačeno až po mnoha letech bojů. Tato válka způsobila egyptskému hospodářství těžké škody a znamenala počátek ekonomického úpadku země. Avidius Cassius, který vedl římské vojsko v bojích proti povstalcům, se prohlásil císařem, načež byl uznán vojskem v Sýrii a Egyptě. Po příchodu Marca Aurelia byl však sesazen a zabit. Následná císařova shovívavost vůči vzbouřencům přispěla k obnovení míru. Podobné povstání vypuklo v roce 193, když byl po smrti Pertinaka prohlášen císařem Pescennius Niger. Toho však nakonec porazil Septimius Severus.\n\nNejzávažnější a nejpřevratnější událostí Egypta v tomto období jeho dějin byl příchod a rozmach křesťanství. Římské autority rázně potíraly toto nové, rychle se šířící náboženství, neboť se obávaly propuknutí náboženských konfliktů v zemi, v níž náboženství zaujímalo odedávna nadřazené postavení ve vztahu ke všem ostatním oblastem veřejného života. Křesťanství však brzy získalo veliké množství stoupenců mezi alexandrijskými Židy, od kterých brzy přešlo k Řekům a pak postupně mezi domorodé Egypťany, kterým se jevily přitažlivé sliby o spáse každého jednotlivce a společenské rovnosti. Starověké egyptské náboženství kladlo jen nepatrný odpor šířícímu se křesťanství, čemuž napomohla také jeho dlouhodobá kolaborace s řeckými a římskými vládci Egypta, která ho zbavovala jeho autority a diskvalifikovala jej v očích prostého lidu. Svou roli zřejmě sehrál také fakt, že původní náboženství ztratilo svoji popularitu mezi nižšími třídami v důsledku vysoké daňové zátěže uvalené z důvodu zajištění nákladů pořádání náboženských slavností, čímž byla snižována životní úroveň obyvatelstva. Navíc v náboženském systému pokládajícím pozemský život za nekonečný, ztrácí takový věčný život na přitažlivosti, jakmile se stane bídným a namáhavým. Naproti tomu křesťanské principy existence Boží Trojice, božské vzkříšení a posmrtný vstup do ráje se zdály Egypťanům mnohem lákavější.\n\nV roce 212 udělil císař Caracalla všem Egypťanům, stejně jako ostatním obyvatelům říše, římské občanství, což bylo ovšem motivováno především snahou císaře vymoci ze svých poddaných vyšší daně. Ty byly stále tíživější v souvislosti s tím jak nepřetržitě vzrůstaly požadavky císařů. Výsledkem byla řada povstání vojáků i prostého lidu ve 3. století. V roce 250 zahájil císař Decius rozsáhlé pronásledování křesťanů, přesto se jejich vliv šířil dále. Egyptský místodržitel v roce 260, Mussius Aemilianus, nejprve podporoval Macrianovu uzurpaci a o rok později se sám prohlásil císařem, ale byl poražen Gallienem. V roce 272 se palmyrská královna Zenobie zmocnila Egypta, ovšem brzy jej ztratila poté, co její povstání proti Římu potlačil císař Aurelianus.\n\nKoncem 3. století povstali v Egyptě další dva generálové, Probus a Domitius Domitianus, kteří se prohlásili císaři. V roce 296 dobyl Diocletianus Alexandrii a sesadil Domitia. Pak nechal zreorganizovat správu v celé provincii. Svým ediktem z roku 303 obnovil perzekuce namířené proti křesťanům. Jednalo se však o poslední vážný pokus zastavit šíření křesťanství nejen v Egyptě ale v celé římské říši.\n\nEgyptští křesťané věří, že alexandrijský patriarchát byl založen apoštolem Markem kolem roku 33, nicméně o okamžiku příchodu křesťanství do Egypta je známo jen málo hodnověrných skutečností. První křesťané v Egyptě byli zřejmě až do doby patriarchátu Démétria Alexandrijského ovlivněni gnosticismem. Kolem roku 200 náležela Alexandrie k největším centrům křesťanství v říši. Křesťanští apologetové Kléméns Alexandrijský a Órigenés zde strávili velkou část svého života.\n\nVydáním ediktu milánského v roce 313 ukončil Konstantin Veliký pronásledování křesťanů a fakticky povýšil křesťanství na státní náboženství. V průběhu 4. století přišlo pohanství v Egyptě téměř o všechny své stoupence. Přesto se tu udrželo ještě po desetiletí: poslední edikt proti pohanům byl vydán v roce 390, ale graffiti ve Philae v Horním Egyptě dokazují, že uctívání Isis pokračovalo v jejích chrámech až do 5. století. Ke křesťanství konvertovalo rovněž mnoho egyptských židů. Mnozí však odmítli opustit víru svých otců, což z nich učinilo jedinou náboženskou menšinu v nyní už zcela christianizovaném Egyptě.\n\nJakmile však dosáhla církev v Egyptě nadřazeného postavení, upadla prakticky záhy do rozkolu a dlouhodobého sporu, který přerostl v občanskou válku. Alexandrie se stala místem zrodu prvního velkého schizmatu v křesťanské církvi, mezi ariány, pojmenovanými podle alexandrijského kněze Areia, a ortodoxními, reprezentovanými Athanasiem. Ten byl ustaven alexandrijským patriarchou v roce 326 poté, co První nikajský koncil odsoudil ariánství jako herezi. Tyto rozpory vyústily v roky trvající neklid a povstání. V dalších desetiletích byl Athanasius střídavě vypovídán z Alexandrie a opět dosazován na arcibiskupský stolec (přinejmenším pětkrát byl poslán do vyhnanství). Nesnášenlivost vůči pohanům zapříčinila zničení Serapidova chrámu.\nOhledně herezí a jiných rozličných křesťanských směrů se v Egyptě dařilo nejen ariánství, ale své věřící zde nalezly také gnosticismus a manicheismus. Rovněž se zde vyvinulo mnišsské hnutí (monasticismus), které před hmotnými požitky světa upřednostňovalo život v chudobě a oddanost církvi. Egyptští křesťané přijali monasticismus (mnišství) s takovým nadšením a zápalem, že dokonce císař Valens musel stanovit omezení počtu mužů, kteří se mohli stát mnichy. Monasticismus se z Egypta rychle rozšířil i do zbytku křesťanského světa. Ruku v ruce s rozmachem křesťanství docházelo v Egyptě v tomto období k rozvoji užívání koptštiny, což byla určitá forma jazyka starých Egypťanů psaná řeckými písmeny a doplněná některými znaky pro vyjádření hlásek, jež řečtina na rozdíl od egyptštiny neznala. Koptštinu používali původně pohané v rámci svých rituálů. Později ale byla přijata ranými křesťany k šíření evangelia mezi domorodé Egypťany a proto se stala liturgickým jazykem egyptských křesťanů, kterým zůstává dodnes.\n\nZa vlády Konstantina I. bylo rovněž založeno nové hlavní město římské říše – Konstantinopol. Na konci 4. století byla říše rozdělena, přičemž území Egypta připadlo východořímské říši. Staletí užívání latiny, která se v Egyptě stejně nikdy plně neprosadila, skončila a řečtina získala zpět své někdejší postavení oficiálního jazyka z dob Ptolemaiovců. Během 5. a 6. století pokračoval pozvolný proces přeměny východořímské říše v Byzanc, křesťanský stát, opírající se o římský správní systém a založený na řecké kultuře. V souvislosti s definitivním vítězstvím křesťanství nastal konečný zánik pohanské kultury: důsledkem vymizení starých egyptských kultů byla ztráta znalosti hieroglyfických znaků z dob Egypta faraónů. Pohanské chrámy byly buď přestavěny v kostely anebo opuštěny a ponechány napospas poušti.\n\nVýchodořímský stát začal nabývat stále více orientální podobu, která nahradila někdejší antický řecko-římský svět. Řecký systém výkonu místní vlády občany (\"poleis\") zcela vymizel. Úřady, nesoucí nové byzantské názvy, byly v dědičném držení bohatých velkostatkářských rodin. Některé věci se však nezměnily: Alexandrie, druhé největší město říše, zůstávala centrem náboženských sporů a násilí. Cyril, patriarcha Alexandrie, přesvědčil v roce 415 správce města, aby vydal příkaz k vypuzení židů. Následnému řádění zfanatizované lůzy padlo za oběť kromě nesčetného počtu židů také řada křesťanů a pohanů. Zavraždění matematičky a filozofky Hypatie během tohoto běsnění je pokládáno za symbol konce éry helénistické kultury v Egyptě. Zhruba v téže době se v Egyptě zrodila nová hereze, která prodloužila období vnitřní nestability Egypta a definitivně jej odcizila říši.\n\nNový náboženský spor se týkal přirozenosti Ježíše Krista. Podstatou celého problému byla otázka, zda měl Kristus jednu nebo dvě přirozenosti (božskou a lidskou). Třebaže současnému člověku se tento rozdíl může jevit jako nepodstatný, v dobách vypjatých náboženských střetů dokázala takováto záležitost rozdělit říši. Monofyzitismus (jak se tento christologický názor nazývá) se zrodil jako reakce na nestoriánství v první polovině 5. století. V roce 451 byl na Chalkedonském koncilu odsouzen jako hereze, ačkoliv mnozí stoupenci monofyzitismu považovali celý spor za výsledek vzájemného nedorozumění, neboť podle nich neexistoval mezi ortodoxním a jejich postojem žádný rozdíl. Navzdory rozhodnutí koncilu získal monofyzitismus v Egyptě a později také v Sýrii celonárodní podporu, což vedlo k permanentnímu napětí mezi Konstantinopolí a Alexandrií trvajícímu po celé zbývající období byzantské nadvlády.\n\nZa vlády Justiniána I. (527-565) se východořímské říši podařilo znovu ovládnout dřívější západní provincie v Africe a v Itálii. Avšak tyto úspěchy byly draze vykoupeny a ve svém konečném důsledku jen oslabily celkovou obranu říše.\n\nV této době byl také uzavřen poslední starověký egyptský chrám, chrám na ostrově Philae zasvěcený bohyni Eset. K tomu došlo roku 535 (ačkoliv některé zdroje říkají 551 či ještě později), kdy z rozkazu Justiniána byl tento chrám uzavřen. To, že již neexistoval oficiálně žádný chrám, však neznamenalo konec faktický a původní náboženství bylo dál udržováno v podobě lidové.\n\nBylo by hloupé se domnívat, že na tom takto byla většina země, mnohem pravděpodobnější je, že původní náboženství bylo v menšině. Neméně hloupé by však bylo se domnívat, že okamžikem uzavření chrámu přestalo existovat úplně. Ačkoliv názory na to se mohou lišit (tajné uctívání i dlouho poté, neřkuli přetrvání náboženství až do dnešních dnů) je šesté století bráno jako historicky doložený konec tohoto náboženství a arabové (viz níže) se s původním náboženstvím téměř nesetkali, pokud vůbec. Současné rekonstrukcionistické směry (viz Kemetismus & Isidino společenství) nejsou považovány za egyptské náboženství ale pouze za jeho reflexi v současném světě.\n\nPerská okupace Egypta v roce 619 patřila bezesporu k jednomu z největších triumfů Sásánovců v jejich poslední válce proti Byzanci. Sásánovský velkokrál Husrav II. Parvéz zahájil tuto válku údajně jako mstu za zavraždění císaře Maurikia v roce 602 a v prvních dvou desetiletích dosáhl nad Byzantinci řady cenných vítězství, která kulminovala dobytím Jeruzaléma v roce 614 a Alexandrie v roce 619. Obrat ve vývoji války nastal až na jaře 622 protiofenzívou císaře Herakleia. Přesto trvalo ještě skoro dalších šest let, než byl Husrav v roce 628 sražen na kolena. Egypťané, kteří nehořeli nadšením pro císaře v Konstantinopoli, kladli perským okupantům jen zanedbatelný odpor. Husravův syn a nástupce, Kavád II. Šéroé, uzavřel mírovou smlouvu, v níž souhlasil s vydáním všech Sásánovci dobytých zemí východořímskému císaři.\n\nPerská okupace napomohla posílení dominance monofyzitismu v Egyptě a když byla v roce 629 obnovena v Egyptě císařská vláda, byla podniknuta rozhodná opatření proti monofyzitům. Egypt se tak fakticky nacházel ve stavu náboženského a politického nepřátelství vůči říši a to právě v době, kdy se na obzoru rýsovala nová hrozba – islámská expanze.\n\nPo porážce v bitvě na řece Jarmúku v roce 636 ztratili Byzantinci kontrolu nad Sýrií a bylo jen otázkou času, kdy se arabští dobyvatelé rozhodnou šířit svoji novou víru dále na západ. V prosinci 639 postoupilo vojsko 4000 Arabů, vedených Amr ibn al-Asem a vyslaných chalífem Umarem, z Palestiny do Egypta. Arabské vojsko si rychle podrobilo deltu Nilu. Císařská posádka však ustoupila za hradby měst, kde se dokázala úspěšně bránit déle než jeden rok. Arabové ale vypravili do Egypta posily a v dubnu 641 padla Alexandrie do jejich rukou. Většina egyptských křesťanů své nové vládce uvítala. Nástup nového režimu pro ně znamenal konec náboženských perzekucí a tvrdého daňového útisku ze strany Byzantinců. Císař Konstans II. sice vyslal do Egypta ohromnou flotilu s cílem dobýt jej zpět, přičemž se Byzantincům v roce 645 dokonce podařilo dobýt Alexandrii. Avšak již v následujícím roce muslimové město znovu opanovali, čímž úspěšně završili své podmanění Egypta. Téměř 1000 let trvající etapa řecko-římské vlády v Egyptě skončila.\n\n\n"}
{"id": "182574", "url": "https://cs.wikipedia.org/wiki?curid=182574", "title": "Doprava v Moskvě", "text": "Doprava v Moskvě\n\nMoskva má jako hlavní a největší město Ruska i jako jedno z největších měst světa rozsáhlý dopravní systém. Kříží se zde mnoho železničních, silničních, vodních i leteckých tras.\n\nSilniční doprava v Moskvě narostla hlavně v 90. letech 20. století. Přesto již v druhé polovině 20. století byly nové čtvrti (převážně sídliště na okraji města) připraveny na nápor automobilismu. Urbanistický plán města zohlednil mnoho dopravních toků; radiální třídy dlouhé několik kilometrů spojující centrum města s jeho okrajem doplňují silniční okruhy (například Sadovoje kolco, MKAD). I přesto musely být některé komunikace na konci minulého století rozšířeny, jedná se hlavně o nejvzdálenější městský okruh. Do budoucna se plánuje vybudování dalšího okruhu (CKAD), umístěného již ryze v Moskevské oblasti o délce 442 km.\n\nV současnosti je Moskva napojena na rozsáhlý systém silnic a dálnic (okružní MKAD, M2 přes Tulu do Voroněže, M7 do Nižného Novgorodu, M8 do Jaroslavli, M9 do Rževu); radiální pojetí hlavních komunikací vybíhajících z centra Moskvy pokračuje dále do moskevské oblasti a zbytku země.\n\nMoskva je významným uzlem železniční dopravy v Rusku, vede sem mnoho spojů z celé země. Ty jsou ukončeny na mnohých velkých nádražích v centru města. Z nádraží Běloruskaja vyjíždí několik párů vlaků do Evropy, a to do Varšavy, Berlína, Paříže, Prahy, Vídně, Budapešti, Bělehradu, Milána nebo sezónně do přímořských letovisek v Jižní Francii, Severní Itálii, Chorvatsku, Černé Hory nebo Bulharska, ale i do Alpských středisek v Rakousku (Salzburg nebo Innsbruck). Také existují také kolem celé metropole dva železniční okruhy (malý s délkou 45 km a velký s 550 km tratí).\n\nMoskva má celkem pět mezinárodních letišť (tři větší – Domodědovo, Šeremetěvo a Vnukovo spolu s dvěma menšími – Bykovem a Ostafijevem), z nichž první dvě uvedené mají největší podíl na celkovém počtu odbavených cestujících (15 a 12 milionů osob u každého). Do budoucna se počítá právě s rozšířením Domoděvovského letiště.\n\nMoskva má největší a nejkomplexnější systém MHD na světě; tvoří jej metro, tramvajová, trolejbusová, autobusová síť, též cestujícím slouží i jedna dráha monorailu. Počty přepravovaných cestujících za rok zde jdou do desítek milionů.\n\nMetro tvoří páteř moskevské městské dopravy. Má dvanáct linek (z toho jedna linka tzv. lehkého metra) a denně přepraví kolem devíti milionů cestujících. Jeho historie začíná již v 30. letech 20. století; od této doby jeho význam vzrůstal a do jisté míry zastínil i jiné druhy dopravy (například tramvaje).\n\nTramvaje doplňují metro na mnohých místech, jejich síť zaujímá hlavně oblasti severozápadu a celého východu města. Současný systém je však nesrovnatelně menší než býval dříve; v 60. a 70. letech se mnohé trati zrušily pod vlivem rozvoje autobusové dopravy a metra. Moskva má vlastní tramvajový provoz již od roku 1899.\n\nVozový park v roce 2014 sestával z českých tramvají Tatra T3 (okolo 200 vozů), ruských KTM-8, KTM-19 a KTM-23 (okolo 600 vozů), ruských LM-99 a LM-2008 (okolo 80 vozů) a polských Pesa Twist (okolo 60 vozů).\n\nMoskevská trolejbusová síť je největší na světě; jejich historie začíná – stejně jako u metra – v třicátých letech 20. století. První trať se objevila na Sadovém kolcu, později se trolejbusy rozšiřovaly někdy i na úkor tramvají do zbytku metropole.\n\nAutobusová síť doplňuje předchozí tři, zajištěna je díky ní doprava tam, kde nejsou ani koleje, ani troleje. První autobus v Moskvě vyjel do ulic 8. srpna 1924.\n\nJednou zatím existující nekonvenční drahou v Moskvě je monorail, který funguje v severní části města a zajišťuje spojení mezi šestou a devátou linkou metra v oblasti nedaleko výstaviště VDNCh. Zprovozněn byl na začátku 21. století. V současné době existují plány na výstavbu dalších podobných linek v jiných částech metropole.\n"}
{"id": "182578", "url": "https://cs.wikipedia.org/wiki?curid=182578", "title": "Johann Bernoulli", "text": "Johann Bernoulli\n\nJohann Bernoulli (\"v závislosti na jazyce uváděn též jako Jan, Jean, John\") (6. srpna 1667 Basilej – 1. ledna 1748 Basilej) byl švýcarský matematik, fyzik a lékař. Byl bratrem Jacoba Bernoulliho a otcem Daniela Bernoulliho. Zejména v oblasti matematiky dosáhl mimořádných úspěchů, byl jedním z nejvýznamnějších evropských vědců své doby a historie vůbec. Rovněž byl učitelem dalšího slavného matematika Leonharda Eulera.\n\nPocházel z rodiny, která dala světu řadu vynikajících vědeckých osobností. Narodil se v Basileji, kam jeho prarodiče dříve odešli z Antverp kvůli svému náboženskému vyznání (byli protestanty, kdežto Belgie byla katolická).\n\nPo absolvování gymnázia se měl původně na přání otce stát obchodníkem, pro takové povolání ale syn neprojevoval velké nadšení. V roce 1683 mu tedy bylo dovoleno zapsat se na studia medicíny na univerzitě v Basileji, kde působil i jeho starší bratr Jacob, tehdy už jako profesor matematiky.\nNa univerzitě Johann Bernoulli absolvoval kurzy medicíny, tedy oboru, který byl oficiálně hlavním předmětem jeho studia, zároveň se ale čím dál více věnoval studiu matematiky spolu se svým bratrem. Jako jeden z prvních si brzy osvojil tehdy žhavou matematickou novinku - Leibnizův kalkulus. Po dvou letech se už měl údajně plně vyrovnat Jacobovi, co se týče matematických schopností.\n\nRoku 1690 zveřejnil svou první publikaci, která se týkala procesu fermentace (její náplň tedy ještě odpovídala jeho původnímu zaměření na medicínu). Ve stejném roce odešel do Ženevy, kde určitou dobu přednášel diferenciální počet. Na podzim 1691 odcestoval do Paříže, kde navázal přátelství s markýzem de l'Hospitalem. Ten brzy rozpoznal Bernoulliovy kvality a uzavřel s ním smlouvu, podle které Bernoulli za pravidelný roční honorář učil de l'Hospitala novým Leibnizovým metodám. Ve vyučování pokračoval i po svém návratu do wentil ve své korespondenci s markýzem. V roce 1696 vydal de l'Hospital historicky první učebnici infinitezimálního počtu (\"Analyse des infiniment petits pour l'intelligence des lignes courbes\"), která byla zcela založena na Bernoulliových myšlenkách, které l'Hospitalovi zprostředkovával. Bernoulli byl dotčen tím, že kniha byla vydána jako l'Hospitalova práce a nebylo zde víceméně vůbec uvedeno, z jakého zdroje ve skutečnosti čerpá. Proti vydávání knihy pod l'Hospitalovým jménem začal ale ostře protestovat teprve po markýzově smrti v roce 1704. \"(Příčinou mohlo být to, že vyplácení štědrého honoráře Bernoullimu bylo možná podmíněno tím, že o této věci pomlčí).\" Nenašlo se ale mnoho lidí, kteří by mu věřili, že je skutečným autorem. Věrohodně potvrzeno to bylo až roku 1922, kdy se našly písemné záznamy dokazující Bernoulliovo autorství.\n\nPo návratu z Francie do Švýcarska se oženil s Dorotheou Falknerovou, dcerou z poměrně dobře společensky situované rodiny. V roce 1694 získal doktorát na základě své disertační práce týkající se matematického popisu činnosti svalů. Rovněž už udržoval korespondenci se samotným G. W. Leibnizem.\n\nPoměrně temnou stránkou osobnosti Johanna Bernoulliho byly ale jeho rodinné vztahy. Vztah s bratrem Jacobem se začal rapidně zhoršovat, zpočátku zejména kvůli tomu, že Jacob odmítal připustit, že by se mu mladší bratr mohl v matematice vyrovnat. Rozpory přerostly až v otevřené nepřátelství, kdy si oba bratři navzájem napadali svou práci a výsledky a často zřejmě i vzájemně kradli své myšlenky.\n\nV roce 1695 už mělo jméno Johanna Bernoulliho věhlas a byla mu nabídnuta profesorská křesla v Halle a v holandském Groningenu. Bernoulli přijal místo profesora matematiky v Groningenu a v říjnu 1695 se sem s manželkou a nedávno narozeným synem (Nicolaus II. Bernoulli) přestěhoval.\n\nO rok později formuloval problém brachistochrony a vyzval ostatní matematiky, aby jej vyřešili v co nejkratší době. Řešení nalezli Johann Bernoulli sám, Newton, Gottfried Wilhelm Leibniz, l'Hospital a Jacob Bernoulli. Johannovo řešení původně nebylo správné, a tak se pokusil přivlastnit řešení svého bratra (tím víc se opět zhoršily jejich vztahy), nakonec nalezl správné řešení i sám.\n\nV Groningenu se Johann Bernoulli často dostával do různých sporů a šarvátek, zejména ohledně náboženských a filozofických otázek. Jednou byl obviňován z toho, že popírá zmrtvýchvstání, jindy kvůli podporování karteziánské filozofie a údajnému napadání kalvinistické víry \"(přitom Bernoulli vyznával po celý život právě kalvinismus)\".\n\nV roce 1705 se s rodinou na přání umírajícího tchána vracel do Basileje. Dva dny před jejich odchodem z Groningenu zemřel v Basileji jeho bratr Jacob, o čemž se dozvěděli během cesty. Už na cestě podnikl Johann kroky k tomu, aby mohl obsadit uvolněné křeslo profesora matematiky na basilejské univerzitě, což se mu nakonec podařilo. Během dalších let pak dostával nabídky i od jiných univerzit včetně nabídky na návrat do Groningenu, všechny ale odmítl a zůstal ve svém rodném městě.\nV roce 1713, kdy byl v plném proudu spor mezi Newtonem a Leibnizem (oba dříve pravděpodobně nezávisle na sobě objevili kalkulus a nyní se snažili prosadit každý svou verzi přístupu k této matematické disciplíně), se Johann Bernoulli jednoznačně postavil na stranu svého přítele Leibnize a díky jeho podpoře získal Leibnizův kalkulus rozhodující převahu v kontinentální Evropě. Jeho podpora Leibnizových metod byla opodstatněná a ve výsledku v zásadě přínosná, Bernoulli se ale později stavěl proti Newtonovi i v dalších otázkách, kde ovšem Newtonovy teorie byly správné (např. v teorii gravitace), a de facto zdržel přijetí Newtonovy fyziky na kontinentě.\n\nStejně jako kdysi tvrdě soupeřil se svým bratrem, později totéž nastalo ve vztahu k jeho vlastnímu synovi Danielovi (* 1700), možná v ještě větší míře. Daniel byl rovněž excelentní matematik a zejména fyzik a otec na něj žárlil. Poté, co Daniel získal v Paříži cenu, o kterou se ucházel i jeho otec, Johann svého syna vyhodil z domu. Též se pokoušel ukrást některé synovy objevy a vydávat je za vlastní. Největší roztržka mezi nimi se pak týká Danielovy publikace \"Hydrodynamica\". Daniel Bernoulli ji dokončil v roce 1734 a vydal o čtyři roky později, ve stejné době, kdy jeho otec publikoval svou práci \"Hydraulica\". Ten svou knihu ale datoval 1732, aby si zajistil prvenství před synem. Později se ale ukázalo, že nebyla ve skutečnosti publikována dříve než Danielova \"Hydrodynamica\".\n\nI přes tyto stránky své povahy byl Johann Bernoulli bezpochyby jedním z největších matematiků všech dob. Spolu se svým bratrem učinili rozhodující objevy v rozvíjející se matematické analýze (kalkulu), Bernoulli nalezl mnoho aplikací této nové disciplíny a významně přispěl k jejímu přijetí a rozšíření v Evropě. Rovněž dosáhl důležitých výsledků při studiu funkce popsané rovnicí formula_1. Věnoval se například i zdokonalování metod námořní navigace. Ve své době získal mimořádnou slávu, byl zvolen členem akademií v Paříži, Berlíně, Londýně, Petrohradě a Bologni. Měl pravděpodobně rozhodující vliv na mladého Leonharda Eulera, který byl později jeho žákem a stal se dalším brilantním matematikem historie.\n\nJohann Bernoulli zemřel v Basileji 1. ledna 1748. Byl přezdíván \"„Archimédes své doby“\", toto je i vytesáno na jeho náhrobním kameni.\n\n\n\n"}
{"id": "182585", "url": "https://cs.wikipedia.org/wiki?curid=182585", "title": "The Great Escape", "text": "The Great Escape\n\nThe Great Escape je čtvrté řadové album britské skupiny Blur, které vyšlo v roce 1995. Texty na albu se většinou všechny dotýkají tématu osamělosti (deset písní z patnácti).\n\nJaponské bonusové písně\n"}
{"id": "182590", "url": "https://cs.wikipedia.org/wiki?curid=182590", "title": "Trojská lávka", "text": "Trojská lávka\n\nTrojská lávka byla betonová předpjatá lávka přes Vltavu mezi pražskou čtvrtí Troja a Císařským ostrovem. Lehká zavěšená lávka z roku 1984 se zřítila 2. prosince 2017. Přemostění měla význam jako pěší spojnice rekreačních cílů Pražanů, Královské obory a Trojského zámku, zoologické a botanické zahrady v Troji.\n\nU řeky lemované historickou osadou Rybáře v ulici Pod Havránkou v místě lávky býval původně přívoz, který byl na zimu nahrazován pontonovým mostem. Později byl využíván delší dobu, až při kulminaci průtoku při povodni 23. srpna 1977 se utrhl šíf, který nejprve poškodil trojský jez a pak zničil pontonový most. Kýl tohoto šífu byl ještě dlouhá desetiletí na břehu trojského ostrova nedaleko místa mostu.\n\nNedlouho poté vojáci postavili montovaný most s dřevěnou pochozí plochou, kterému Pražané říkali lávka. Krátce nato byl při povodni poškozen jeřábovou lodí, která byla využívána při opravě jezu. Poškozenou lávku lidé dále využívali i přes zákaz vstupu. V roce 1978 na ní byla natočena úvodní scéna dílu Majora Zemana zvaného Rukojmí v Bella Vista. Dne 22. července 1981 byla definitivně smetena další povodní.\n\nNovým spojením ostrova a Troje se v roce 1984 stala lávka pro pěší o celkové délce 256 m a šířce 3,8 m. Stavbu projektoval inženýr Jiří Stráský. Technologicky se jednalo o předpjatý pás: na soustavě 156 ocelových lan byly zavěšeny železobetonové díly, jejichž povrch byl z plastbetonu a saduritu. V případě potřeby mohla lávka sloužit i vozidlům záchranného systému. Při stavbě trojského předmostí byly zbořeny domky bývalé osady Rybáře mezi uličkou Pod Havránkou a zdí zahrady Trojského zámku. V roce 1999 prošla stavba generální opravou. V roce 2007–2009 provedla Technická správa komunikací diagnostický průzkum mostu, při kterém nalezla řadu trhlin a poškození lanového systému. Od roku 2014 byla prováděna další měření. Roku 2016 vyhodnotila technický stav mostu jako špatný a konstrukci neopravitelnou; v podstatě tím navrhla vybudování nové lávky. Předpokládala, že životnost mostu v zjištěné podobě dosáhne pěti let.\n\nV sobotu 2. prosince 2017 se lávka zřítila a čtyři lidé byli při pádu zraněni. \n\nKvůli pádu mostu byl na žádost „vedení magistrátu“ dočasně odvolán Technickou správou komunikací šéf mostařů Jan Zemánek. Média i opoziční pražští politici kritizovali i primátorku Adrianu Krnáčovou.\n\nPád mostu odstartoval debatu v médiích ohledně stavu pražských mostů, který je v případě některých dalších (např. Hlávkův most nebo Libeňský most) dlouhodobě hodnocen jako problematický. V pondělí 4. prosince 2017 večer byla uzavřena z bezpečnostních důvodů lávka přes Berounku v Černošicích, kterou nedávno předtím Praha převzala do vlastnictví od města Černošic, a MHMP zadal zpracování aktuálního posudku. Lidé však zákaz nerespektovali, po týdnu byla lávka opět otevřena poté, co na návrh statika byly doplněny vzpěry krajních sloupků, přičemž na jaro 2018 je naplánována definitivní oprava. Podle zprávy z 3. prosince 2017 Praha urychleně zvažovala uzavření radotínské lávky přes Berounku. Podle tiskové zprávy městské části Praha-Radotín z 5. 12. 2017 lávka zatím nebyla uzavřena, ale byla o půl roku uspíšena plánovaná kontrola lávky, která se měla konat na jaře 2018, takže proběhla již 9. prosince 2017. Nová lávka se má začít stavět v roce 2018. \n\nZřícení vyvolalo obavy ohledně mostů obdobné konstrukce jako trojská lávka. Starosta Nymburka nechal 13. prosince 2017 uzavřít lávku přes Labe, která je stejné konstrukce, a dne 3. srpna 2018 začala její demolice. 14. prosince 2017 byla z důvodu mimořádné revize uzavřena též lávka přes Otavu u nábřeží 1. máje v Písku, rovněž stejné konstrukce. Obec Kaliště nechala uzavřít lávku přes řeku Sázavu mezi Hvězdonicemi a Poddubím do doby, než se vyšetří příčiny pádu trojské lávky. 15. prosince 2017 uzavřelo město Kroměříž kvůli mimořádné prohlídce minimálně do poloviny ledna lávku přes řeku Moravu.\n\nPontonový most zde podle radního Dolínka jako náhrada postaven být nemohl, protože ten lze podle zákona postavit jen v případě živelních katastrof.\n\nV sobotu 23. prosince 2017 byl jako náhradní doprava zaveden přívoz P8 v rámci Pražské integrované dopravy. Má být v provozu do odvolání, než se podaří zajistit spojení jiným způsobem. Provozovatelem je Pražská paroplavební společnost. V provozu je v pracovní dny od 7 do 19 hodin, o víkendech a svátcích od 8 do 19 hodin. Interval je dvacetiminutový, ve špičkách pracovního dne desetiminutový. Cestující jsou přepravováni bezplatně. Přepravu zajišťuje převozní loď Mistr Jan Hus společnosti Evropská vodní doprava, postavená v roce 2016. Má dva elektromotory nabíjené pomocí generátoru a dva šrouby pohonu a může vézt 28 osob včetně kol a kočárků. V průběhu ledna má být na břeh instalována přípojka pro noční dobíjení. Pro provoz přívozu musela být Státní plavební správou udělena výjimka, protože toto rameno jinak není vedeno jako splavné pro všechna plavidla. Za první den bylo přepraveno 650 cestujících.\n\nOd 3. srpna 2018 provoz zajišťuje větší plavidlo s kapacitou 100 cestujících.\n\nPro stavbu nové lávky má být zažádáno o změnu územního plánu, protože kromě lávky na původním místě mají být postaveny ještě další dva nové mosty na Císařský ostrov.\n\n\n"}
{"id": "182591", "url": "https://cs.wikipedia.org/wiki?curid=182591", "title": "Slíďák tatarský", "text": "Slíďák tatarský\n\nSlíďák tatarský (\"Lycosa singoriensis\") je největší evropský pavouk. Společně se sklípkany druhu \"Macrothele calpeiana\" a \"Ischocolus algericus\" je považován za největšího pavouka Evropy, severní Afriky a střední Asie.\n\nJedná se o největšího pavouka Evropy, samice dosahuje velikosti až 35 mm. Samec je menší a měří 14 až 27 mm. Základní zbarvení je šedohnědé, až skoro černé, na hlavohrudi je matně patrná kresba, zadeček nese tmavě zahnuté skvrny a párovité bílé tečky.\n\nVyskytuje se převážně ve východní části Evropy, především ve stepích Ruska a Maďarska. Nejzápadněji se vyskytuje na východním břehu Neziderského jezera. Kdysi se rovněž nacházel na více místech na střední a jižní Moravě, na písčitých březích řek. V polovině dvacátého století úplně vymizel a byl dokonce považován za regionálně vyhynulého, ale od roku 2007 se zde opět začal objevovat. Slíďák tatarský je díky zvýšení své početnosti v posledních desetiletích v České republice zařazen na červený seznam v nejnižší kategorii málo dotčený.\n\nSlíďák tatarský se vyskytuje ve stepních oblastech, které jsou velmi chudé na vegetaci. Vyhrabává si až 50 cm hlubokou a víceméně svislou zemní noru, jejíž vnitřní stěnu vystýlá pavučinou. Ústí nory má průměr zhruba jako myší díra, pavučina přečnívá povrch půdy a je vyztužena spředenými stébly trávy a dalších rostlin. Přes den se pavouk zdržuje ve své noře, večer jí opouští a vydává se na lov. Živí se hmyzem a jinými pavoukovci, člověku je přes svou velikost naprosto neškodný.\n\nK páření dochází časně z jara. V létě si samice zhotoví velký vaječný kokon s několika stovkami vajíček. Vystavuje je slunečním paprskům tak, že sedí v ústí nory hlavou dolů a zadeček s kokonem upevněným ke snovacích bradavkách má částečně vysunutý. Vylíhlá mláďata později pokrývají zadeček matky ve více vrstvách na sobě.\n\nTento druh nebyl až do května 2019 chován v žádné zoo. První zoo na světě, která jej vystavila, se v neděli 26. 5. 2019 stala Zoo Praha. V tzv. Geosvětě byla do konce června 2019 vystavena samice, která patří k největším známým exemplářům tohoto druhu.\n\n\n"}
{"id": "182595", "url": "https://cs.wikipedia.org/wiki?curid=182595", "title": "Area 51: The Alien Interview", "text": "Area 51: The Alien Interview\n\nArea 51: The Alien Interview je americký dokumentární film z roku 1997. Zachycuje údajný výslech mimozemšťana na vojenské základně americké armády v Oblasti 51, jehož záznam byl získán od muže jménem Victor.\n\nVictor tvrdí, že snímek je kopií přísně tajného videozáznamu, pořízeného na vojenské základně v Oblasti 51. Z obavy před odhalením svou skutečnou identitu nikdy neprozradil. Na otázku, zda byl zaměstnancem základny, pouze řekl, že \"měl důvod být v Oblasti 51 (…) více než jedenkrát\". Přestože dokument označuje za kopii propašovanou z Oblasti 51, odmítá prozradit jakékoli detaily a nikdy nesdělil, kde ke zkopírování došlo. Naznačil pouze, že využil příležitosti ke zkopírování během \"\"snížení bezpečnosti\"\", ke kterému došlo při hromadném převodu videodokumentace z analogové do digitální formy.\n\nPo několika neúspěšných pokusech přesvědčit televizní stanice, aby odvysílaly jeho video, Viktor kontaktoval 26. července 1996 studio Rocket Pictures, nezávislou společnost distribuující video se sídlem v Los Angeles. Ředitel společnosti Tom Coleman i přes prvotní pochybnosti přislíbil po telefonickém rozhovoru natočení dokumentárního filmu založeného na zmíněném videozáznamu. Ještě před zahájením natáčení požádal o vyjádření nestranné experty a také videozáznam přehrál odborníkovi na UFO Seanu Davidu Mortonovi. První informace na veřejnost pronikly, když se Sean Morton o videu zmínil 13. března 1997 v pořadu \"Arta Bella\" na radiové stanici \"Coast to Coast AM\". Samotný Viktor hovořil s Bellem o dva měsíce později. Při hovoru z mobilního telefonu a s použitím zařízení, které zkreslovalo jeho skutečný hlas, uvedl další podrobnosti o obsahu videa.\n\nZáznam trvá 2 minuty 55 sekund. V levém dolním rohu je zachycena bytost označovaná jako \"DNI/27\"; hodiny zobrazené uprostřed dolní části obrazovky se pohybují od \"\"04:00:18:15\"\" do \"\"04:03:12:25\"\".\n\nPodle Victora byl mimozemšťan do Oblasti 51 dopraven po sestřelení jeho vesmírné lodi v roce 1989. Drobná postava, která zcela odpovídá zažité představě o šedých mimozemšťanech, sedí u stolu za sklem, které Victor označil jako \"„bioochranná bariéra“\" chránící bytost před mikroby a viry. Ve skle se odráží pravděpodobně dvě televizní obrazovky. Na hlavě bytosti jsou patrné podlitiny. Sean Morton předpokládá, že přístroj stojící před ní na stole je monitor srdeční činnosti. Osoba, kterou Victor označil za armádního důstojníka pokoušejícího se s bytostí telepaticky komunikovat, je v popředí nalevo, zatímco civilně oblečená postava střídavě vstupuje a odchází ze záběru v popředí napravo. Místnost, ve které rozhovor probíhal, byla velmi slabě osvětlena a obě osoby se zobrazovali jen jako obtížně rozeznatelné stíny. Ze stejného důvodu je trvale viditelná pouze hlava bytosti, jen krátce je možné zahlédnout i horní část jeho trupu.\n\nPřibližně v polovině videozáznamu začíná být vetřelec znatelně rozrušený a projevují se u něj silné křeče doprovázené dušením. Vojenský úředník dává signál dvěma zdravotníkům, kteří s rouškami na obličeji přicházejí bytosti na pomoc. Zatímco jeden svítí kapesní svítilnou, druhý stírá od úst bytosti pěnu. V tomto momentě video končí. Videozáznam je bez zvuku, Victor jej prý záměrně odebral, aby zachoval anonymitu jeho účastníků.\n\nSamotný dokument zůstává v otázce pravosti záznamu neutrální a nabádá diváky, aby si vytvořili vlastní názor z dostupných informací. Moderátorem je herec Steven Williams, jeho vstupy jsou natočeny v Nevadě nedaleko pohoří, na jehož opačné straně je samotná Oblast 51. Po představení a krátké zmínce o historii základny následuje několik hraných rekonstrukcí založených na teoriích a dohadech o událostech, které se udály od zřízení základny roku 1949. Zahrnuta jsou také interview s Bobem Lazarem a Davidem Adairem, kteří oba tvrdí, že byli v Oblasti 51 svědky výzkumu mimozemských technologií, a také interview s Colemanem o jeho prvním setkání s Victorem.\n\nObsažen je také rozhovor se zřetelně nervózním Victorem, který se natáčení zúčastnil až po dohodě s Colemanem, jež mu zaručovala, že nebude muset zmiňovat fakta umožňující odhalení jeho identity. Viktor má obličej ve stínu a opět používá přístroj k utajení hlasu. Po prvních dvou minutách se však zvedá k odchodu a prohlašuje rozhovor za ukončený, protože má pocit, že jeho dohoda s Colemanem není dodržována. Následuje dlouhý rozhovor mimo kameru o otázkách, které mohou a nemohou být pokládány, poté se Victor k interviuw vrací, aby mluvil o obvyklém průběhu rozhovorů mezi lidmi a mimozemšťany, o svém názoru na korupci ve vládě a o svém osobním bezpečí, až je nakonec příliš emocionálně rozrušen na to, aby pokračoval.\n\n\n\"(Příklady z rozhovorů v dokumentu)\"\n\nDiváci si v dokumentu všimli určitých prvků, které jsou kromě samotného záznamu vetřelce také značně podezřelé. Mnozí poukazují na Victorovo ochotnické přehrávání a jeho dva zcela nepodstatné výbuchy, jež mají dodat záznamu na dramatičnosti. Upozorňují také na relativně neupřímné Colemanovy výroky a fakt, že přestože podle samotného dokumentu má jeho společnost Rocket Pictures film produkovat a distribuovat, ve skutečnosti tomu tak není. Victorův hlas není zkreslen příliš pečlivě a zvuková analýza poukazuje na skutečnost, že získání jeho skutečného hlasu, stačí rozhovor přehrát se slabě zvýšenou rychlostí. To vyvolává otázku, proč Victor ve zkreslení svého hlasu nebyl důkladnější, když se tolik obával zatčení z příkaz vlády Spojených států amerických či o svůj život. Méně skeptičtí diváci na druhou stranu oceňují, že od doby, kdy bylo video poprvé vysíláno, proti němu nikdo veřejně nevystoupil a že se žádný z aktérů na dokumentu nepodílel čistě kvůli vlastnímu zviditelnění.\n\n"}
{"id": "182596", "url": "https://cs.wikipedia.org/wiki?curid=182596", "title": "Most na Slovanský ostrov", "text": "Most na Slovanský ostrov\n\nSoučasný most na Slovanský ostrov v Praze byl postaven v letech 1947–1948. Původní most (stál asi 40 m po proudu níže) byl poškozen povodní v roce 1940 a byl pak odstraněn a nahrazen dřevěným provizoriem. Nový most má jediný železobetonový oblouk o rozpětí 27,48 m. Jeho šířka je 12,60 m. Projektovali jej Ing. Dr. Jan Fischer a arch. Vlastislav Hofman.\n\n\n"}
{"id": "182603", "url": "https://cs.wikipedia.org/wiki?curid=182603", "title": "Arachnologie", "text": "Arachnologie\n\nArachnologie je věda, která se zabývá pavoukovci (\"\"). Zkoumá jejich anatomii, ekologii, embryologii, fyziologii, fylogenii, klasifikaci a zoogeografii. Tento vědní obor zoologie je nesprávně používán pouze k označení studia pavouků, kteří však tvoří jen jeden řád z třídy pavoukovců. Jako samostatný obor se od arachnologie odštěpila akarologie, která se zabývá studiem roztočů.\n\nČlověk, který se oborem zabývá, se nazývá arachnolog. Jedním z nejvýznamnějších arachnologů byl Eugène Simon.\n\nPravděpodobně kvůli rozšířenému odporu lidí k pavoukům je výzkum v této disciplíně ve srovnání s jinými oblastmi zoologie méně rozvinutý. Pavoukovci obývají všechny pozemské ekosystémy, mají velmi vysokou úroveň specializace. Je pravděpodobné, že dosud ještě nebyly popsány všechny druhy žijící i jen ve střední Evropě.\n\nPrvní písemné zmínky o české arachnofauně pocházejí z konce 18. století a jsou spojeny se jménem Jana Daniela Preyslera. Soustavný výzkum započal až ve třicátých letech 20. století. K významným arachnologům patří profesor Vysoké školy zemědělské v Brně František Miller (1902–1983), který významně ovlivnil směr tohoto vědního oboru u nás. Významným milníkem české arachnologie bylo v roce 1971 uspořádání V. mezinárodního arachnologického kongresu v Brně právě na počest profesora Millera.\n\n"}
{"id": "182605", "url": "https://cs.wikipedia.org/wiki?curid=182605", "title": "Most na Veslařský ostrov", "text": "Most na Veslařský ostrov\n\nSoučasný most na Veslařský ostrov byl postaven v letech 1956–1958. Umožňuje přístup z Podolského nábřeží na pravém břehu Vltavy na Veslařský ostrov.\n\nJe to první český most stavěný letmou betonáží. Má tři pole o rozpětí 12,75 m + 45,00 m + 12,55 m. Celková délka mostu je 70,4 m. Krajní pole se betonovala monoliticky na skruži, dva nosníky středního pole se betonovaly postupně po dílech o délce 2,3 m nebo 3 m. Zkušenosti ze stavby mostu byly využity při stavbě dalších, větších mostních staveb (např. Nuselského mostu). Na projektu se podílel Výzkumný ústav stavební výroby.\n\n\n"}
{"id": "182609", "url": "https://cs.wikipedia.org/wiki?curid=182609", "title": "Věda na Zeměploše", "text": "Věda na Zeměploše\n\nVěda na Zeměploše (anglicky \"The Science of Discworld\") je zvláštní knihou z Pratchetovy série příběhů o Zeměploše. Děj této knihy probíhá ve dvou rovinách, Terry Pratchett rozvíjí svůj příběh o pokusu mágů na Neviditelné univerzitě v Ankh-Morporku a současně druzí dva autoři, Ian Stewart a Jack Cohen popisují pohled naší současné astrofyziky a biologie na vznik a vývoj vesmíru a života.\n\nJe zima. Všichni mágové na Neviditelné univerzitě by dali první poslední za trochu tepla. A tak dojde k riskantnímu experimentu, kdy profesor Rozšafín Ctibum z katedry Silnoproudé magie postaví na squashovém kurtu univerzity zařízení na rozbití thaumu. Když přesvědčí ostatní univerzitní kolegy, že jim zařízení poskytne dostatek energie na vytápění celé univerzity, je experiment spuštěn.\n\nVelmi brzy se však ukáže, že nastartováním procesu rozbití thaumu se uvolňuje kromě tepelné energie takové množství surové magie, která hrozí zničit celý Zeměplošský vesmír. Po delší debatě se proto mágové rozhodou využít odpadní surovou magii na projekt Zem\"ne\"plocha, který byl kdysi vymyšlen, ale z důvodu nedostatku energetických zdrojů nebyl realizován.\n\nVýsledkem projektu Zem\"ne\"plocha je vznik zcela nového vesmíru, který je z pohledu mágů koule o velikosti přibližně fotbalového míče. V něm se odehrávají pro mágy nepochopitelné procesy. Nejprve z ničeho vznikne hmota a proti vší logice vznikají i obrovské hvězdy – Slunce. V novém maličkém vesmíru i zanikají základní zeměplošské prvky jako bylonebylium, cohenium nebo explodium, zatímco vznikají prvky jako křemík, uhlík nebo železo\n\nProjekt Zem\"ne\"plochy se na Neviditelné univerzitě setkává s mimořádným zájmem studentů i profesorů. Mnozí používají nově vzniklá Slunce a planety jako terče pro své bojové hry. Nový svět tak rozhodně neměl čas na nějaký poklidný vývoj. Na druhé straně je třeba si uvědomit, že většině procesů v tomto vesmíru rozumí jen superpočítač Hex, který svým tvůrcům sděluje jen to, co považoval za vhodné.\n\nNakonec se pozornost většiny zúčastněných soustředí jen na malou modrou planetu, podivně připomínající naši Zemi. Počítač Hex vyrobí speciální skafandr, který umožní osobě v něm oblečené smyslově pobývat na miniaturní Zem\"ne\"ploše, ale tělesně zůstat na staré dobré Zeměploše. Jako první „dobrovolník“ pro tento pokus je pochopitelně vybrán nedoučený mág Mrakoplaš především proto, že vykazuje velmi vysokou schopnost přežít v situacích, kdy se to zdá téměř vyloučené.\n\nMrakoplaš tak pozoruje vývoj malé modré planety od jejího postupného vychládání a vzniku prvních oceánů až po vznik primitivních forem života. Přitom je po celou dobu svědkem nejrůznějších přírodních katastrof, které vracejí perspektivní živočišný vývoj znovu a znovu zpět, ať již jde o srážku planety s kometou nebo asteroidem či o vznik nové doby ledové.\n\nPo jisté době se ke sledování a návštěvám planety přidají i ostatní mágové, každý z nich přitom má za svého favorita jiný druh živočichů. Nakonec se k návštěvě planety odhodlá i knihovník – orangutan, to když se jako perspektivní živočišný druh jeví jistý druh opic. Předá jim znalost ohně a naučí je tak chránit se před dravými šelmami.\n\nNakonec celý projekt skončí na polici v Mrakoplašově kabinetu a celá Neviditelná univerzita se vrací do normálního chodu. Největší škody při projektu utrpěl pravděpodobně kvestor, který byl silně ozářen thaumatickým polem a chyti tzv. \"Neurčitost\". Buď ví, jak se jmenuje a kdo je, ale potom zapomene kde je a posunuje se proto v prostoru nebo naopak. Ale protože i předtím projevoval značné známky abnormality, tak se vlastě nic podstatného nestalo.\n\nPrvní paralelní část knihy je zaměřena na současné představy a teorie fyziky o vzniku vesmíru a sluneční soustavy. Autoři přitom upozorňují na fakt, že uváděné skutečnosti jsou pouze výsledkem současného lidského poznání a mnoho dnes uznávaných pravd může doznat v budoucnosti značných oprav a změn.\n\nStejně jako vznik vesmíru zeměplošské části knihy (vyplnění vakua surovou magií) i v našem vesmíru je pokládán za nejpravděpodobnější počátek všeho tzv. velký třesk, tedy okamžik, kdy nepředstavitelně velkou explozí náhle vznikly prapůvodní částice hmoty, která tvoří současný vesmír. Rozpínáním tohoto vesmíru došlo k jeho rychlému ochlazování a tvorbě prvních částic hmoty a jejího oddělení od elektromagnetického záření (světla). Při dalším rozpínání se hmota koncentrovala do větších oddělených celků, které dnes známe jako galaxie a v nich dále docházelo k tvorbě center s vysokou koncentrací hmoty – budoucích hvězd , kolem nichž pak často obíhají planety.\n\nAutoři zde také upozorňují na poměrně známý paradox, na který současná fyzika doposud nemá odpověď. Jsou všechny základní veličiny fyziky (náboj elektronu, rychlost světla, Boltzmanova konstanta…) takové, jaké jsou proto, že to je prostě pro existenci hmoty nezbytné a jinak to být prostě nemůže nebo vznikly náhodně v prvních okamžicích formování našeho časoprostoru? Pokud platí druhá možnost, je jen věcí náhody, že dnes vypadáme tak jak vypadáme.\n\nPři výzkumu rychlosti rozpínání současného vesmíru byl pozorován jev, který odporuje jednoduché představě vzájemně se vzdalujících galaxií za působení známých sil. Zdá se totiž, že vzdálenější galaxie se pohybují rychlostí vyšší, než by odpovídalo navrženému fyzikálnímu modelu. Jedním z možných vysvětlení je existence energie vakua, která způsobuje antigravitační efekt a rozpínání vesmíru urychluje. Někdy je tento pojem také nazýván \"temná energie\", podobně jako se vžil pojem \"temná hmota\" pro poměrně podstatné množství hmoty, který astrofyzikům chybí při vysvětlování vesmírné mechaniky.\n\nJako perličku zde autoři uvádějí zajímavý postřeh Paula Diraca. Elektromagnetická síla mezi protonem a elektronem je 10 větší, než gravitační síla mezi nimi. Stáří vesmíru je 10 větší, než čas, který potřebuje světlo na průchod jedním atomem… Je možné, že tak Dirac našel doposud nevysvětlené spojení mezi makro – a mikro – světem.\n\nV další kapitole se autoři věnují naší sluneční soustavě a samotné Zemi. Upozorňují na fakt, že každá z planet je individualita a vlastnosti, kterými se planety od sebe odlišují (hmotnost, povrchová teplota) jsou rozdílné až v rozmezí řádů. Naopak až podivuhodná je shoda rovin oběžných drah všech planet, z nichž výrazněji vybočuje pouze Pluto, který však dnes úředně ani planetou není. Také téměř všechny planety mají své souputníky, měsíce. Zároveň autoři připomínají, že společně s planetami s námi kolem Slunce obíhá miliony menších či větších těles – planetek nebo asteroidů, jejichž případná kolize s naší planetou by pravděpodobně měla fatální důsledky pro život na Zemi nebo by alespoň značně zbrzdila rozvoj lidské civilizace.\n\nV druhé části „vědecky“ zaměřené části knihy se autoři zabývají obdobím vývoje Země, kdy na ní začaly vznikat podmínky umožňující existenci života a jeho dalšího vývoje. Podle předpokladů současné vědy před 3 – 3,5 miliardami let Země vychladla natolik že se zde udržela voda v kapalné formě. Nejprve pochopitelně procházela stádii neustálého vypařování při styku s horkou zemskou kůrou a následnou kondenzací v atmosféře, takže po několik desítek milionů let prakticky bez přestávky intenzivně pršelo. Potom ale povrchové vrstvy vychladly natolik, že se na Zemi dlouhodobě udržela kapalná voda, která vytvořila první praoceány. Do nich se poměrně velmi rychle naplavily veškeré dostupné rozpustné soli ze zemského povrchu, takže tento oceán již tehdy svým složením připomínal současnou mořskou vodu.\n\nAutoři dále uvádějí, že současná věda nemá zdaleka jasno v otázce, jak vlastně pozemský život vznikl. Existuje přes 30 teorií, popisující procesy, které by teoreticky mohly vést ke vzniku života. Kromě toho zde existuje nevyvrácená možnost, že život byl na tuto planetu dopraven z kosmu, pádem meteoritu nebo srážkou Země s kometou, což odsunuje problém samotného vzniku živé hmoty kamsi mimo Zemi.\n\nAutoři dále konstatují, že v současné době je vědeckou komunitou nejvíce přijímána teorie vzniku prvních živých organizmů v původních pozemských mořích. Jedním z nepřímých důkazů pro toto tvrzení je fakt, že poměr základních iontů (sodík, draslík, vápník, hořčík…) v krvi současných živočichů se prakticky přesně shoduje s jejich poměrným zastoupením v mořské vodě. Naopak celková salinita mořské vody (3,5 %) je asi 3,5× vyšší než obsah solí v průměrné krvi (1 %).\n\nJe prakticky jisté, že první formy života byly značně odlišné od současných organizmů. Vzhledem ke složení tehdejší atmosféry to nemohly být organizmy, čerpající energii pro životní pochody dýcháním kyslíku. Za nejpravděpodobnější se považuje vznik takových forem života, které byly závislé na horkých podmořských vývěrech, kde čerpaly energii oxidací sloučenin železa a síry. Takové organizmy doposud existují a byly nalezeny v na oceánské dně v hloubce přes tisíc metrů v blízkosti tzv. černých kuřáků.\n"}
{"id": "182610", "url": "https://cs.wikipedia.org/wiki?curid=182610", "title": "Kašpar Sattler", "text": "Kašpar Sattler\n\nKašpar Sattler (17. století - 1683) byl bohatým šumperským měšťanem, který vlastnil barvírnu látek. Jeho otcem byl Sebastián Sattler. Během neblahých šumperských čarodějnických procesů v 17. století, které vedl fanatický inkvizitor Jindřich František Boblig z Edelstadtu, byl obviněn spolu se svou manželkou a dcerou Lízl z čarodějnictví a upálen s celou rodinou.\n\nCílem těchto čarodějnických procesů bylo falešně obvinit a posléze uchvátit majetek nejbohatších občanů Šumperka, mezi něž Sattlerova rodina patřila. Majetek upálených si pak inkvizitor Jindřich František Boblig z Edelstadtu rozdělil spolu se svými nejbližšími a s vrchností spravující Žerotínské panství ve Velkých Losinách.\n"}
{"id": "182611", "url": "https://cs.wikipedia.org/wiki?curid=182611", "title": "Rožnovská Bečva", "text": "Rožnovská Bečva\n\nRožnovská Bečva nazývaná též \"Dolní Bečva\" je řeka ve Zlínském kraji, menší ze dvou zdrojnic řeky Bečvy. Délka toku je 37,6 km. Plocha povodí měří 254,4 km².\n\nŘeka pramení ve Vsetínských vrších na severním úbočí hory Vysoká (1024 m) v nadmořské výšce 950 m. (Odděluje Vsetínské vrchy od Moravskoslezských Beskyd – protéká Rožnovskou brázdou.) Protéká obcemi Horní Bečvou a Rožnovem pod Radhoštěm. Ve Valašském Meziříčí se stéká s Vsetínskou Bečvou a dále pokračuje jako Bečva, která se vlévá do Moravy jako levý přítok. K pramenu se dostaneme z horské chaty Třeštík po červené turistické značce. Odbočka k pramenu vede na sever, přímo z vrcholu hory Vysoká. \n\n\nPrůměrný průtok řeky ve Valašském Meziříčí nedaleko jejího ústí na říčním kilometru 1,4 činí 3,79 m³/s.\n\nHlásné profily:\n"}
{"id": "182612", "url": "https://cs.wikipedia.org/wiki?curid=182612", "title": "Beer Ševa", "text": "Beer Ševa\n\nBeer Ševa ( , \"Be'er Ševa\", , , v oficiálním přepisu do angličtiny Be'er Sheva) je město v Izraeli v Jižním distriktu. Starostou je Rubik Danilovič. S populací přes obyvatel jde o sedmé nejlidnatější město v Izraeli.\n\nJe administrativním centrem izraelského jihu a domovem Ben Gurionovy univerzity v Negevu, nemocnice Soroka či místního symfonického orchestru.\n\nV pobiblické době Beer Ševa získala na významu v 19. století, kde zde osmanští Turci postavili oblastní policejní stanici. Po roce 1948, kdy bylo dobyto Izraelem, došlo k významnému rozvoji města. Velkou část jeho populace tvoří Židé, kteří utekli z arabských zemí po roce 1948, a v 90. letech 20. století město zaznamenalo velký příliv etiopských Židů a Židů ze zemí bývalého Sovětského svazu. Město obklopuje množství satelitních městeček (suburbií), včetně převážně židovských, jako jsou Omer, Lehavim a Mejtar, a beduínských, jako jsou Rahat, Tel as-Sabi a Lakija.\n\nExistuje několik hypotéz o etymologii slova Beer Ševa:\n\nV midraši, který se obecně negativně vymezuje vůči Filištínům, jsou tyto ovce interpretovány jako sedm potomků Abrahámových, kteří byli zabiti potomky Abímelekovými. V Bibli je Beer Ševa celkově popisována jako důležité svaté místo.\n\nArcheologické naleziště v blízkosti města dokládá prastarou minulost města: tato oblast byla obydlena již 4000 let př. n. l., zdejší sídliště bylo mnohokrát zničeno a znovu vystavěno.\n\nVe Starém zákoně v knize Genesis byla Beer Ševa popsána jako místo, kde byla složena přísaha o míru mezi Abrahámem, respektive Izákem, a Pelištejci.\n\nPoslední obyvatelé Beer Ševy byli Byzantinci, kteří město opustili v 7. století, po dobytí města Araby Beer Ševa velice rychle zpustla. V 19. století ji evropští cestovatelé popisovali jako zničenou, pouze s jedinou studnou a několika beduínskými obyvateli žijícími v blízkém okolí. O rozvoj města se začali starat až osmanští Turci na přelomu 19. a 20. století. Kvůli kontrole Beduínů postavili na konci 19. století policejní stanici a později i železniční stanici se spojením do Gazy a Aškelonu.\nBeer Ševa se rychle rozrostla v malé město a během první světové války se stala strategickým bodem. V průběhu britského mandátu nad Palestinou zůstala malým administrativním centrem. V roce 1947 byla, tehdy jako převážně arabské město, přiřčena, podle plánu OSN na rozdělení Palestiny, arabskému státu. Po vyhlášení nezávislosti 14. května 1948 napadly armády sousedních arabských zemí Izrael a Beer Ševa se stala významným strategickým a logistickým bodem egyptské invazní armády. Město bylo dobyto Izraelskými obrannými silami 21. října 1948 ve válce za nezávislost při operaci Jo'av (respektive při její podčásti nazývané operace Moše) a od té doby zůstalo v izraelských rukou.\n\nOd 50. let 20. století procházela plánovitou výstavbou v moderní město, v roce 1970 zde byla založena Ben Gurionova univerzita v Negevu. Roku 1973 vzniklo Divadlo v Beer Ševě. Od roku 1990 Beer Ševa zažívá výrazný nárůst obyvatel díky židovským imigrantům z bývalého SSSR.\n\nPo dlouhou dobu zde nebyly žádné teroristické útoky, 31. srpna 2004 bylo však ve dvou autobusech zabito 16 lidí. K útokům se přihlásilo hnutí Hamas. 28. srpna 2005 byli sebevražedným atentátníkem na autobusovém nádraží vážně zraněni dva příslušníci ochranky.\n\nZe starého města se do dnešních dnů zachovalo jen několik staveb z osmanského období, dnes je snaha co nejvíce tyto památky restaurovat.\n\nVýznamnou turistickou atrakcí je každotýdenní beduínský trh. V bývalém domě osmanského guvernéra je umístěno Negevské muzeum, ve starém městě jsou také známé Abrahámovy studny. Ve městě se také nachází mnoho moderních budov – Židovské kulturní centrum, nová koncertní hala, synagoga ve tvaru pyramidy, kulturní centrum etiopských Židů aj. V blízkosti města se nachází památník Negevské brigády a archeologické naleziště Tel Be'er Ševa.\n\nJde o největší město Negevské pouště v jižním Izraeli. Často označované jako „hlavní město Negevu“.\n\nNachází se v nadmořské výšce 260 m v severní části Negevu, zhruba 90 km jižně od Tel Avivu a 70 km jihozápadně od Jeruzaléma. Leží v mírně zvlněné krajině, členěné četnými vádí, zejména Nachal Be'er Ševa, Nachal Kovšim, Nachal Katef nebo Nachal Ašan. Na jih od města začíná zcela aridní oblast centrálního Negevu, na severní a západní straně naopak začíná krajina, která díky intenzivnímu zavlažování a obdělávání ztratila částečně pouštní charakter.\n\nDíky své poloze na severu Negevské pouště má Beer Ševa velmi horké suché podnebí (podle definice leží v polopouštní oblasti). Dny jsou v zimě mírné, v noci však může teplota klesnout i pod bod mrazu. Roční průměr srážek je cca 220 mm, prší zvláště v zimních měsících. Na jaře se často vyskytují písečné bouře.\n\n<mapframe text=\"Be'er Ševa\" latitude=31.25 longitude=34.79 width=540 height=640 zoom=13 align=center>\n</mapframe>\n\nLeží v hustě osídlené oblasti, která je etnicky převážně židovská. V okolí ovšem leží četná rozptýlená sídla arabských Beduínů včetně beduínských měst jako Rahat nebo Tel Ševa. Město je na dopravní síť napojeno pomocí severojižní dálnice číslo 40. Ve východozápadním směru je to dálnice číslo 25. K severovýchodu směřuje dálnice číslo 60. Město je napojeno rovněž na železnici. Stojí tu železniční stanice Be'er Ševa cafon a železniční stanice Be'er Ševa merkaz. Prochází tudy železniční trať Tel Aviv – Beer Ševa. Z ní tu odbočuje železniční trať Beer Ševa – Dimona a ve výstavbě je železniční trať Aškelon – Beer Ševa.\n\nPodle údajů z roku 2009 tvořili naprostou většinu obyvatel Židé – přibližně  osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, přibližně  osob).\n\nJde o velkou obec velkoměstského typu s dlouhodobě rostoucí populací. K 31. prosinci 2017 zde žilo lidí.\n\n\"* údaje za rok 2001 a od roku 2010 zaokrouhleny na stovky\"\n\nBeer Ševa má následující partnerská města:\n\n\n\n"}
{"id": "182614", "url": "https://cs.wikipedia.org/wiki?curid=182614", "title": "Norská koruna", "text": "Norská koruna\n\nNorská koruna je zákonným platidlem skandinávského státu Norsko. Je používána i na Špicberkách, které jsou z mezinárodního hlediska součástí Norska, ale mají velice vysoký stupeň autonomie a dokonce mohou uzavírat některé mezinárodní smlouvy nezávisle na pevninském Norsku.\n\nISO kód 4217 koruny je NOK. V norštině se jednotné číslo měny píše \"krone\", množné číslo \"kroner\". Jedna setina koruny se jmenuje øre, v oběhu se však nevyskytují žádné mince nižší nominální hodnoty než 1 koruna. \n\nNorsko bylo mezi lety 1875 a 1914 členem Skandinávské měnové unie. Dalšími členy byly Dánsko a Švédsko. Ve všech státech se společná měna jmenovala koruna. Měnová unie zanikla na začátku 1. světové války.\n\nNorské bankovky jsou tisknuty v hodnotách 50, 100, 200, 500, 1000 korun.\n\nMince jsou v Norsku čtyř nominálních hodnot: 1, 5, 10, 20 korun. Mince 10 a 20 korun mají lícovou stranu stejnou až na nápis pod portrétem norského krále Haralda V. Na 10 korunách je napsáno \"Alt for Norge\" (česky Vše pro Norsko) a na 20 korunách \"Norges Konge\" (česky Norský král). Mince 1 a 5 korun nesou vyobrazení norských národních a královských symbolů.\n\nV roce 2007 platila norská koruna asi 3,5 Kč, v roce 2009 asi 3 Kč, v roce 2013 asi 3,3 Kč a v roce 2016 asi 2,9 Kč.\n\n"}
{"id": "182618", "url": "https://cs.wikipedia.org/wiki?curid=182618", "title": "MTV Video Music Award for Best Group Video", "text": "MTV Video Music Award for Best Group Video\n\nNejlepší videoklip skupiny je kategorie, která se udílí na MTV Video Music Awards. Zde je přehled všech vítězů.\n"}
{"id": "182620", "url": "https://cs.wikipedia.org/wiki?curid=182620", "title": "Microsoft Update", "text": "Microsoft Update\n\nMicrosoft Update je služba společnosti Microsoft, která rozšiřuje možnosti aktualizačního serveru Windows Update o schopnost vyhledat aktualizace dalších produktů Microsoftu nainstalovaných v PC, jako je například Microsoft Office nebo Visual Studio. \n\nVe výchozím nastavení tato služba není aktivní – její spuštění je uživateli nabídnuto na serveru Windows Update. Pokud službu spustí, bude při návštěvě serveru \"windowsupdate.microsoft.com\" automaticky přesměrován na server \"update.microsoft.com\". Microsoft Update je možné opět deaktivovat přímo na serveru \"update.microsoft.com\".\n\nMicrosoft Update je stejně jako Windows Update řízena prvkem ActiveX, a proto je k její funkčnosti například webový prohlížeč Internet Explorer. Pokud se uživatel na tyto webové servery pokusí vstoupit s jiným webovým prohlížečem, je mu nabídnuta možnost stáhnout Windows Internet Explorer nebo přejít na Microsoft Download Center a vyhledat aktualizace ručně.\n\n"}
{"id": "182622", "url": "https://cs.wikipedia.org/wiki?curid=182622", "title": "Pavouk bolasový", "text": "Pavouk bolasový\n\nPavouk bolasový je označení pro skupinu pavouků, kteří aktivně loví svou kořist vrháním lepkavého vlákna. Živí se především můrami, jež vábí vylučováním feromonů, které jsou podobné muřím. Zmatený hmyz je zasažen vláknem, kterým pavouk točí ve vzduchu, poté je již pro pavouka snadné ho zabít a sežrat. Označení zahrnuje tři příbuzné rody:\n\n"}
{"id": "182624", "url": "https://cs.wikipedia.org/wiki?curid=182624", "title": "Germaine Greerová", "text": "Germaine Greerová\n\nGermaine Greerová (narozena 29. ledna 1939) je australská spisovatelka a novinářka, jedna z nejvýznamnějších osobností feministického hnutí ve dvacátém století. Je autorkou mnoha známých knih. Nejznámější je Eunuška (The Female Eunuch), publikovaná roku 1970, která se stala mezinárodním bestsellerem. Její knihy jsou společensky provokativní, nicméně většina z nich je také velmi uznávaná.\n\nGermaine Greerová se narodila v Melbourne 29. ledna 1939. Po vystudování klášterní školy \"Hvězda moře\" začala studovat na pedagogické fakultě Melbournské univerzity, kde roku 1956 získala bakalářský titul. Po promoci se přestěhovala do Sydney, kde se stala členkou levicové anarchistické organizace Sydney Push, která kromě jiného odmítala monogamii. \n\nV 60. letech se Greerová přestěhovala do Londýna, kde začala přispívat do časopisu Private Eye a pod pseudonymem také do časopisu Oz. V roce 1963 získala doktorát a začala učit na univerzitě v Cambridge. Ve své disertační práci se věnovala raným shakespearovským komediím. Roku 1968 získala titul Ph. D. \n\nV roce 1989 se vrátila na Cambridge jako lektorka anglické literatury. Později přešla na univerzitu ve Warwicku, kde učí dosud. Působí na katedře anglické a komparativní literatury.\n\nZískala několik čestných doktorátů z univerzit po celém světě.\n\nV roce 1968 se provdala za Paula de Feu, britského spisovatele, konstruktéra a malíře žijícího v Londýně. Jejich manželství však nebylo příliš šťastné a roku 1973 se rozvedli. \n\nPo roce 1970, kdy publikovala knihu \"Eunuška\", cestovala po světě a v projevech a televizních vystoupeních podporovala feministické hnutí. Na Novém Zélandu byla pro užití vulgarismů v těchto vystoupeních zatčena.\n\nO životě a díle Greerové vznikla i biografie, kterou sepsala australská novinářka Christine Wallaceová. Knihu s názvem Nezkrotná saň (\"Germaine Greer, Untamed Shrew)\" z roku 1997 však Greerová neautorizovala a vyjádřila se k ní velmi kriticky.\n\nGreerová napsala nebo se podílela na více než 20 titulech. Má za sebou i bohatou publikační činnost, její sloupky vychází v The Sunday Times, The Guardian, The Independent nebo The Oldie. Greerová publikovala také pod pseudonymy Dr. G, Rose Blight a Earth Rose.\n\nJejí texty spojuje téma feminismu a ženské sexuality. Její názory jsou často kontroverzní až provokativní. \n\n\n"}
{"id": "182625", "url": "https://cs.wikipedia.org/wiki?curid=182625", "title": "Threave Castle", "text": "Threave Castle\n\nThreave Castle je hrad, který se nachází v jižní části Skotska v oblasti Dumfries a Galloway. Tento hrad stojí nedaleko města Castle Douglas na malém ostrůvku Threave Island obklopen řekou River Dee.\n\nJe možné, že Threave Island byl domovem starověkých vládců, kteří panovali v oblasti Galloway. První hrad na tomto ostrůvku byl zřejmě vybudován po roce 1000 jedním z vládců nad Galloway. Záznamy o tomto prvním hradu jsou velice limitované, ale zdá se, že původní hrad byl roku 1308 zničen Edwardem Brucem, bratrem krále Roberta Bruce, který porazil Gallowayce.\n\nV roce 1369 uspěl Archibald (3. hrabě Douglas) nad panstvím v Galloway. Archibald je více známý pod jménem „Archibald the Grim“, které mu dali jeho nepřátelé v Anglii.\n\nThreave Castle byl vybudován Archibaldem roku 1370, aby bránil Galloway před nájezdy z Anglie.\n\nV roce 1440 se 8. hrabě Douglas dostal do konfliktu s králem Jakubem II. Toto způsobilo popravu 6. hraběte Douglase a jeho mladšího bratra. A protože byl král nadšený do dělostřelectva, tak hrabě Douglasových nechal upravit obranu Threave Castle. Toto mělo za následek zničení většiny budov a části samotné věže. Kameny z těchto budov byly použity ke stavbě obranné zdi, která byla okolo ostrova. Většina zdi byla ale zaplavené River Dee a dnes je možné vidět pouze malé části zdi.\n\n21. února 1452 zavraždil Jakub II. 8. hraběte Douglase na zámku Stirling. 9. hrabě Douglas pokračoval v odboji proti Jakubovi II. a v roce 1455 se Jakub II. rozhodl zničit celou rodinu Douglasů.\n\nV roce 1526 se hrad dostal do rukou rodiny Maxwellů (pozdějších hrabat z Nitsdale). Za napoleonských válek byl hrad používaný krátkodobě pro francouzské zajatce, ale už nikdy nebyl znovu obydlen.\n\nV roce 1913 se vlastník Edward Gordon rozhodl věnovat hrad do rukou státu. Dnes je hrad v péči Historical Scotland.\n\nDnešní pohled na hrad je trochu zavádějící, protože současná hladina vody je nižší. Ostrov v době Archibalda zabíral přibližně jednu třetinu současného ostrova.\nMůže se zdát, že tento hrad byl na ostrově osamocen. Toto zdání je ale mylné, protože hrad byl obklopen množstvím domů.\n\nNáčrtek zobrazuje pravděpodobný interiér za časů Douglasů. Zdi měli omítku a byla na nich navěšená látka a tapeta. Ve velké hale byla velká okna, která umožňovala dobrý průchod slunci a pěkný pohled na řeku River Dee\n\nHrad je otevřený od dubna do září v době od 9.30 do 17.30 každý den.\n\nCena: dospělí £4.00, děti £2.00, zlevněná £3.00. Cena zahrnuje zpáteční převoz lodí.\n\nPokud cestujete se psem a je horké počasí, tak pravděpodobně nenajdete místo k parkování, které by bylo ve stínu. Vstup se psem do zahrady je ale zakázaný.\n\n"}
{"id": "182626", "url": "https://cs.wikipedia.org/wiki?curid=182626", "title": "Love Will Lead You Back", "text": "Love Will Lead You Back\n\n„Love Will Lead You Back“ \"(Láska tě povede zpátky)\" je píseň americké zpěvačky Taylor Dayne a vyšla jako druhá píseň z jejího alba \"Can't Fight Fate\".\n\nPíseň se dostala na první místo americké hitparády Billboard Hot 100.\nSong napsala Diane Warren a je o ženě, která opustí svého muže kvůli milenci, ale je si jistá, že láska k jejímu muži ji přivede zpátky.\n"}
{"id": "182634", "url": "https://cs.wikipedia.org/wiki?curid=182634", "title": "Seznam osobností vyznamenaných 28. října 1997", "text": "Seznam osobností vyznamenaných 28. října 1997\n\nSeznam osobností, které prezident České republiky Václav Havel vyznamenal nejvyššími státními vyznamenáními 28. října 1997.\n\n\n\n\n\n\n\n\n"}
{"id": "182636", "url": "https://cs.wikipedia.org/wiki?curid=182636", "title": "Vodní nádrž Les Království", "text": "Vodní nádrž Les Království\n\nLes Království je údolní přehradní nádrž na řece Labi vystavěná v roce 1920. Leží u samoty Tešnov v katastrálním území Bílá Třemešná, 4 km proti proudu od města Dvůr Králové nad Labem, v úzkém údolí, jež prochází Kocléřovským hřbetem. Na levém břehu ji lemuje rozsáhlý lesní komplex Království, zbytek starého hraničního hvozdu, po němž získala přehrada své jméno.\n\nPřehrada je v českých poměrech neobvyklá svým vysoce estetickým stavebním provedením. V současnosti je díky své jedinečnosti vyhledávaným cílem turistů.\n\nOd 18. dubna 1964 je přehrada i s elektrárnou zapsána jako nemovitá kulturní památka, od 1. července 2010 je národní kulturní památkou.\n\nPo ničivé povodni z roku 1897, která zasáhla údolí Labe až po Pardubice, bylo rozhodnuto o výstavbě dvou vodních děl, jež by přívalové vody zadržely – přehrad Labská (u Špindlerova Mlýna) a \"Tešnovská\" (dnešní přehrada Les Království). Podklady pro stavební projekt začalo roku 1903 připravovat Technické oddělení pro úpravu řek v Praze, vedené stavebním radou Ing. Josefem Plickou. Stavba proběhla v letech 1910–1920 (zdržení způsobila první světová válka). Stavební část provedla firma J. V. Velflík a strojní zařízení dodala firma Fanta a Jireš (obě společnosti rovněž z Prahy). Náklady na stavbu přehrady činily 4,7 milionu rakouských korun. Po dokončení výstavby šlo o největší vodní nádrž v tehdejší Česko­slovenské republice.\n\nHráz je gravitační oblouková, zděná z královédvorského pískovce. Šířka hráze v základu je 37 metrů a v koruně 7,2 m. Délka hráze v koruně je 218 metrů. Maximální výška hráze je 41,1 m, hloubka u hráze je asi 28 metrů. Nádrž je při zásobním objemu dlouhá 5,1 km a maximální zatopená plocha činí 85 hektarů (v běžném provozu 58,6 ha). Součástí přehrady byla od roku 1923 i vodní elektrárna o výkonu 2×600 kW. V roce 2005 byly vyměněny turbíny, nový výkon 2120 kW. Po koruně hráze vede silnice místního významu.\n\nCelý soubor staveb je pojednán v romantizujícím, pseudogotickém duchu. Samotná koruna hráze je doplněna dvěma branami s ozdobnými věžičkami. Domek hrázného, stojící opodál na pravém břehu, připomíná malý kamenný hrad s dominantní věží s cimbuřím.\n\nNádrž může být uváděna pod jmény \"Les Království\", \"Tešnovská\" (\"Těšnovská\") a \"Bílá Třemešná\".\n\n"}
{"id": "182638", "url": "https://cs.wikipedia.org/wiki?curid=182638", "title": "Seznam osobností vyznamenaných 28. října 1996", "text": "Seznam osobností vyznamenaných 28. října 1996\n\nSeznam osobností, které prezident České republiky Václav Havel vyznamenal nejvyššími státními vyznamenáními 28. října 1996.\n\n\n\n\n\n\n\n\n\n"}
{"id": "182639", "url": "https://cs.wikipedia.org/wiki?curid=182639", "title": "MAX232", "text": "MAX232\n\nMAX232 je levný a velmi používaný převodník úrovní RS-232 (sériová linka) na TTL úrovně. Jeho nespornou výhodou je, že potřebuje pouze jeden zdroj napětí a to +5 V, nikoliv +15, -15 a +5 V jako některé jiné převodníky. Obsahuje 2 převodníky TTL → RS232 a 2 převodníky RS232 → TTL. Jeho uplatnění je všude tam, kde je třeba připojit zařízení s nízkým napájecím napětím na sériovou linku (notebooky, mobilní telefony, jednočipové počítače).\n\n\n"}
{"id": "182640", "url": "https://cs.wikipedia.org/wiki?curid=182640", "title": "Seznam osobností vyznamenaných 28. října 1995", "text": "Seznam osobností vyznamenaných 28. října 1995\n\nSeznam osobností, které prezident České republiky Václav Havel vyznamenal nejvyššími státními vyznamenáními 28. října 1995. Jednalo se o prvé vyznamenání v historii samostatné České republiky.\n\n\n\n\n\n\n\n"}
{"id": "182643", "url": "https://cs.wikipedia.org/wiki?curid=182643", "title": "Petr Hájek (matematik)", "text": "Petr Hájek (matematik)\n\nPetr Hájek (6. února 1940 Praha – 26. prosince 2016) byl český vědec v oblasti matematické logiky a profesor matematiky.\n\nVystudoval Matematicko-fyzikální fakultu Univerzity Karlovy v Praze a Hudební fakultu Akademie múzických umění (hru na varhany). Pracoval v Ústavu informatiky Akademie věd České republiky, přednášel na Matematicko-fyzikální fakultě UK a Fakultě jaderné a fyzikálně inženýrské ČVUT. Věnoval se teorii množin, aritmetice, později logice a umělé inteligenci. Položil matematické základy fuzzy logiky. Nikdy nebyl členem žádné politické strany; odmítl spolupráci s StB. Jak docentem (1993), tak profesorem (1997) byl jmenován až po sametové revoluci. V letech 1992–2000 byl ředitelem Ústavu informatiky Akademie věd České republiky, v letech 1996–2003 prezidentem Společnosti Kurta Gödela \"(Kurt Gödel Society)\". Od roku 1996 byl členem Učené společnosti České republiky. V roce 2006 mu prezident České republiky Václav Klaus udělil medaili Za zásluhy o stát v oblasti vědy a o dva roky později obdržel čestný doktorát od Slezské univerzity v Opavě.\n\nDálkově vystudoval hru na varhany na AMU u profesora Jiřího Reinbergera. Po čtyřicet let působil jako varhaník pražského evangelického kostela sv. Klimenta.\n\nJeho synem je básník Jonáš Hájek.\n\n\n\n\n"}
{"id": "182644", "url": "https://cs.wikipedia.org/wiki?curid=182644", "title": "Kachovskaja (stanice metra v Moskvě)", "text": "Kachovskaja (stanice metra v Moskvě)\n\nKachovskaja ( ) je stanice moskevského metra, jedna ze tří stanic na nejstarší části Třetího přestupního okruhu, původně samostatné nejkratší stejnojmenné lince metra. Funguje jako západní konečná tohoto úseku (do roku 1995 se jednalo o konečnou Kachovské větve Zamoskvorecké linky) do té doby, než bude původní linka Kachovskaja pohlcena Třetím přestupním okruhem. Geograficky je umístěna na jihu města, pod Kachovským náměstím.\n\nStanice je konstruována jako podzemní, hloubená, unifikované konstrukce – s ostrovním nástupištěm, mělce založená v hloubce 9 m pod povrchem. Vzhled nástupiště do velké míry určoval standardizovaný projekt, typický pro stanice, které byly postaveny v 60., 70. a 80. letech 20. století. Podpírá jej totiž celkem čtyřicet betonových sloupů, obložených hnědým mramorem. Podlahu tvoří žula, stěny za nástupištěm pak bílé dlaždice, které v určitých intervalech střídají reliéfy s tématem ruské občanské války.\n\nStanice má dva vestibuly (východní a západní); jeden z nich je společný pro obě linky (od roku 1983 lze z Kachovské přestoupit i do stanice Sevastopolskaja na deváté lince, která je založena pod Kachovskou stanicí). Kachovskaja slouží veřejnosti již od 11. srpna 1969.\n\n"}
{"id": "182652", "url": "https://cs.wikipedia.org/wiki?curid=182652", "title": "Multimodální přepravní systém", "text": "Multimodální přepravní systém\n\nMultimodální přepravní systém je druh dopravy využívající více dopravních oborů při přepravě nákladu. V tomto systému se však nepřepravují unifikované jednotky, které se po dobu přepravy nemění, ty jsou využívány při tzv. intermodální přepravě.\nNa všechny druhy dopravy (silniční, železniční, letecká, námořní, vnitrozemská vodní) je vystavován stejný přepravní doklad - konosament FIATA (FIATA Bill of Lading - FBL), na rozdíl od intermodálního přepravního systému. FIATA – konosament multimodální přepravy – vystaven na úsek kombinované přepravy jako na celek – zasílatel přejímá zodpovědnost za provedení celého průběhu kombinované přepravy.\nOperátor multimodální přepravy (např. zasílatel) vystavuje tento přepravní doklad na celou délku přepravy. Operátor musí být zároveň členem Mezinárodního sdružení zasílatelů, aby mohl tuto činnost provozovat.\nV kombinované dopravě je snaha omezit přepravu po silnici na minimum, vzhledem k ekologickým vlivům. Proto je větší část přepravy obvykle prováděna po železnici či po vodě. Po silnici pak probíhá pouze počáteční svoz a závěrečný rozvoz.\n\n"}
{"id": "182656", "url": "https://cs.wikipedia.org/wiki?curid=182656", "title": "Skákavkovití", "text": "Skákavkovití\n\nSkákavkovití (Salticidae) jsou čeledí pavouků, spadají do nadčeledi Salticoidea. Jedná se o nejpočetnější pavoučí čeleď na světě. V celkem 610 rodech bylo popsáno asi 5800 druhů, což představuje zhruba 13 % všech pavouků. Skákavky mají těla o délce 2 - 18 mm. Jejich zrak tvořený dvěma velkýma a šesti malýma očima je nejlepší mezi všemi členovci - využívají ho k lovu, námluvám a pohybu. Mají dobře vyvinuté průdušnice a plicní vaky. Charakteristickým znakem skákavek je jejich schopnost skákat. Odrážejí se při tom zadním párem nohou a dokáží skočit až do dvacetinásobku délky svého těla. V ČR žije 72 druhů, většina z nich má malé rozměry.\n\nTito pavouci se vyznačují protáhlým tělem, vysokou hlavohrudí a poměrně krátkýma, ale značně silnýma nohama, z nichž oba zadní páry slouží ke skákání. Skákavky mají vyvinutý bohatě větvený tracheální systém (ačkoliv primární dýchací orgán jsou plicní vaky).\n\nOsm očí je uspořádáno do tří řad. Čtyři největší oči jsou umístěny na svislé, čelní straně hlavohrudi, tvoří první řadu, říká se jim oči hlavní. Prostřední pár (AM - anteromediální) je největší a umožňuje přímé ostré stereoskopické vidění. AM pár očí má stavbu jako teleskopický dalekohled. Sítnice předních teleskopických očí je ovládána četnými svaly, které umožňují posun zorného pole, aniž by se pavouk musel natáčet. Vedle nich umístěné anterolaterální (AL) oči jsou zřetelně menší, ale stále relativně velké v porovnání s jinými pavouky. Ty rozšiřují zorné pole do stran. Následující dvě malé (posteromediální - PM) oči na bocích hlavohrudi, které tvoří řadu druhou, a jejichž funkce je neznámá. Poslední pár očí (anterolaterální - AL) se nalézá na zadním okraji vystouplé části hlavohrudi a tvoří třetí řadu. Oči umístěné ve třetí řadě vnímají jen pohyb (změnu uspořádání skvrn v nejbližším okolí), avšak jakmile skákavka ve svém okolí něco zahlédne, okamžitě se celá otočí a zaměří na zdroj pohybu svoje přední - hlavní oči. Zrak skákavek je nejlépe rozvinutý mezi všemi členovci - skákavka rodu \"Evarcha\" vidí mouchu z 8 cm tak zřetelně, jako ji vidí člověk ze vzdálenosti 20 - 25 cm.\n\nV roce 2016 tým z Cornellovy univerzity objevil díky sledování mozkové aktivity skákavky, že kromě zraku má i velmi dobře vyvinutý sluch, citlivý na zvuky běžné hlasitosti do několika metrů vzdálenosti. Nejcitlivější je v oblasti 90 Hz, což odpovídá frekvenci bzučení parazitických vos, přirozených nepřátel pro zkoumaný severoamerický druh - to pak obvykle reagují tak, že na vteřinu ustrnou a následně se otočí a skočí pryč. Zvuky dokáží zaslechnout až na vzdálenost 3 metry. Odpovědným orgánem jsou pravděpodobně lyriformní útvary na nohách.\n\nSkákavky se živí drobným hmyzem, způsob lovu je velmi zajímavý. Když skákavka zahlédne svou kořist, začne se k ní opatrně přibližovat, ze vzdálenosti 4 cm se pak začne plížit jako kočka. Posledních 15 mm (trojnásobná délka těla) překoná skokem, vrhne se na kořist a vstříkne jí do těla chelicerami jed. Málokdy se stane, že svou kořist mine.\n\nPři rozmnožování hrají svou roli tzv. pářící tance - sameček před kopulací signalizuje samičce chelicerami a předními končetinami, že není kořistí. Ne vždy je úspěšný.\n\n\n"}
{"id": "182657", "url": "https://cs.wikipedia.org/wiki?curid=182657", "title": "SkyTeam", "text": "SkyTeam\n\nSkyTeam je globální aliance leteckých společností různých států, která vznikla 22. června 2000 se čtyřmi zakladateli: Aeroméxico, Air France, Delta Air Lines a Korean Air. Je druhou největší leteckou aliancí po Star Alliance a v současnosti díky celosvětově rozsáhlé síti zahrnuje 1000 destinací ve přibližně 170 zemích, s přes 15 000 lety denně. Mezi jednotlivými členy je na určitých linkách provozován tzv. codeshare.\n\nAerolinky sdružené do aliance SkyTeam si také vzájemně uznávají své věrnostní programy. Za míle proletěné s jiným partnerem proto například České aerolinie, které jsou členem aliance od března roku 2001, načítají body do svého \"OK plus\" programu.\n\nV červnu 2000 oznámily letecké společnosti Aeroméxico, Air France, Delta Air Lines a Korean Air vznik aliance leteckých dopravců SkyTeam. V září toho roku vznikla největší aliance nákladních leteckých dopravců – SkyTeam Cargo.\n\n\n\n\n\"Stav v červnu 2019\"\n\n\nNásledující tabulka ukazuje, jaké úrovně dosahují věrnostní programy leteckých společností v rámci SkyTeamu\n\nOd roku 2009 mají členské společnosti alespoň jedno letadlo v barvách SkyTeamu\n\n \n"}
{"id": "182663", "url": "https://cs.wikipedia.org/wiki?curid=182663", "title": "Snovačkovití", "text": "Snovačkovití\n\nSnovačkovití (Theridiidae) je druhově velmi bohatá čeleď pavouků, zahrnuje více než 2 000 druhů, v našich podmínkách se můžeme setkat s přibližně 60 druhy.\n\nZadeček snovaček je kulovitý a bývá ve srovnání s hlavohrudí poměrně velký. Nejtypičtějším znakem všech snovaček je řada pilovitých brv na spodní straně chodidlových článků posledního páru noh. Souvisí s přítomností speciálních lepových žláz, jejichž sekret právě těmito brvami stírá ze snovacích bradavek a vrhá jej na vlákna své sítě v rámci příprav své pavučinové pasti, nebo přímo na lapenou kořist, čímž omezuje její pohyb před zaútočením. Chelicery bývají relativně malé. Velikost snovaček kolísá od 1 do 14 mm.\n\nNěkteré druhy snovaček dokážou stridulovat (vyluzovat zvuk) – zadní okraj jejich hlavohrudi je rýhovaný a přes tyto rýhy může pavouk přejíždět drobnými ostny, umístěnými na přídi zadečku, což má za následek generování zvuku, který je v případě Snovačky pokoutní (\"Steatoda bipunctata\") vnímatelný i pro lidské ucho.\n\nSítě snovaček bývají různě velké, vždy mají ale podobu trojrozměrné sítě vláken, která je vybudovaná mezi stébly trav, nebo větvičkami stromů či keřů.\n\n\n"}
{"id": "182665", "url": "https://cs.wikipedia.org/wiki?curid=182665", "title": "Matvějevskaja (železniční zastávka)", "text": "Matvějevskaja (železniční zastávka)\n\nMatvějevskaja je železniční zastávka v Moskvě, na trati vycházející z Kyjevského nádraží směrem na Smolensk.\n\nJe to druhá zastávka za Kyjevským nádražím, nachází se 7 km od něj jihozápadním směrem (nedaleko říčky Raměnka), tuto vzdálenost vlak urazí za 10 minut. Stanice je pojmenovaná podle přilehlé části města, Očakovo-Matvějevského okruhu. Velká část zdejších obyvatel dojízdí do zaměstnání vlakem právě odsud; na vlakové spoje navazují i mnohé další autobusové do vzdálenějších míst.\n\nCelá zastávka má dvě nástupiště, jak boční tak i ostrovní, umístěné každé na jedné straně kolejiště. Všechny propojuje podchod, vybudovaný pod celou zastávkou.\n\n"}
{"id": "182676", "url": "https://cs.wikipedia.org/wiki?curid=182676", "title": "Herpetické viry", "text": "Herpetické viry\n\nHerpetické viry neboli herpesviry (čeleď Herpesviridae, z řec. \"herpein\", plazit se, plížit se) jsou obalené DNA viry, pro které je typické dlouhodobé přetrvávání (latence) v nakaženém organismu. Patří mezi nejrozšířenější viry v živočišné populaci a jsou původci širokého spektra nemocí lidí i zvířat.\n\nHerpesviry jsou poměrně velké viry (120–220 nm) sférického tvaru. Jsou to obalené viry, obal tvořený lipoproteiny získávají pučením přes jadernou membránu infikované buňky. Z obalu ční do prostoru peplomery, které slouží k průniku do dalších buněk. Samotná bílkovinná kapsida viru má eikosahedrální symetrii a je tvořená 162 kapsomerami, které mají tvar protáhlých hranolů. Uvnitř kapsidy je stočená jediná molekula dvouvláknité, lineární DNA.\n\nHerpesviry se replikují v jádře infikované buňky – po průniku cytoplasmatickou membránou se z virionu uvolní deoxyribonukleová kyselina, proniká do jádra a tam využije enzymů hostitelské buňky k replikaci vlastní DNA a k syntéze mRNA, která nese informaci o složení virových proteinů. Virové proteiny, přestože vznikly na ribozomech vně jádra, se do jádra vracejí a kompletují se s virovou DNA. Kapsidy pak pučí přes jadernou membránu, čímž získávají obal, hotové viriony se pak ve vakuolách nebo přes endoplasmatické retikulum dostávají vně buňky, kde mohou nakazit další buňky.\n\nVirové proteiny jsou v jádře nakažené buňky vidět pod světelným mikroskopem jako tzv. virové inkluze.\n\nI po odeznění infekce,která nastává po průniku viru do organismu,virus sám přetrvává ve tkáních (nervová ganglia, žlázy, ledviny apod.) v latentním stavu. Při stresové situaci nebo při oslabení imunitního systému hostitele se viry aktivují a způsobí nové onemocnění. Některé herpesviry jsou schopné způsobit nádorovou transformaci infikované buňky.\n\nPodle délky replikačního cyklu, místech latence a vlastnostech virových částic se celá čeleď Herpesviridae rozděluje na tři podčeledi, Alphaherpesvirinae, Betaherpesvirinae a Gammaherpesvirinae.\n\nLidský herpesvirus () je virus běžně rozšířený mezi populací. Nejčastější jím způsobená nemoc je opar, jehož původcem je konkrétněji virus herpes simplex 1 a 2. Jiné typy herpesvirů jsou původci nemocí, jako je infekční mononukleóza nebo Kaposiho sarkom.\n\n\nČlověk se může nakazit také B-virem, opičím herpesvirem, který infikuje makaky. Infekce člověka probíhá velmi prudce a u neléčených osob často končí smrtí.\n\n\n\n"}
{"id": "182678", "url": "https://cs.wikipedia.org/wiki?curid=182678", "title": "Unreal Tournament 2004", "text": "Unreal Tournament 2004\n\nUnreal Tournament 2004 je klasická multiplayerová FPS, od ostatních her tohoto typu je odlišená zvláštními pohyby hráče – dodge.\n\n\n\n\n\n\nKaždá zbraň má dvě funkce, primární a sekundární střelbu. Standardně je nastavena na levém tlačítku myši primární a na pravém sekundární střelba.\n\n\nVe hře je mnoho typů různých vozidel:\n\nrychlopalný raketomet účinný vůči všemu v primární střelbě, v sekundární střelbě a v klidu Leviathan vysune masivni iontové dělo, v tomto módu je však vystaven útokům ze vzduchu.\n\n\nV \"UT2004\" jsou různé předměty, které může hráč sbírat. Tyto věci mají různé funkce a jsou různě prospěšné.\nVěci v \"Unreal Tournament 2004\":\n\n\n\n\n\n\n\n\n\n\n\n"}
{"id": "182697", "url": "https://cs.wikipedia.org/wiki?curid=182697", "title": "Sekáči", "text": "Sekáči\n\nSekáči (Opilionida) jsou řád pavoukovců, vyznačují se srostlou hlavohrudí a zadečkem a dlouhými končetinami. Živí se hmyzem. Byly nalezeny dobře zachovalé fosílie staré 400 milionů let, jejichž stavba vypadá překvapivě moderně. To naznačuje, že základní struktura sekáčů se od té doby příliš nezměnila. Navzdory zdánlivé podobnosti s pavouky a některými velkými roztoči jsou vývojově nejbližší příbuzní sekáčů štíři.\n\nTělo sekáčů je kompaktní (není jako u pavouků rozčleněno na hlavohruď a zadeček), nápadné je na něm zřetelné článkování. Nohy sekáčů jsou velice dlouhé a jejich konce bývají druhotně členěny, takže mají charakter jakýchsi „chapadélek“ která umožňují ovíjení stonků trav při pohybu, nebo lepší uchopení potravy. Nohy sekáčů se mohou velmi snadno uvolnit, je to součást sebezáchovy jedince. Tomuto jevu se říká autotomie. Noha sebou po odlomení velmi dlouho seká – odtud pochází český název těchto pavoukovců.\n\nKlepítka sekáčů jsou tříčlánková zakončená klepítkovitě. Makadla poněkud připomínají nohy, ale jsou mnohem kratší. Na hlavové části se nachází hrbolek, na jehož bocích se nalézá po jednom oku. Jedové, ani snovací žlázy nejsou u sekáčů vyvinuty.\n\nSamčí pohlavní orgán je protažen v nápadný kopulační orgán (penis), kterým je sperma při páření přiváděno přímo do pohlavního otvoru samice.\n\nVětšinou jsou sekáči všežravci. Živí se především drobným hmyzem a mnoha druhy rostlin a hub. Někteří jsou mrchožrouti, krmí se mrtvými organismy, trusem ptáků a podobně. Velká variabilita potravy je u pavoukovců poměrně nezvyklá, bývají spíše dravci. Většina loví kořist ze zálohy, někteří loví i aktivně. Protože jejich oči nemohou vytvořit celkový obraz prostředí, používají svůj druhý pár nohou jako tykadla k prozkoumání okolí. Na rozdíl od většiny pavoukovců nemají sací nebo filtrovací ústrojí. Polykají malé částečky potravy, čímž jsou zranitelnější vůči vnitřním parazitům.\n\nMnoho druhů sekáčů bez problémů toleruje členy vlastního druhu. V seskupení mnoha jednotlivců se často nacházejí v chráněných místech v blízkosti vody. Tyto skupiny mohou čítat stovky až několik tisíc jedinců, záleží na druhu. Tvoření skupin je pravděpodobně strategií proti predátorům, kombinují účinky pachů sekretu a snižují pravděpodobnost sežrání konkrétního jedince.\n\nPro vypořádání se s predátory, jako jsou ptáci, savci, obojživelníci a pavouci, některé druhy lepí úlomky na svá těla, mnozí zase při vyrušení hrají mrtvého. Mnoho sekáčů provádí autotomii aby predátora zmátli. Zvláště dlouhonohé druhy vibrují svým tělem, pravděpodobně také ke zmatení dravce. Toto chování je podobné, ale nesouvisející s pavoukem třesavkou, který vibruje při dotyku sítě. Také vypouštějí látky z pachových žláz, ty mohou odradit větší dravce a jsou účinné i proti mravencům.\n\nAčkoli se vyskytují i partenogenetické druhy, většina sekáčů se množí pohlavně. Samci některých druhů produkují sekret ze svých chelicer na samičky před pářením. Samec stráží samici po kopulaci, u mnoha druhů i brání území. Samice kladou vajíčka kladélkem do různých štěrbin krátce po páření nebo kdykoliv až o několik měsíců později. Dále se většinou o osud potomků nestará.\n\nVýjimkou jsou některé druhy, jež staví pro vejce hnízda. Unikátním rysem sekáčů je to, že samci některých druhů sami hlídají vejce, která mají s více partnery. Chrání je i proti vejcožroutským samicím. Navíc někteří vejce pravidelně čistí. V závislosti na okolnostech, jako je teplota, se mládě může z vejce vylíhnout kdykoli po uplynutí prvních 20 dnů až asi půl roku po kladení. Sekáči procházejí čtyřmi až osmi instary než dosáhnou dospělosti. Většina známých druhů má šest instarů.\n\nV prosinci roku 2011 bylo objeveno již více než 6500 druhů sekáčů po celém světě. V Česku žije přibližně 30 druhů sekáčů.\n\n\n"}
{"id": "182711", "url": "https://cs.wikipedia.org/wiki?curid=182711", "title": "Hohenstadt", "text": "Hohenstadt\n\nHohenstadt může být:\n\n"}
{"id": "182712", "url": "https://cs.wikipedia.org/wiki?curid=182712", "title": "Pfalz D.III", "text": "Pfalz D.III\n\nPfalz D.III byl německý jednomístný stíhací dvouplošník používaný během první světové války především německými jednotkami Luftstreitkräfte. Jeho konstruktérem byl Rudolph Gehringer a vyráběl se u firmy Pfalz Flugzeugwerke. Nejvíce strojů bylo vyrobeno ve zdokonalené verzi D.IIIa.\n\nFirma Pfalz Flugzeugwerke byla založena se záměrem vyrábět licenční letouny jiných výrobců jako byly předválečné jednoplošníky Morane-Saulnier a po vyhlášení války pak letouny Roland D.I a D.II. Po příchodu Gehringera na pozici hlavního konstruktéra, firma zahájila vývoj vlastního stíhacího dvouplošníku. Gehringer získal vynikající zkušenosti u firmy Flugzeugbau Friedrichshafen, kde pracoval pod vedením diplomovaného inženýra Theodora Kobera a výsledek vývoje nového letounu byl velmi slibný. V dubnu 1917 firma dokonce předčasně ukončila výrobu zakázky na 100 kusů letounů Roland D.III (dokončeno 30) a začala s výrobou vlastní stíhačky.\n\nPfalz D.III byl nepochybně inspirován tehdejšími Rolandy, zejména skořepinovou konstrukcí trupu z překližky i jeho \"rybím\" tvarem. Potah byl tvořen dvěma vrstvami dýhy vinutými spirálovitě v protichůdném směru. Vinutí se provádělo na formě, která tvořila polovinu trupu, půlky se následně slepily a místa spojů překryly vrstvou tkaniny nasáklou lepidlem. Tato metoda stavby zvaná \"Wickelrumpf\" zaručovala vysokou pevnost a ladné tvary oproti tehdejším běžně používaným konstrukcím. Na druhou stranu byla výrobně pracná a náročná na kvalitu výroby i použitého materiálu. Nevýhodou takto vyrobeného skořepinového trupu byla tendence k zakřivení a kroucení při stárnutí materiálu, zejména při použití nedostatečně vyzrálého dřeva nebo při vysoké vlhkosti prostředí. Tyto problémy způsobovaly naklánění letounu do strany, což vedlo i k haváriím při přistáních.\n\nPrototyp byl zalétán v květnu 1917 a k operujícím jednotkám, především v Bavorsku, se první stroje dostaly v srpnu. I když významně výkonnější než rané konstrukce Rolandů, byl nový Pfalz považován za výkonově horší než letouny firmy Albatros D.III a D.V. Piloti kritizovali velké síly v řízení, nedostatečnou rychlost, výkon a nízkou stoupavost. Byl také náchylný k přetažení a pádu do vývrtky, ze které byl návrat k ustálenému letu velmi obtížný. Naproti tomu Britové, kteří testovali ukořistěný Pfalz D.III s číslem 4184/17, ocenili jeho manévrovací schopnosti a uváděli lepší reakce v řízení než u tehdejších Albatrosů.\n\nNa rozdíl od Albatrosu měl Pfalz celkově pevnější konstrukci. Zatímco Albatrosy měly přetrvávající problémy s pevností dolního křídla a byly vlastním pilotům nebezpečné zejména při střemhlavém letu, Pfalzy s pevnou konstrukcí a dvojitými mezikřídelními vzpěrami (dva závěsy na horním i dolním křídle) v tomto letovém režimu bezpečně dosahovaly vysokých rychlostí. Piloti, kteří do té doby Albatrosy opěvovali pro jejich výkony, začali díky zmíněným vlastnostem dávat přednost Pfalzům. Ze stejného důvodu se také staly oblíbenými pro bezpečnější útoky na pozorovací balóny. Tyto útoky byly především prováděny střemhlavým letem z výšky, kdy byla žádoucí maximální rychlost letounu ve snaze rychle překvapit nepřátelskou obranu a maximálně snížit čas k obranné palbě.\n\nVýznamnější připomínka pilotů, kteří nové Pfalzy používali byla ke kulometům, které byly vnořeny do trupu a jejich poloha znemožňovala opravy zaseknutí mechanizmu za letu. To vedlo k mírné úpravě ve variantě D.IIIa, kde byly kulomety přesunuty na horní kryt trupu. D.IIIa byl od svého předchůdce rozeznatelný také podle zvětšených VOP, měl navíc zkrácené zakončení dolních křídel (\"wingtipů\") a silnější motor Mercedes D.IIIa o výkonu 180 k (134 kW). K operačnímu nasazení se vylepšený D.IIIa dostal v listopadu 1917, koncem prosince jich na frontě sloužilo již 114. Koncem února 1918 u bojových jednotek na západní frontě létalo celkem 261 Pfalzů D.IIIa. Operoval u stíhacích letek Jasta 4, 10, 11, 16b, 18, 20, 21, 23, 24, 30, 32, 34b, 35, 46, 61, 64, 47, 77, 79 a u třech námořních polních stíhacích letek (Marine Feld Jagdstaffeln). Od jara roku 1918 se D.IIIa užívaly rovněž u pilotních škol. Například velitel Jagdgeschwader II, Rudolf Berthold, dával přednost užívání D.IIIa před letounem Albatros D.V, jimiž byla jeho eskadra vyzbrojena.\nByla také vyrobena experimentální verze trojplošníku vycházející z typu D.III, ale vykazoval špatné letové výkony a tak bylo od dalšího vývoje upuštěno.\n\nCelkem se vyrobilo 260 kusů D.III a 750 kusů D.IIIa. Poslední série D.IIIa byla určena pro Turecko, měla proto zvlášť upravené chladiče. V dubnu 1918 byla výroba obou typů ukončena, aby již výkonově nedostačující stíhačky ve výrobních halách nahradil jejich nový následovník Pfalz D.XII. V červnu 1918 bylo v operačním nasazení přibližně 430 strojů D.IIIa, v srpnu již jen 166 a při uzavření příměří přibližně 100.\n\n12. června 1918 byl jeden Pfalz D.IIIa po přistání v neutrálním Holandsku internován a používalo jej pak holandské vojenské letectvo.\n\n\n\n\n\n\n\n"}
{"id": "182716", "url": "https://cs.wikipedia.org/wiki?curid=182716", "title": "Plzeň 9-Malesice", "text": "Plzeň 9-Malesice\n\nPlzeň 9-Malesice jsou městským obvodem o rozloze 903,34 ha na severozápadním okraji statutárního města Plzně. Městský obvod vznikl teprve 1. ledna 2003 z území dosud samostatné obce Malesice, před tím tvořící součást okresu Plzeň-sever. Je zde evidováno 22 ulic a 227 adres.\n\nÚzemí městského obvodu se člení na 2 místní části \"(zároveň katastrální území a základním sídelní jednotky)\", jimiž jsou:\n\nÚzemí městského obvodu sousedí na východě s městským obvodem Plzeň 7-Radčice, na jihu s městským obvodem Plzeň 5-Křimice a s obcí Vochovem, na jihozápadě s městem Město Touškov, na západě s obcí Čeminy, na severozápadě s obcí Příšovem, a na severu s obcí Chotíkovem.\n"}
{"id": "182718", "url": "https://cs.wikipedia.org/wiki?curid=182718", "title": "Mistrovství světa v biatlonu 2007", "text": "Mistrovství světa v biatlonu 2007\n\n41. Mistrovství světa v biatlonu 2007 se uskutečnilo v italském Rasen-Antholz ve dnech od 2. února do 11. února.\nItalský premiér Romano Prodi zahájil mistrovství světa na slavnostním zahájení, kterého se účastnilo 300 sportovců ze 30 zemí.\n\nSlavnostní zahájení proběhlo 2. února v 20:00 hodin. Na programu šampionátu bylo celkem 11 závodů. Muži a ženy absolvovali sprinty, stíhací závody, vytrvalostní závody, závody s hromadným startem a štafety. Navíc také společně absolvovali závod smíšených štafet.\n\nŠampionátu se zúčastnili závodníci ze 38 zemí. Celkem zde závodilo 288 sportovců z toho 154 mužů a 134 žen.\n\n"}
{"id": "182720", "url": "https://cs.wikipedia.org/wiki?curid=182720", "title": "Korejská Wikipedie", "text": "Korejská Wikipedie\n\nKorejská Wikipedie je jazyková verze Wikipedie v korejštině. Byla založena na podzim roku 2002. V lednu 2020 obsahovala přes 479 000 článků a pracovalo pro ni 25 správců. Registrováno bylo přes 599 000 uživatelů, z nichž bylo asi 2 100 aktivních. V počtu článků byla 23. největší Wikipedie.\n\nV roce 2019 bylo zobrazeno okolo 962,8 milionu dotazů. Denní průměr byl 2 637 818 a měsíční 80 233 642 dotazů. Nejvíce dotazů bylo zobrazeno v květnu (93 443 351), nejméně v prosinci (70 003 001). Nejvíce dotazů za den přišlo v úterý 3. září (10 242 348), nejméně v pátek 27. prosince (1 968 140).\n\nFyzicky je server, na kterém běží korejská, čínská a japonská Wikipedie, umístěn v datacentru Yahoo! v Soulu.\n\n"}
{"id": "182721", "url": "https://cs.wikipedia.org/wiki?curid=182721", "title": "Chorvatská Wikipedie", "text": "Chorvatská Wikipedie\n\nChorvatská Wikipedie je jazyková verze Wikipedie v chorvatštině. Byla založena 16. února 2003. V lednu 2020 obsahovala přes 213 000 článků a pracovalo pro ni 16 správců. Registrováno bylo přes 229 000 uživatelů, z nichž bylo asi 560 aktivních. V počtu článků byla 42. největší Wikipedie.\n\nV roce 2012 provedli 71,6 % editací chorvatské Wikipedie uživatelé z Chorvatska, 13,5 % z Bosny a Hercegoviny a 4,3 % ze Srbska.\n"}
{"id": "182722", "url": "https://cs.wikipedia.org/wiki?curid=182722", "title": "Michelle Branch", "text": "Michelle Branch\n\nMichelle Jacquet DeSevren Branch Landau (* 2. července 1983 Flagstaff, Arizona) je americká zpěvačka, skladatelka, kytaristka a držitelka prestižní ceny Grammy. Na hudební scéně debutovala v roce 2000, kdy vydala albu \"Broken Brecalat\". Následovala alba \"Hotel Paper\" a \"The Spirit Room\". V roce 2004 vytvořila duo s muzikantkou Jessicou Harp, které nazvaly The Wreckers.\n\nV prosinci 2000 dělala předskokanku chlapecké skupině Hanson a krátce na to vydala album \"The Spirit Room\", na kterém se objevily i úspěšné písně jako „All You Wanted“ nebo „Goodbye to You“.\n\nV roce 2002 nazpívala hlavní vokál k písni „The Game of Love“, kde ji na kytaru doprovázel Carlos Santana. Tato píseň byla také její první v kariéře, která se dostala do Top 5 hitparády Billboard Hot 100. Později získala za tuto píseň i Grammy.\n\nV roce 2015 zpívala vokály v písni „Sleep“ z alba \"Cahuenga Gardens\" kytaristy Dustina Boyera.\n\n23. května 2004 si v Mexiku vzala za svého manžela o devatenáct let staršího basáka Teddyho Landaua. 3. srpna 2005 se jim narodilo první dítě, dcera Owen Isabelle.\n\n"}
{"id": "182727", "url": "https://cs.wikipedia.org/wiki?curid=182727", "title": "Hohenstadt an der Alb", "text": "Hohenstadt an der Alb\n\nHohenstadt an der Alb je obec v Bádensku-Württembersku a patří do okresu Göppingen. Název se běžně zkracuje na Hohenstadt\n\nHohenstadt leží na pohoří Švábská Jura, nazývané také Švábská Alba přibližně 20 km jižně od okresního města Göppingen. Obec je se svou nadmořskou výškou 814 m n. m. nejvýše položenou obcí ve vládním obvodu (správním kraji) Stuttgart. Nejvyšší bod obce leží u místní části Weilerhöhe a má hodnotu 832 m n. m.\n\nDříve spíš zemědělská obec se stává domovem nově příchozích z velkých okolních měst, pro které je velice výhodná poloha obce z hlediska dopravní obslužnosti a čistého životního prostředí.\n\nPočet obyvatel neustále mírně stoupá, v tabulce je uveden přehled od roku 1837 do roku 2004:\n\nObec Hohenstadt je napojena pomocí zvláštního pomocného nájezdu na dálnici A8.Průběh dálnice v okolí obce má být v budoucnu optimalizován pomocí dvou tunelů a jednoho mostu, čímž částečně odpadne již tak minimální hlukové zatížení obce. Pod katastrem obce má vést tunel železniční rychlodráhy ze Stuttgartu do Ulmu.\n\nObec je v okolí proslavena svými masopustními průvody.\n\n\n"}
{"id": "182728", "url": "https://cs.wikipedia.org/wiki?curid=182728", "title": "Plzeň 10-Lhota", "text": "Plzeň 10-Lhota\n\nPlzeň 10-Lhota je městským obvodem o rozloze 389,05 ha na jihozápadním okraji statutárního města Plzně. Městský obvod vznikl 1. ledna 2003 z území dosud samostatné obce Lhota, před tím tvořící součást okresu Plzeň-jih, na základě Dohody o připojení obce Lhota k městu Plzeň z roku 2002. Území městského obvodu je tvořeno celým katastrálním územím Lhota u Dobřan. Je zde evidováno 33 ulic a 539 adres.\n\nÚzemí městského obvodu sousedí na severu s centrálním městským obvodem Plzeň 3 (jeho část Valcha) na východě s městským obvodem Plzeň 6-Litice, na jihu s městem Dobřany, a na západě s obcí Nová Ves.\n\n"}
{"id": "182729", "url": "https://cs.wikipedia.org/wiki?curid=182729", "title": "Symfonie č. 4 (Beethoven)", "text": "Symfonie č. 4 (Beethoven)\n\nSymfonie č. 4 je symfonie Ludwiga van Beethovena. Skladatel ji napsal v roce 1806 a věnoval Franzi von Oppersdorffovi. Skládal ji v Hradci nad Moravicí.\n\n\nDurata: 33 minut.\n\nDřevěné nástroje: 1 příčná flétna, 2 hoboje, 2 klarinety, 2 fagoty\nŽesťové nástroje: 2 lesní rohy, 2 trubky\nBicí nástroje: tympány\nSmyčcové nástroje: 1. a 2. housle, violy, violoncella, kontrabasy\n"}
{"id": "182736", "url": "https://cs.wikipedia.org/wiki?curid=182736", "title": "Roztoči", "text": "Roztoči\n\nRoztoči (\"Acari\") jsou nejrozmanitějším a druhově nejbohatším řádem pavoukovců. Obecně jsou velmi malí (80 μm–1 mm), některé druhy však dosahují délky až 2 cm. Mezi pavoukovci jsou výjimeční způsobem obživy – zatímco všechny ostatní řády se živí dravě, mezi roztoči nalezneme i saprofágy a parazity. Mnoho lidí trpí různými alergiemi, hlavním alergenem domácího prachu jsou právě roztoči. Roztoči a jejich výměšky představují pro alergiky a přecitlivělé osoby velké zdravotní riziko. Roztoče nacházíme v kobercích, čalouněném nábytku, plyšových hračkách a především v našem lůžku a lůžkovinách, kde mají ideální vlhkost, teplo a dostatek obživy Roztoči se živí z 85 % kožními šupinami, ale také plísněmi, bakteriemi a kvasinkami. A zdrojem přísunu vody je pro ně okolní vlhkost. Roztoči vodu nepijí, ale vstřebávají ji povrchem svého těla. Dospělí roztoči \"D.pteronyssinus\" a \"D.farinae\" přežívají za vhodných podmínek několik týdnů. V tomto časovém období se páří 3x–4x. Jsou sexuálně dimorfní (oboupohlavní). Samička za svůj život naklade 40–80 vajíček. Než dosáhne nový jedinec dospělosti a pohlavní zralosti, prochází pěti stádii: vajíčko, larva, protonymfa, trionymfa, dospělý jedinec. Tento vývojový proces trvá 23–30 dní.\n\nVěda, která se zabývá studiem roztočů, se nazývá akarologie.\n\nVzhledem k druhové, ekologické a morfologické rozmanitosti je taxonomie roztočů složitá a prošla četnými taxonomickými revizemi a patrně jimi bude procházet i v budoucnu po dalších fylogenetických analýzách. Analýzy ukazují na monofyletismus roztočů a pavoukovců.\n\nRoztoči se vyznačují nečlánkovaným tělem nepatrných rozměrů. Typicky dosahují velikosti od 0,1 do 20 mm. Jejich chelicery jsou tříčlánkové a klepítkovitě zakončené nebo pouze jehlicovité. Často u nich dochází k redukci nohou, takže u nich neplatí, že jich musí mít striktně osm (existují však i druhy roztočů, které mají jen dva páry nohou – např. vlnovníkovci).\n\nRoztoči prodělávají nepřímý vývoj. Z vajíčka se líhne larva, která má jen tři páry nohou, zpravidla nemá vzdušnice a průduchy a dýchá celým povrchem těla. Po prvním svlečení se objevuje čtvrtý pár nohou a vzdušnice (pokud se vzdušnice vyskytují i u dospělců daného druhu). Roztoč se po prvním svleku označuje jako nymfa a může se svlékat ještě dvakrát, takže mohou vznikat tři stupně nymf – \"protonymfa\", \"deutonymfa\" a \"tritonymfa\". U nymf se zpravidla ještě nevyskytuje pohlavní otvor, který se vytváří u dospělce až po svlečení posledního stupně nymfy. U několika druhů je známa partenogeneze nebo ovoviviparie.\n\nMezi roztoče patří řada obtížných parazitů živočichů, rostlin i člověka. Roztoči způsobují parazitární onemocnění (parazitózy), jako je například sarkoptóza, cheyletiellóza, demodikóza. Mnoho druhů žije synantropně, mnoho druhů dravě či saprofágně. Někteří roztoči mohou být mezihostiteli cizopasníků hospodářských zvířat, jiné druhy jsou užitečné, protože jsou půdotvornými – jedná se o půdotvorce nebo dravce – přirozené bioregulátory. Roztoči vyskytující se v obytných prostorách a jejich výkaly jsou častým původcem alergií (alergenem).\n\nNa území Česka se vyskytují čtyři podřády:\n\n"}
{"id": "182738", "url": "https://cs.wikipedia.org/wiki?curid=182738", "title": "Tatra 613", "text": "Tatra 613\n\nTatra 613 je reprezentační limuzína vyšší střední třídy, vyráběná automobilkou Tatra v období let 1974 až 1995 jako nástupce druhé generace Tatry 603. První prototypy byly postaveny už v roce 1969.\n\nTatra 613 patří k automobilovým legendám a je výjimečná jak svou konstrukcí, tak i historií. Vůz byl vyvinut v Československu jako reprezentační a pohodlný automobil, určený hlavně pro nejvyšší státní úředníky a funkcionáře vládnoucí komunistické strany. Používali ho prezidenti, členové vlád a ředitelé státních podniků. Vůz nebyl volně dostupný; byl vyráběn v pobočném závodě Tatra v Příboře v regulovaných malých sériích, i proto byla jeho malosériová výroba s vysokým podílem ruční práce drahá.\n\nVe výrobě osobních automobilů přinesla Tatra 613 odklon od doposud pro firmu typických aerodynamických karosérií, používaných u vozů vyšší třídy od roku 1933 (Tatra 77). Koncepce vzduchem chlazeného motoru V8 v zadní části karosérie však zůstala zachována. Při konstrukci byla využita mnohá řešení podvozkových skupin prototypu Tatra 603X. To spolu s umístěním motoru nad zadní nápravou mělo velký vliv na mimořádně dobré jízdní vlastnosti. Karosérie typu T-613 byla dílem renomované italské firmy \"Carrozzeria Vignale\". První vozy byly karosovány přímo v Itálii a do Československa byly dodány začátkem roku 1969. Auto se dostalo do výroby až po ukončení vývoje v roce 1973 a v modernizované podobě se vyrábělo až do roku 1995, kdy bylo nahrazeno z něj technicky odvozeným posledním osobním vozem značky – Tatrou 700. Během doby došlo k několika modernizacím jak motoru, tak i interiéru a karosérie. Označení typů se po modernizaci měnila. Nejdůležitějšími modely byly T613, T613-2, T613-3, T613-4 a T613 S (Speciál).\n\nTatra 613 byla známá jako rychlé, prostorné a pohodlné vozidlo s pružným karburátorovým motorem 2x2 OHC objemu 3,5 l s výkonem 168 koní, s kterým jezdila až 190 km/h. Později se v malých počtech objevily i výkonnější motory s vyšším zdvihovým objemem, ke konci výroby i motory se vstřikováním a výkonem až 200 koní. Tyto vozy dosahovaly rychlosti až 230 km/h. Převodovka byla nejprve čtyřstupňová, u posledních vozů pětistupňová. Karosérie byla u většiny vozidel typu sedan, existovala však i jiná provedení (kupé, \"long\" s prodlouženým rozvorem, dvoumístná speciální vozidla pro záchranáře a hasiče, sanitky a montážní vozy, policejní vozy, speciální přehlídkové landaulety ap.).\n\nV běžném provedení byla T 613 pětimístná, zadní sedadlo však bylo tvarováno pro pohodlné sezení dvou osob s vyvýšenou střední částí sedáku a se sklopnou opěrkou. Pozdější luxusnější verze (Tatra 613 Special) byly i přes rozvor prodloužený o 150 mm určeny jen pro čtyři osoby s důrazem na co nejvyšší pohodlí cestujících. Ve středu zadního opěradla byl umístěn minibar. Verze označené T 613 MiLong se mohly výrazně odlišovat v použité vnitřní výbavě podle přání zákazníků. To mělo samozřejmě za následek značné rozdíly v cenách jednotlivých vozů.\n\nNa bázi technických skupin Tatry 613 byly postaveny i mnohé sportovně karosované prototypy; nejznámějším z nich je MTX Tatra V8 z roku 1991. Pokusem o modernizaci modelové řady byl prototyp Tatra Prezident.\nCelkově bylo vyrobeno jen okolo deseti tisíc vozů všech verzí, to dělá z Tatry 613 společně s její originální technickou koncepcí určitý punc výjimečnosti. Vozidla jsou dnes vyhledávaným objektem automobilových sběratelů. S Tatrou 613 se běžně můžeme setkat na srazech milovníků automobilů. Vinou slabé antikorozní ochrany karosérie a horší dostupnosti náhradních dílů je však udržování vozů v dobrém technickém stavu náročnější.\n\n\n\n"}
{"id": "182741", "url": "https://cs.wikipedia.org/wiki?curid=182741", "title": "Ruprechtice (Liberec)", "text": "Ruprechtice (Liberec)\n\nRuprechtice (něm. \"Ruppersdorf\") jsou jednou z částí Liberce. Pod číslem XIV je co do počtu obyvatel třetí největší mezi příměstskými čtvrtěmi.\n\nRuprechtice jsou jednou z nejstarších obcí na Liberecku, pravděpodobně vznikly nedlouho po samotném Liberci a Rochlici. Poprvé jsou zmíněny v listině o machnínské hraniční při z roku 1545, kde je zmiňován pod českým jménem Ruprštorf. Pět let poté je v německých listinách uvedena jako Rupperstorff a v urbáři z roku 1560 také jako Rupprechsdorff. Jméno se patrně odvozuje od dávného zakladatele vsi – jakéhosi Ruprechta.\n\nObec ležela na staré cestě vedoucí z Liberce směrem na Frýdlant, která vedla zhruba po trase dnešní Ruprechtické ulice na náměstí Míru, pak klesala po dnešní radčické silnicí k Černé Nise do Radčic. Tehdejší ves byla rozdělena na čtrnáct lánů, v 21 usedlostech žilo roku 1560 na 14 sedláků, 7 zahradníků a 17 domkařů. Nad údolím Černé Nisy v té době stával hrádek Jezdec a pod ním Horský mlýn. Roku 1691 bylo v obci již 26 usedlostí se 14 sedláky, 12 zahradníky a 17 domkaři. Obchodní cesta byla za Kristiána Platze z Ehrentalu přeložena mimo Ruprechtice zhruba do oblasti dnešního Kolosea v Pavlovicích.\n\nI když byla pro obec poloha při obchodní stezce výhodná v čase míru, v době války přinášela obci drancování a odvody. Proto také drželi místní obyvatelé hlídky na místě zvaném tehdy Wachtberg nebo také Wachstein (dnes jde o bezejmennou kótu 427, místními nazývanou „Skalka“). Obcí procházela 21. dubna 1757 pruská vojska za sedmileté války, ta se pak střetla s rakouskou armádou během bitvy u Liberce. K dalšímu plenění došlo za napoleonských válek 20. srpna 1813. Po válkách došlo v Ruprechticích k nebývalému rozvoji – kolem dnešní ulice U Obrázku vzniklo 31 nových domů a v okolí Michelského vrchu dalších 9 staveb. Obec měla převážně průmyslový charakter, nejznámějším odvětvím byla těžba kvalitní liberecké žuly na svazích Žulového vrchu. Kromě toho vzniklo podél Černé Nisy několik továren, které z obce učinily jeden z největších průmyslových areálů Čech. Postaveno zde bylo 13 vodou napájených textilních továren, první z nich založil v roce 1807 Franz Ulrich z Liberce, jehož továrna vznikla na místě někdejšího Horského mlýna. Sláva této zóny trvala přibližně padesát let a zcela skončila se vznikem Československa a ztrátou trhů na Balkáně. Po posunutí hranic katastru roku 1980 se tyto továrny již nenacházejí na území Ruprechtic, ale Kateřinek. V Ruprechticích zůstala jen bývalá Scholzefabrik, stará valcha a výrobna sodovek a sirupů Franze Ressela.\n\nVe dvacátém století rozvoj obce pokračoval, roku 1900 začala výstavba 40 domů na Michelském vrchu, v letech 1927–28 bylo stavěno dalších 25 obytných staveb, dalších 40 bylo postaveno kolem hřbitova a roku 1932 řada vil kolem Markovy ulice. Rok poté postavilo české stavební družstvo Lípa dům čp. 517 pro 65 rodin. Dalších asi padesát vil vzniklo za zoologickou zahradou. Obyvatelé a návštěvníci měli za první republiky k dispozici 17 hostinců a jeden hotel. Dne 17. listopadu 1911 byla obec povýšena na městys, čímž stoupl počet jeho zastupitelů na 30, v jejichž čele stál starosta.\n\nRoku 1912 byla na jižním okraji obce postavena dělostřelecká kasárna, ke konci první světové války bylo u místního hřbitova zřízeno vojenské pohřebiště – dnes památník obětí války. Na podzim roku 1938 zbudovala československá armáda na Wachsteinu obranné stanoviště, po němž jsou dodnes patrné stopy mezi Pianovkou a Hrabalovou ulicí. Ruprechtice mělo tehdy bránit 150 vojáků, místo toho uvítali ruprechtičtí obyvatelé 3. října 1938 52. pěší pluk Wehrmachtu. 1. května 1939 byly Ruprechtice připojeny natrvalo k Liberci.\n\n\n\n"}
{"id": "182746", "url": "https://cs.wikipedia.org/wiki?curid=182746", "title": "Mohelnický dostavník", "text": "Mohelnický dostavník\n\nMohelnický dostavník byl folkový a country festival pořádaný každoročně poslední prázdninový víkend v Mohelnici. První ročník se konal již v roce 1975 a psolední v roce 2019. U jeho zrodu stála mohelnická country skupina Smolaři.\n\nV posledních letech začínal již ve čtvrtek recitálem dvou skupin na hradě Bouzově. Oficiálně byl pak vždy zahajován v pátek v 16.00 v městských sadech skladbou Vlajka vzhůru letí v podání mohelnické country skupiny Smolaři, následuje soutěž hudebních skupin a večerní vystoupení hostů Sobotní program byl věnován vystoupením hostů, vyhlašování a předávání cen. Ve 14.00 titulní skladba filmu Sedm statečných zahajovala Galapřehlídku, na které vystupují významné osobnosti a skupiny české folk a country scény. V neděli v půl osmé ráno se ve stanovém městečku konala ranní mše a dopoledne jsou na programu další vystoupení hostů. Festiva býval ukončen v pravé poledne odbíjením zvonů, písní \"No to se ví\" a salvou z pušek historického oddílu \"9th New York Militia\".\n\n"}
{"id": "182755", "url": "https://cs.wikipedia.org/wiki?curid=182755", "title": "Kočka plavá", "text": "Kočka plavá\n\nKočka plavá nebo kočka divoká plavá (\"Felis silvestris lybica\") je poddruh kočky divoké.\nSpolu s kočkou stepní je považována za předchůdce kočky domácí. Její domovinou je Afrika. Chovali ji již obyvatelé starého Egypta jako užitečné zvíře asi před 4 000 lety.\n\nCITES II.\n\n"}
{"id": "182758", "url": "https://cs.wikipedia.org/wiki?curid=182758", "title": "Morávka (přítok Ostravice)", "text": "Morávka (přítok Ostravice)\n\nMorávka je řeka v Moravskoslezském kraji, nejvýznamnější přítok řeky Ostravice, který odvodňuje centrální část Moravskoslezských Beskyd a okresu Frýdek-Místek. \n\nHorní tok Morávky se nachází uprostřed horské oblasti, která patří ke srážkově nejbohatším v Česku, roční úhrny srážek zde dosahují 1 200 až 1 300 mm. Morávka i její přítoky tak jsou v průměru znatelně vodnější, než nížinné toky o srovnatelné ploše povodí; výkyvy průtoku jsou však v závislosti na počasí značné. To v minulosti, zvláště za vydatnějších letních dešťů, znamenalo jednak výraznou erozi na horním toku, jednak ukládání mohutných nánosů splaveného štěrku a ničivé změny koryta níže po proudu. Teprve v průběhu 20. století se výstavbou drobných prahů, hrazení a usměrňování toku, jakož i přehrady, kontrolující horní polovinu povodí, podařilo koryto Morávky zhruba ustálit. \n\nMorávka pramení na severozápadním úbočí vrchu Sulov v Moravskoslezských Beskydech v nadmořské výšce kolem 880 m. Toto místo leží v severním sousedství osady Bílý Kříž, kterou prochází státní hranice se Slovenskem a hlavní evropské rozvodí Odra-Dunaj. Jen několik set metrů jižněji pramení také Černá Ostravice. Celkový směr Morávky od pramene k ústí je přibližně severozápadní; zpočátku tok míří horským údolím k severu. Spád je v tomto úseku značný – na prvních pěti kilometrech Morávka klesá o zhruba 300 m. Lidnatost krajiny je minimální; v okolí toku jsou roztroušeny jen drobné osady obce Morávka. V osadě Uspolka zprava ústí první z větších přítoků, potok Nytrová. O něco níže, přibližně 10 km od pramene, byla na soutoku s potokem Slavíč v letech 1961 až 1964 zřízena vodní nádrž Morávka, sloužící jako zdroj pitné vody a ochrana před povodněmi. Sklon údolí je tu už mírnější – Morávka od pátého do desátého kilometru své cesty ztrácí asi 90 výškových metrů. Pod přehradou leží na říčce první větší sídlo, vlastní jádro obce Morávka. Průměrný průtok v těchto místech činí 1,79 m³/s. Říčka směřuje k severozápadu, z pravé strany je tok ještě lemován masívem Čupele, z levé strany se však údolí postupně otevírá; spád se dále zmírňuje na 60 výškových metrů mezi desátým a patnáctým kilometrem toku. Na levém břehu se rozkládají obce Pražmo a Raškovice. V Raškovicích zleva přidává své vody poslední velký přítok, Mohelnice, a jen o něco níže je na jezu mezi Raškovicemi a Vyšními Lhotami menší část průtoku Morávky oddělována do přivaděče Morávka-Žermanice, umělého povrchového kanálu, který ústí ve Vojkovicích do řeky Lučiny. Původním záměrem tohoto díla z přelomu 50. a 60. let bylo odklánět za povodní z Morávky do Lučiny část průtoku; dnes však slouží především ke zlepšování stavu Lučiny a na ní položené nádrže Žermanice v sušších obdobích. Spád už je na dolním toku vcelku ustálený – během posledních patnácti kilometrů svého toku Morávka klesá přibližně o 50 m na každých 5 km. Od Vyšních Lhot má koryto po většinu trasy výrazně přírodnější vzhled se štěrkovými náplavy, občasnými zářezy a peřejemi. V Česku se jedná o jeden z posledních zbytků koryta podhorské řeky, dochovaného v téměř původní podobě, proto jsou na tomto úseku Morávky prohlášena chráněná území národní přírodní památka Skalická Morávka (2007) a přírodní památka Profil Morávky (1990). Při pravém břehu Morávky se postupně prostírají obce Nižní Lhoty, Nošovice a Dobrá, zatímco kopce Strážnice a Vrchy na břehu levém nakrátko nutí řeku odchýlit se k severu. Za již zmíněnou PP Profil Morávky řeka protéká mezi Starým Městem a Frýdkem, kde také nakonec zprava ústí do Ostravice.\n\n\"(levý/pravý)\"\n\n"}
{"id": "182759", "url": "https://cs.wikipedia.org/wiki?curid=182759", "title": "RMS Lusitania", "text": "RMS Lusitania\n\nLusitania byl luxusní zaoceánský parník (R. M. S. – \"Royal Mail Ship\"), vlastněný rejdařstvím Cunard Line a postavený v letech 1904–1907 v loděnici John Brown & Company ve skotském Clydebanku. Loď byla pojmenována podle Římské provincie Lusitánie, která je dnes součástí Portugalska. Během první světové války byla 7. května 1915 torpedována německou ponorkou \"U-20\". Incident, který si vyžádal až 1 198 životů, se odehrál 18 kilometrů od irského Old Head of Kinsale, loď se potopila během osmnácti minut. Potopení lodi vyvolalo veřejné odsouzení Německa a bylo využíváno v rámci americké válečné propagandy.\n\n\"Lusitania\" i její sesterská loď \"Mauretania\" byly postaveny za podpory britské Admirality, která Cunardu poskytla přes 2 500 000 liber výměnou za to, že v případě vstupu Velké Británie do války, budou obě lodi poskytnuty Royal Navy k přestavbě na pomocné křižníky.\n\nObě lodě, ač měly trochu rozdílný pohon (\"Mauretania\" byla o půl uzlu rychlejší), byly poháněny čtyřmi šrouby přímo napojenými na parní turbíny. Dosahovaly rychlosti cca 28 uzlů. V první světové válce měly být zabaveny admiralitou, ale nestalo se tak. Pouze \"Mauretania\" byla později zabavena a sloužila jako nemocniční loď (po válce se vrátila do služeb rejdařství Cunard a roku 1935 byla rozebrána).\n\nV letech 1907–1909 se \"Lusitania\" stala pětinásobným držitelem Modré stuhy Atlantiku. Za války měla být přestavěna na válečnou.\n\nDne 1. května 1915 \"Lusitania\" opustila New York. Dne 7. května 1915 ve 14:10, týden po opuštění New Yorku, byla \"Lusitania\" na své cestě do Liverpoolu torpédována německou ponorkou U-20. Po zásahu jedním torpédem (občas mylně uváděno dvěma - patrně v důsledku překvapivě rychlého potopení během 18 minut) se Lusitania převrátila a s velkými ztrátami na životech se potopila ve 14:30. Celkem při potopení zahynulo 1195 osob. \n\nLoď se potopila tak rychle díky nezavření vodotěsných dveří (horizontálně se zavírající) a díky defektnímu designu trupu. Loď měla dvojitý trup ale ten nebyl dělen na vodotěsné přepážky, tento typ dvojitého trupu vede k rychlému převrácení potápějící se lodě a dnes je již zakázaný. Dvojitý trup nebyl dělen na přepážky pro snadnější vyprazdňování v něm skladovaného uhlí. \n\nPasažéři byli od cesty odrazováni inzerátem z 22. dubna 1915, který varoval, že mezi Velkou Británií a Německem existuje válečný stav a loď může být v britských vodách potopena. Toto upozornění vydala samotná německá ambasáda ve Washingtonu.\n\nPodobně jako během předchozích plaveb, i během té poslední převážela Lusitanie munici do ručních zbraní, jejíž přítomnost byla uvedena i v seznamu převáženého zboží, ale žádné výbušniny.\n\nSmrt tolika cestujících (z nichž bylo 128 Američanů) zvedla u světové veřejnosti vlnu antipatie vůči Německu a přispěla ke vstupu Spojených států do první světové války po boku států Dohody.\n\n"}
{"id": "182762", "url": "https://cs.wikipedia.org/wiki?curid=182762", "title": "Tour Égée", "text": "Tour Égée\n\nTour Égée je mrakodrap v Paříži ve čtvrti La Défense. Je též známý i pod názvem Tour Ernst&Young. Vysoký je 155 m a má 40 pater.\n\nMrakodrap byl postaven roku 1999, na stavbě se podíleli Michel Andrault a Nicolas Ayoub. O tři roky později vznikl nedaleko další mrakodrap, Tour Adria, který tento kopíruje (jediný patrnější rozdíl je v materiálu, který byl použit na obklad obou budov). Celková plocha kancelářských prostor (hlavně kanceláře zabírají většinu plochy Tour Égée) činí 53 000 m².\n\n"}
{"id": "182765", "url": "https://cs.wikipedia.org/wiki?curid=182765", "title": "Hilbertovský kalkulus", "text": "Hilbertovský kalkulus\n\nHilbertovský kalkulus (také hilbertovský klasický kalkulus) je jeden z logických kalkulů, kterými se zabývá logika. Jde o kalkulus jednoznačně nejpoužívanější; je v něm formalizována celá matematika. Nazván byl po německém matematikovi Davidu Hilbertovi, který podobný kalkulus poprvé zavedl. Jiným typem logického kalkulu je například gentzenovský kalkulus.\n\nHilbertovský kalkulus je možné rozlišit na verze pro výrokovou a predikátovou logiku.\n\nVýrokový hilbertovský kalkulus je tvořen následujícími výrokovými axiomy a odvozovacím pravidlem modus ponens (viz dále). Tato soustava axiomů se také souhrnně nazývá \"axiomy výrokové logiky\"; tedy za axiomy výrokové logiky jsou (není-li řečeno jinak) považovány axiomy výrokového hilbertovského kalkulu. Výrokové axiomy jsou následující:\n\nKde formula_4, formula_5 a formula_6 jsou libovolné formule jazyka L.\n\nPredikátový hilbertovský kalkulus obsahuje všechny výrokové axiomy, dvě odvozovací pravidla – modus ponens a generalizace (viz dále) a také následující predikátové axiomy. Systém těchto axiomů se podobně jako u výrokové verze nazývá souhrnně \"axiomy predikátové logiky (prvního řádu)\".\nPredikátové axiomy hilbertovského kalkulu jsou:\n\nV případě predikátové logiky prvního řádu s rovností se k axiomům predikátové logiky prvního řádu přidávají ještě axiomy pro rovnost.\n\n\nVelkou roli v axiomatizaci logiky hrají takzvaná odvozovací pravidla, která nejsou žádným druhem axiomů, ale pro svůj blízký vztah k nim se mezi ně někdy zařazují. Odvozovací pravidla jsou dvě, jedno pro výrokovou i predikátovou logiku (Modus Ponens), druhé jen pro predikátovou logiku.\n\nZa důkaz nějakého tvrzení formula_19 v jazyce L v teorii T ve výrokové resp. predikátové logice je pak považována libovolná posloupnost formulí jazyka L, jejímž je formula_19 členem a splňující, že pro každý její člen C platí alespoň jedna z následujících podmínek: \n\n"}
{"id": "182768", "url": "https://cs.wikipedia.org/wiki?curid=182768", "title": "Seznam památek v Sarajevu", "text": "Seznam památek v Sarajevu\n\nVzhledem k dlouhé historii zahrnující mnoho období, kdy se střídaly různé kultury i náboženství, je hlavní město Bosny a Hercegoviny Sarajevo relativně bohaté na množství různých památek, jak křesťanských, tak i muslimských či židovských.\n\nNa území Sarajeva se nacházely i další muslimské sakrální stavby jako mešita Mehmed-bega Minetoviće (1463/64), prvního bosenského sandžak-bega, mešita Bali-bega Malkočeviče (1475/76) na Bistriku, mešita Ajas-bega, Jahja-pašova mešita, mešita Sarače-Ismaila a mnoho dalších, ale ani jedna z nich se nedochovala do dnešních dnů. Totéž i platí o křesťanských stavbách.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "182769", "url": "https://cs.wikipedia.org/wiki?curid=182769", "title": "Hrotnosemenka", "text": "Hrotnosemenka\n\nHrotnosemenka (\"Rhynchospora\") je rod jednoděložných rostlin z čeledi šáchorovité (\"Cyperaceae\").\n\nJedná se o jednoleté až vytrvalé trsnaté nebo netrsnaté byliny, často s oddenky. Jsou jednodomé, převážně s oboupohlavnými květy, někdy jsou horní květy v klásku samčí. Lodyhy jsou trojhranné. Listy jsou na bázi i na lodyze, jsou jednoduché, přisedlé, s listovými pochvami, které jsou dole srostlé, nahoře otevřené. Čepele jsou čárkovité, ploché či žlábkovité, nebo až oblé a svinuté, žilnatina je souběžná, jazýček je přítomen či chybí. Květy jsou v květenstvích, kláscích. Klásky skládají kružel, latu, chocholík, hrozen či hlávku. V květenství jsou listeny, spodní je nejdelší a vzácněji napodobuje pokračování stonku, potom se zdá květenství zdánlivě boční. Okvětí chybí nebo je přeměněno na štětinky (nejčastěji 2-12), které mají zpětné háčky či jsou jinak chlupaté. Tyčinky jsou 2-3, jsou volné. Gyneceum je složeno ze 2, vzácně 3 plodolistů, je synkarpní, blizny jsou 2, vzácně 3, semeník je svrchní. Plodem je nažka, na vrcholu s krátkou osinou.\n\nJe známo asi 250 druhů, které jsou rozšířeny skoro po celém světě, ale s nerovnoměrným zastoupením.\n\nV ČR rostou pouze 2 druhy. Běžnější hrotnosemenka bílá (\"Rhynchospora alba\") je druhem přechodových rašelinišť a slatinišť, jedná se o silně ohrožený druh (C2). Hrotnosemenka hnědá (\"Rhynchospora fusca\") kdysi rostla na podobných stanovištích v okolí Doks a na Třeboňsku, do dnešní dnů se udržela jen v okolí Máchova jezera, patří ke kriticky ohroženým druhům (C1) flóry ČR.\n\n\n\n \n"}
{"id": "182771", "url": "https://cs.wikipedia.org/wiki?curid=182771", "title": "Moravská církevní provincie", "text": "Moravská církevní provincie\n\nMoravská církevní provincie je jedna ze dvou církevních provincií římskokatolické církve na území České republiky, druhou z nich je česká církevní provincie. V čele provincie stojí \"metropolita moravský\", kterým je arcibiskup olomoucký.\n\nÚzemí provincie se člení na tyto diecéze:\n\nÚzemí provincie je dáno výčtem diecézí. Do moravské církevní provincie patří ty diecéze v České republice, které převážnou částí spadají do historických zemí Morava nebo Slezsko. Hranice české a moravské církevní provincie se poněkud odchylují od historických zemských hranic.\n\nV roce 1977 byla po dlouhých jednáních převedena z polských diecézí do moravské církevní provincie některá historicky slezská území, která v roce 1918 zůstala v Československu (Těšínsko a Jesenicko) a naopak z moravské jiná území pod polské diecéze (Ratibořsko). Severní hranice tehdejší olomoucké arcidiecéze tak byla upravena podle hranic státních.\n"}
{"id": "182774", "url": "https://cs.wikipedia.org/wiki?curid=182774", "title": "Jezdec (hrad)", "text": "Jezdec (hrad)\n\nJezdec (, též \"Reitenštejn\") jsou zbytky skalního hrádku na žulovém ostrohu Žulového vrchu nad Černou Nisou nad Kateřinským údolím na severním okraji liberecké čtvrti Ruprechtice. Hrádek je písemně i archeologicky doložen během 14. až 15. století, kdy patrně sloužil pro ostrahu zemské cesty z Liberce do Frýdlantu. Základem hradu byla tři skalní žebra na kterých stávala dřevěná stavba, o jejíž přítomnosti dnes svědčí jen záseky a obdélníková prohlubeň ve skále. Celý ostroh byl na jižní straně od zbytku hřebene oddělen valem a asi dva metry širokým příkopem. Z této strany je také jediný přístup na hrad, vede sem žlutě značená turistická cesta, místo dnes slouží jako vyhlídka.\n\nLokalita byla několikrát archeologicky zkoumána. Roku 1926 například vykopali pracovníci Státního archeologického ústavu několik keramických střepů z 13.–15. století. V roce 1935 zde provedla jablonecká \"Společnost pro výzkum starých dějin\" sondáž valu, jehož zásyp obsahoval zbytky keramiky z 11.–13. století. Samotné těleso valu bylo rozpadlé a jeho podpůrná konstrukce shnilá. Amatérský archeolog Emil Gebauer se pokusil o jeho rekonstrukci. Na samotném hradním pahorku bylo ve vrchní vrstvě promísené popelem a uhlíky z požářiště dřevěného hradu nalezeno několik zlomků keramických nádob a železné předměty: fragmenty podkov, zlomek srpu, hrot střely do samostřílu, dveřní a okenní kování a hřebíky.\n\n\n"}
{"id": "182776", "url": "https://cs.wikipedia.org/wiki?curid=182776", "title": "Sněžná", "text": "Sněžná\n\nNázev Sněžná má více významů:\n"}
{"id": "182777", "url": "https://cs.wikipedia.org/wiki?curid=182777", "title": "Gorgona", "text": "Gorgona\n\nGorgona může znamenat:\n\n\n"}
{"id": "182786", "url": "https://cs.wikipedia.org/wiki?curid=182786", "title": "Tatra 805", "text": "Tatra 805\n\nTatra 805 (slangově \"Kačena\", \"Kvíčala\" nebo \"Píšťala\", též i \"Fňukna\", podle kvílivého zvuku motoru při zátěži a řazení) je lehký terénní nákladní automobil vyráběný automobilkou Tatra (později AZNP Mladá Boleslav, Závody V. I. Lenina Plzeň a Avia Praha) v letech 1952 až 1960. Byl vyvinut především pro potřeby armády na základě speciálního zadání. Armáda požadovala automobil schopný jízdy v těžkém terénu a s vysokou tažnou silou.\n\nPodvozek T 805 konstrukčně navazoval na podvozky předešlých prototypů speciálních terénních automobilů T 803 a T 804; využito bylo všech jejich předností. Hlavním rozdílem však bylo použití trambusové kabiny; to si vyžádalo změnu polohy místa pro řidiče.\n\nTatra 805 byla poháněna benzínovým osmiválcovým vzduchem chlazeným motorem typu T 603A. Byla to jedna z mnoha variant tohoto nejuniverzálnějšího spalovacího motoru, s úpravami přizpůsobujícími motor pro dané použití. Motor měl zdvihový objem 2545 cm³ (vrtání 75 mm, zdvih 72 mm) a výkon omezený na 75 koní při 4000 otáčkách za minutu. Motor se od verzí pro osobní automobily lišil především použitím jen jednoho karburátoru, nižším stupněm komprese, tlačnými chladicími ventilátory (v ose pravého, u vybraných verzí obou, bylo uloženo dynamo) a \"suchou\" klikovou skříní se zdvojeným (odsávacím a mazacím z oddělené plechové nádrže navazující na odlišný plechový kryt čela motoru) olejovým čerpadlem – to vozům umožňovalo zdolávat i velmi příkrá stoupání bez rizika selhání mazání motoru. Specifický zvuk chladicích ventilátorů je příčinou slangového označení \"Píšťala\".\n\nPřevodovka byla čtyřstupňová a spojená byla ještě s dvoustupňovou přídavnou převodovkou. Vozy měly stálý pohon zadní nápravy, pohon přední nápravy bylo možno zařadit zvláštní řadicí pákou. Zapnutý pohon všech kol byl podmínkou pro možnost řazení redukovaných převodů. Hnací ústrojí bylo ještě vybaveno uzávěrkou diferenciálů. Převodovka vozidla konstrukčně umožňovala ještě používání jiného speciálního zařízení, pohon kterého bylo možno zapnout speciální pákou. Nejčastěji byl tímto zařízením kompresor pro dofukování pneumatik. Ovládání automobilu při jízdě v terénu ještě ulehčoval „ruční plyn“.\n\nPodvozek Tatry 805 byl ukázkovým příkladem konstrukce pro použití v terénním automobilu. Byl tvořen páteřovým rámem, na který vpředu i vzadu navazovaly rozvodovky náprav. Nápravy byly výkyvné, s redukcemi v kolech, což umožnilo snížení namáhání poloos, zvětšení světlé výšky vozidla, zvýšení celkového převodového poměru, a tak i maximální tažné síly. Díky tomu, že měla nápravy blízko u sebe, měla ze všech aut nejmenší zlomový úhel (to jest úhel mezi svahem a pak rovinou). Praga V3S by podobný svah také vyjela, ale na zlomu by si ohnula kardanův hřídel. Odpružení obou náprav bylo torzními tyčemi a vozidlo se díky nim na silnici chovalo velmi komfortně i při vyšších rychlostech. Kombinace torzních tyčí, malé vzdálenosti náprav, kolových redukcí a tím i vyššího těžiště, se při jízdě terénem houpala do stran, a tím si vysloužila také slangové označení \"Kačena\". Tatra 805 dosahovala na silnici maximální rychlosti okolo 75–80 km/h při průměrné spotřebě okolo 20 až 25 litrů benzínu. V terénu byla spotřeba paliva samozřejmě vyšší.\n\nSlabší stránkou T 805 byly jednookruhové hydraulické bubnové brzdy bez posilovače. Brzdný účinek byl nedostatečný, to se projevovalo hlavně při brzdění zatíženého vozidla z vyšších rychlostí, nebo při zdolávání táhlých klesání, kdy brzdný účinek motoru nepostačoval.\n\nTatra 805 byla typickým nákladním vozem Československé lidové armády, kde byla využívána v mnoha provedeních. Nejrozšířeněší verzí byl valník, dnes se však častěji setkáme s vozidly s různými skříňovými nástavbami (rádiovůz, sanitka, nebo vozidlo se speciální skříňovou nástavbou určené pro hasiče). Ze speciálních verzí je možno zmínit například cisternové vozidlo, nebo odlehčené vozidlo s plátěnou střechou kabiny určené pro výsadkáře. Na podvozku Tatry 805 bylo postaveno i lehké obrněné vozidlo OA-82 Jarmila. Vozy používala i tehdejší Veřejná bezpečnost.\n\nV civilním sektoru byly T 805 využívány také jako rozvážkové, či zametací vozy, vozidla se speciálními skříňovými nástavbami typu furgon v nápadné stříbrné barvě, která používal například československý film. Ke konci éry životnosti T 805 vozidla v provedení valník sloužila ve městech při rozvozu uhlí. Takovéto využití čistokrevného terénního automobilu však bylo dost nehospodárné. Vozy vyřazené z armády byly často dále používány dobrovolnými hasičskými sbory.\n\nSnad nejslavnějšími Tatrami 805 jsou speciály lakované pro známé cestovatele – stříbrně-rumělkově červeně (čalounění zelená kůže) Ing. Zikmunda a stříbrně-modrá metalíza (béžová kůže) Ing. Hanzelku. Vozy mají mj. vyšší čelní skla, dělená skla dveří (výklopná větračka vepředu), determální skla, tepelně izolované povrchové panely, některé palubní přístroje T-603, včetně volantu vyztuženého ramenem navíc atd. První z těchto vozidel je v současnosti ve sbírce firemního muzea Tatra v Kopřivnici a druhé, rekonstruované z vraku, je v soukromé sbírce Karla Lopraise. K vozidlům náležely také vleky nosnosti 3/4 t s nájezdovou brzdou.\n\nNa třetí místo mezi cestovatelskými vozy Tatry 805 patří Tatra 805 Expediční, která od roku 1989 do roku 2011 projela Afriku, Asii, Austrálii a Ameriku (Jižní). Na svých cestách najela více jak 60 000 km.\n\nV současnosti se různé verze Tatry 805 v hojném počtu vyskytují na srazech majitelů vojenské techniky, i na setkáních majitelů vozů značky Tatra. Jezdí s nimi i mnoho jezdců v truck-trialových soutěžích, kde tyto upravené vozy patří ve své kategorii k nejlepším.\n\n"}
{"id": "182788", "url": "https://cs.wikipedia.org/wiki?curid=182788", "title": "Vyborg", "text": "Vyborg\n\nVyborg (, , , ) je město na severozápadě Ruska v Leningradské oblasti. Leží na Karelské šíji ve Vyborském zálivu, 130 km severozápadně od Petrohradu a 38 km jižně od hranice s Finskem. Žije v něm asi 80 000 lidí.\n\nOblast dnešního Vyborgu byla starodávným obchodním centrem na západní větvi řeky Vuoksi tekoucí z jezera Saimaa přímo do Finského zálivu, která později vyschla. Žili zde Karelové, finické kmeny, které postupně přešly pod vládu Novgorodu a Švédska.\nPrvní Vyborský hrad byl založen roku 1293 během třetí švédské křížové výpravě maršálem Torkelem Knutssonem. O hrad se mezi Švédskem a Novgorodem bojovalo dlouhá desetiletí. Vyborg se stal definitivně částí Švédska roku 1323 po uzavření Nöteborského míru. Přestál pak i dlouhé dobývání ruského vojevůdce D. Ščenji, během rusko-švédské války v letech 1496–1499.\n\nMěsto, původně patřící Finsku, se stalo ruským (sovětským) po míru, který nastal po krátké, ale kruté Zimní válce mezi SSSR a Finskem. Územní změny na úkor Finska byly jednou z podmínek mírové smlouvy, která byla podepsána 12. března 1940. V té době to bylo druhé největší finské město.\n\nVe Vyborgu sídlí jedno oddělení ruské Severovýchodní akademie pro státní zaměstnance a pobočka státní Inženýrsko-ekonomické akademie v Petrohradu.\n\nV blízkosti Vyborgu je umístěno technické zařízení pro výměnu elektrické energie mezi sítěmi Ruska a skandinávských zemí. Celková kapacita přenosu energie činí až 1065 megawattů.\n\nVe Vyborgu začíná plynovod Nord Stream, kterým je od roku 2011 dopravován zemní plyn z ruských nalezišť do Německa.\n\n\n\n"}
{"id": "182791", "url": "https://cs.wikipedia.org/wiki?curid=182791", "title": "Amami (Kagošima)", "text": "Amami (Kagošima)\n\nAmami (: 奄美市; \"Amami-ši\") je město ležící na ostrově Amami Óšima v japonské prefektuře Kagošima.\n\nMěsto vzniklo 20. března 2006 spojením měst Naze a Kasari a vesnice Sumijó.\n\n1. srpna 2011 mělo město 45 500 obyvatel. Jeho celková rozloha je 306,07 km².\n\n"}
{"id": "182792", "url": "https://cs.wikipedia.org/wiki?curid=182792", "title": "Křižákovití", "text": "Křižákovití\n\nKřižákovití (Araneidae) jsou pravděpodobně nejznámější čeledí pavouků. Je popsáno kolem 2600 druhů, v Česku se z nich vyskytuje 39.\n\nKřižákovití mají mohutné chelicery, které jsou dobře vyzbrojeny zoubky – obyčejně tři až čtyři. Střední oči tvoří čtverec uprostřed čela, postranní jsou od nich nápadně oddáleny. Zadeček je nejčastěji vejčitý až kulovitý, velmi často mnohem větší než hlavohruď, nohy mívají mnoho různých odstínů. Do čeledi patří drobní, až značně velcí pavouci (2–38 mm), samci bývají často mnohem menší než samice.\n\nKřižáci předou charakteristické kolové sítě, zpravidla vysloveně dvojrozměrného charakteru a dokonale geometrických tvarů. Pavouk čeká na kořist buď ve středu své sítě, nebo ve speciálně upraveném krytu v její blízkosti. Za normálních okolností přede křižák novou síť každý den. Starou vždy odstraňuje, někdy z ní však ponechá základní „rám“ a první tři paprsky tvořící základní Y. Všechna ostatní vlákna jsou sbalena do kuličky, mimotělně strávena a pozřena.\n\n\n\n"}
{"id": "182793", "url": "https://cs.wikipedia.org/wiki?curid=182793", "title": "MTX Tatra V8", "text": "MTX Tatra V8\n\nMTX Tatra V8 je dvoumístný supersportovní automobil se vzduchem chlazeným vidlicovým osmiválcovým motorem nad zadní nápravou a pohonem zadních kol postavený na bázi podvozkových skupin automobilu Tatra 613 a vyráběný firmou Metalex v kooperaci s automobilkou Tatra. Automobil je držitelem rychlostního rekordu s maximem 265 km/h.\n\nAutomobil byl navrhován prioritně jako silniční vůz kategorie supersport a splňoval parametry pro závody supersportovních prototypů skupiny C. Základem karosérie byl tuhý prostorový rám svařený z ocelových trubek, doplněný nosnými prvky z lehkých slitin, na kterém byly upevněny velkoplošné povrchové panely ze sklolaminátu s vlepenými skly. Dveře se otvíraly směrem nahoru a dopředu. Světlomety v přední části byly výklopné. U prvního prototypu bylo možné přední a zadní díl karosérie samostatně odebrat u zbylých dvou prototypů došlo k přepracování přední části karoserie na pevnou.\n\nDo vozů se montoval upravený vzduchem chlazený motor z Tatry 613 se zvýšeným výkonem a označením T623 (objem 4,0 l), a to buď v karburátorovém provedení, nebo se vstřikováním paliva Bosch K-Jetronic. Na výrobu vozu konstruktéři využívali především dílů vlastní výroby, u několika málo dílů však byli nuceni použít výrobků zahraničních firem. Z nejvíce viditelných se jedná o přední světlomety, které byly použity z vozu BMW 850 a předních obrysových světel použitých z Maserati Biturbo.\n\nAutorem návrhu dynamicky působící sportovní karosérie byl český designér Václav Král. V roce 1992 za něj obdržel československé ocenění \"Dobrý design 1991\". Cena vozu byla v roce 1993 stanovena na 2 740 000 Kč.\n\nPrvní návrh dokončený v září 1986, zobrazoval kompaktní 4,25 m dlouhé a 1,16 m vysoké kupé s rozvorem 2,65 m. V letech 1987 a 1988 vznikaly další návrhy už s více aerodynamickými zaoblenými tvary. Dřevěná maketa definitivní verze v měřítku 1:1 byla dokončena v soukromé garáži v Kralupech nad Vltavou na jaře roku 1990. Maketa byla využita k sejmutí forem na výrobu karoserie. Už v září stejného roku se začalo v plzeňských dílnách Metalexu s výrobou podvozku pro opravdový automobil. První vůz byl představen veřejnosti v říjnu 1991 na autosalonu v Praze. Předtím však prototyp absolvoval jízdní zkoušky na polygonu závodu Tatra v Kopřivnici, jízdy na letišti v Mošnově a na autodromu v Mostě. Po pražském autosalonu, kdy přijala firma MTX na tento vůz skoro 200 objednávek, se začalo plně přemýšlet o rozjezdu výroby, která měla čítat omezenou sérii 100 kusů. Výroba tohoto vozu však nikdy skutečně nezačala poté, co byl celý projekt během výroby třetího prototypu prodán do rukou nového vlastníka, jehož výrobnu zanedlouho postihl požár, který navždy pohřbil rozsáhlejší výrobu tohoto unikátu.\n\nCelkově byly z původně plánované stokusové série vyrobeny jen tři prototypy a jedna stavebnice bez motoru a převodovky, která byla exportována do USA. Tam však nebyla nikdy zkompletována a v roce 2004 byla údajně prodaná do Evropy. V roce 1991 vznikly dva prototypy s karburačním motorem a v roce 1993 jeden prototyp s motorem s vícebodovým vstřikováním. První dva prototypy byly červené, třetí černý. U druhého prototypu došlo ještě před jeho prodejem, na přání zákazníka, ke změně barvy na perleťově bílou. V současné době jsou všechny tři prototypy ve sbírkách soukromých majitelů na území České republiky. Třetí prototyp je jako jediný veřejně vystavován a lze ho nalézt v expozici Muzea sportovních vozů v Lánech.\n\nV roce 1997 vozidlo MTX Tatra V8 vytvořilo nový a dosud nepřekonaný český rychlostní rekord. Třetí prototyp \"Supertatry\" se vstřikovým motorem, s automobilovým závodníkem a zároveň ředitelem Metalexu Ing. Petrem Boldem za volantem, dosáhl na dni rekordů 8. května rychlost 208,37 km/h na letmý kilometr. V roce 2010 se černý vůz objevil ve filmu amerického rapera Kanye Westa \"Runaway\".\n\n\n\n"}
{"id": "182795", "url": "https://cs.wikipedia.org/wiki?curid=182795", "title": "Astronomický ústav Akademie věd České republiky", "text": "Astronomický ústav Akademie věd České republiky\n\nAstronomický ústav AV ČR, v. v. i., je výzkumná instituce, která se zabývá především hvězdnou a galaktickou astronomií, výzkumem meteorů, sluneční astronomií a pohybem kosmických těles. Sídlí na hvězdárně v Ondřejově asi 35 km jihovýchodně od Prahy. Odloučené pracoviště je umístěno v Praze na Spořilově v nové budově vedle Geofyzikálního ústavu. Ředitelem ústavu je profesor Vladimír Karas.\n\nAstronomický ústav je přímým pokračovatelem klementinské hvězdárny, která byla založena na začátku 18. století při jezuitské koleji v komplexu Klementinum na Starém Městě v Praze. Jako datum založení hvězdárny se uvádí rok 1751 nebo 1752 (jiné prameny udávají rok 1750). Vlastní astronomická věž však byla dokončena už v roce 1722 (původně sloužila především vyhlídkovým účelům). Po zrušení jezuitského řádu přešla hvězdárna pod stát, po 1. světové válce z ní pak vznikla Státní hvězdárna.\n\nMezitím v roce 1898 zakoupil továrník Josef Jan Frič pozemky u Ondřejova a vybudoval zde svoji hvězdárnu. Tu věnoval v roce 1928 československému státu. 1. srpna 1950 byl ze Státní hvězdárny vytvořen Ústřední ústav astronomický podřízený Ústředí vědeckého výzkumu. Při vzniku Československé akademie věd se dosavadní Ústřední ústav astronomický rozpadá na dvě samostatná pracoviště se společnou hospodářskou správou, a to na Astrofyzikální observatoř ČSAV (Doc. Link, Ondřejov) a na Laboratoř pro měření času ČSAV (Dr. Bohumil Šternberk, Praha). V roce 1954 byly tyto dvě instituce opět sloučeny a vznikl tak Astronomický ústav Československé akademie věd; jeho prvním ředitelem byl v letech 1954–1968 Bohumil Šternberk.\n\nHvězdárna se dále rozrůstala. V roce 1949 přibyla budova radioastronomie a o několik let později budova slunečního oddělení. V roce 1967 byla uvedena do provozu dominanta observatoře – budova dvoumetrového dalekohledu (o 2 roky dříve i její provozní budova). Plejádu rozdílných stavebních stylů doplnila začátkem 80. let 20. století budova kosmické laboratoře, ve které nyní sídlí i ředitelství ústavu.\n\nPo vzniku České republiky ústav přešel pod Akademii věd ČR a byl státní příspěvkovou institucí. 1. ledna 2007 se transformoval – stejně jako většina akademických vědeckých institucí – ve veřejnou výzkumnou instituci.\n\nV Astronomickém ústavu pracuje 160 zaměstnanců (stav k 31. prosinci 2015), celkem 109 mužů a 51 žen. Většina zaměstnanců pracuje na Ondřejově (adresa Fričova 298, 251 65 Ondřejov), jen asi 20 % v nové budově v Praze-Spořilově. Třicet procent osob je v ústavu zaměstnáno déle než 20 let.\n\nÚstav je členěn na několik dále popsaných vědeckých oddělení.\n\nPro laiky je nejzajímavější činnost Oddělení meziplanetární hmoty (vedoucí Pavel Spurný), které se zabývá především pozorováním meteorů, ale věnuje se i kometám a některým asteroidům. Toto oddělení je centrem evropské bolidové sítě a zpracovává naměřená data ze 7 států.\n\nObsahuje dvě pracovní skupiny:\n\nVýzkum hvězd je hlavní náplní práce Stelárního oddělení (vedoucí Miroslav Šlechta). Věnuje se především studiu tzv. horkých hvězd (třídy B), ale také modelům hvězdných atmosfér, dynamice hvězdného větru z dalších oblastí i studiu hvězdokup, galaxií a extragalaktických objektů. Ke své práci používá především Perkův dalekohled – největší reflektor v České republice se zrcadlem o průměru 2 m.\n\nPod toto oddělení spadají pracovní skupiny:\n\nStudiem Slunce se zabývá Sluneční oddělení (vedoucí Michal Sobotka). Zaměřuje se především na oblast slunečních erupcí. Tzv. sluneční patrola pozoruje Slunce a jeho projevy (sluneční skvrny apod.) a na základě toho předpovídá jeho aktivitu. K pozorování zde používají jak optické dalekohledy, tak radioteleskopy. Díky mezinárodní spolupráci pak daty z družic doplňuje informace o slunečním záření v ultrafialové, rentgenové a gama-oblasti spektra.\n\nOddělení se dělí na pracovní skupiny:\n\nV Praze sídlí Oddělení galaxií a planetárních systémů (vedoucí Mgr. Richard Wünsch). Zabývá se jak studiem vlivu slunečního systému na Zemi (její tvar, rotaci, precesi), tak jevy ve vzdáleném vesmíru – např. studiem šíření tvorby hvězd v galaxiích.\n\nSpadají pod něj pracovní skupiny:\n\nPod toto oddělení dříve spadala Skupina dynamiky umělých družic, jejímž hlavním projektem byl mikroakcelerometr Macek pro měření zrychlení negravitačního původu. Byl vypuštěn mj. v roce 1996 na raketoplánu Atlantis (let STS-79) a v roce 2003 na české družici MIMOSA.\n\nVeřejnost se může s některými částmi observatoře – především s historickými kopulemi a s dvoumetrovým dalekohledem – seznámit od května do září, kdy se o víkendech konají pravidelné prohlídky.\n\nVíce pracovišť hvězdárny je možno navštívit v rámci celostátní akce Noc vědců (pravidelně v září) nebo při dni otevřených dveří. Poslední z nich proběhly 20.–22. května 2018 v Ondřejově.\n\n\n"}
{"id": "182797", "url": "https://cs.wikipedia.org/wiki?curid=182797", "title": "Květuše Sgallová", "text": "Květuše Sgallová\n\nKvěta Sgallová, rodným jménem Květuše Hofbauerová (* 10. srpna 1929 Kolín), je česká literární historička a bohemistka.\n\nV letech 1948–1952 vystudovala bohemistiku a literární vědu na Filosofické fakultě Univerzity Karlovy. Po ukončení studia pracovala jako asistentka a odborná asistentka na katedře české literatury a literární vědy Filosofické fakulty UK. Zabývala se především poesií 19. století. Obhájila kandidátskou práci s názvem \"Český deklamační verš v obrozenské literatuře\", která vyšla knižně v roce 1967. V době normalizace byla donucena odejít z filosofické fakulty a od roku 1975 pracovala jako knihovnice na Vysoké škole chemicko-technologické.\n\nJe členkou Obce spisovatelů.\n\n\n\n"}
{"id": "182803", "url": "https://cs.wikipedia.org/wiki?curid=182803", "title": "Laichingen", "text": "Laichingen\n\nLaichingen je město v Bádensku-Württembersku a patří do okresu Alb-Donau. S připojenými obcemi čítá přibližně 12 000 obyvatel.\n\nLaichingen leží na pohoří Švábská Jura, nazývané také Švábská Alba přibližně 25 km západně od okresního města Ulm. Nadmořská výška se pohybuje kolem 700 m n. m. K městu patří také bývalé samostatné obce Machtolsheim s dálky viditelnou vodárenskou věží, Suppingen a Feldstetten. V oblasti obce Feldstetten se katastr města dotýká bývalého vojenského újezdu Münsingen.\n\nJméno Laichingen pochází údajně od jména alemanského náčelníka, který se jmenoval Laicho a který založil v místech dnešního Laichingenu sídliště. Roku 1364 nabídl císař Karel IV. obyvatelům města\nměstská práva. Tito je však odmítli, protože nechtěli stavět hradby.\n\nAž do středověku sahá tradice místního tkalcovství. Těžké přírodní podmínky umožňovaly obyvatelům obživu díky pěstování lnu a obchodu ve 25 km vzdáleném městě Ulmu. Jeden z tkalcovských domů, který byl postaven v roce 1677 stál v Laichingenu až do roku 2002. Poté byl rozebrán a znovu postaven v národopisném muzeu v obci Beuren, ležící asi 25 km západně od města Laichingen.\n\nV dřívějších dobách byla ve středu města takzvaná Hüle. Jedná se o jakousi nádrž ze zvětralé sopečné horniny utěsněné jílem. V dobách dešťů zadržuje vodu, v dobách sucha se do ní musí voda namáhavě dopravovat nebo čerpat z údolních pramenů. Tato Hüle sloužila jako zdroj vody pro obyvatelstvo a dobytek ve více místech na pohoří Švábská Jura. Tímto rozsáhlým krasovým územím prosakuje totiž voda do podzemních jeskyní, takž povrchová voda je spíše vzácností. Od roku 1871 se rozvíjel veřejný vodovod, na který byl Laichingen posléze v padesátých letech 20. století také napojen. Proto zmiňovaná Hüle ustoupila dnešnímu náměstí.\n\nV roce 1950 obdržel Laichingen obnovená městská práva.\n\nV roce 1987 byla tzv. Laichingenská hladová kronika odhalena jako antisemitský falzifikát.\n\nMěsto Laichingen je napojeno pomocí 7 kilometrů vzdáleného nájezdu Merklingen na dálnici A8. Město bylo do roku 1985 napojeno úzkokolejnou železnicí do obce Amstetten, kterou prochází hlavní železniční tah ze Stuttgartu do Ulmu. Úzkokolejná železnice vede nyní pouze do asi 9 kilometrů od Laichingenu vzdálené obce Oppingen a slouží k turistickým jízdám. V Laichingenu zbyla památka na úzkokolejnou železnici a sice Nádražní ulice ( německy Bahnhofstraße ). Nebezpečná silniční křižovatka přímo na náměstí byla v minulých letech nahrazena kruhovým objezdem.\n\nV západní části města se nachází oblast, ve které jsou soustředěny všechny vzdělávací ústavy:\n\nDále jsou v místní částech Feldstetten a Machtolsheim základní školy\n\n\nKdysi kvetoucí tkalcovství se přetransformovalo v moderní textilní průmysl. Ve městě jsou také barvírny textilu. Dále se nově rozvinul strojírenský průmysl, který je zastoupen především firmami, které konstruují a vyrábějí výrobní nástroje pro automobilové firmy z oblasti Stuttgartu.\n\nNejznámější turistická zajímavost města a pravděpodobně nejhlubší pro veřejnost přístupná jeskyně v Německu. Její hloubka je 55 metrů a nachází se asi kilometr jižně od města. Jeskyně byla náhodně objevena v roce 1892 Johannem Georgem Mackem, který hledal těžitelná ložiska písku.\n\n"}
{"id": "182814", "url": "https://cs.wikipedia.org/wiki?curid=182814", "title": "Korsická ústava", "text": "Korsická ústava\n\nKorsická ústava byla ústava republiky, která vznikla v roce 1755 na Korsice a byla přijata téhož roku.\n\nÚstava platila až do francouzské anexe ostrova v roce 1769. Zaváděla do státu korsických separatistů nejdemokratičtější a nejliberálnější zřízení v tehdejší Evropě. Jedním z autorů ústavy a vůdcem státu byl Pascal Paoli. Jako první zaváděla rovnoprávnost pohlaví při aktivním volebním právu. \n\nObčas je tato ústava považována za první na světě před Ústavou Spojených států amerických z roku 1787 a polskou Ústavou 3. května z roku 1791.\n"}
{"id": "182821", "url": "https://cs.wikipedia.org/wiki?curid=182821", "title": "Za trochu lásky...", "text": "Za trochu lásky...\n\nZa trochu lásky … je román o Jaroslavu Vrchlickém jako o básníkovi a muži a o osudech žen, které prošly jeho životem. Autor románu František Kožík věnoval námětu své knihy obzvláštní pozornost.\n\nEmil Frida se narodil 17. února 1853 v Lounech. Dětství strávil u strýce faráře v Ovčárech u Kolína. V deseti letech odjíždí s rodiči do Prahy na piaristické gymnázium. Pak se Fridovi přestěhovali do Domažlic, ale Emil gymnázium dokončil až v Klatovech. Jako šestnáctiletý otiskl své básně v katolickém časopisu. Další básně mu otiskli ve Světozoru pod pseudonymem Jaroslav Vrchlický.\n\nPrvní žena se jmenovala Kateřina Martínková a byla sestrou jeho spolužáka. Bylo mu sedmnáct a on se poprvé zamiloval. Po maturitě se Vrchlický vrací do Prahy a s Kateřinou si dopisuje. Nakonec jejich dopisování ustalo.\n\nDalší ženou v jeho životě byla Marie Potěšilová, dcera matčiny sestřenice. Bylo to v roce 1874, ale byl to nešťastný rok. Zemřel jeho otec a také jeho nejlepší přítel Vítězslav Hálek. Vrchlický zatoužil odjet do Itálie jako vychovatel. V Itálii je nešťastný, touží zase po domově, ale při životě ho drží láska k Marii, ale i ta pohasla. Marie se provdala za bohatého muže.\n\nCharlotta P. je také vychovatelka. Byla to třicetiletá žena s okouzlující postavou a Vrchlický se zamiloval, ale stesk po domově byl silnější než láska a on odjíždí zpátky do Čech, aby se mohl mimo jiné také setkat se sestrou Karolíny Světlé, s paní Sofií Podlipskou, se kterou si po celou dobu v Itálii dopisoval. Skrz listy dopisů se do této ženy o dvacet let starší zamiloval a ona do něho. Ale Sofie je zralá žena, a tak celou dobu, kdy se s Vrchlickým stýkala, připravovala svatební cestičku pro svou dceru Ludmilu Podlipskou. A opravdu. 4. srpna 1879 se Ludmila a Vrchlický vzali. Miloval Ludmilu celou svou bytostí, psal jí své verše, hodně spolu cestovali. Po pěti letech, v roce 1883, se jim narodila dcera Milada. Ale už v tomto roce začaly drobné nesváry v domácnosti Vrchlických. Po třinácti letech manželství se Vrchlický dovídá, že mu žena byla nevěrná s jeho nejlepším přítelem, hercem Jakubem Seifertem a že dcera Eva a syn Jaroslav nejsou jeho. Vrchlický ale od ženy neodešel.\n\nTohle nešťastné období je poznamenáno i v jeho tvorbě. Pak ale potkává Karlu Bezdíčkovou, rodinnou přítelkyni, která mu pomáhá s překlady polských básníků. Té také věnoval jednu ze svých nejznámějších básní Za trochu lásky…\n\nLiterární svět se změnil. Vrchlický byl velice kritizován svými současníky, kteří nemohli pochopit jeho verše. Nikdo ho nedovedl pochopit tak jako Karla, ale i ona ho opustila. Odjela s manželem na Šumavu.\n\nVinou blížícího se stáří býval Vrchlický často nemocný. Pookřál teprve tehdy, když navštěvoval Marii Volfovou, ke které utíkal, když u Vrchlických byla dusná atmosféra. Marie ho často nabádala, aby si odpočinul, a on to sliboval, přesto psal dál.\n\nVrchlický mimo jiné také přednášel. A na jedné takové přednášce potkává mladou překladatelku Justýnu Vondroušovou. Spolu s ní přišel smích a radost. Justýna však v duchu toužila, aby se Vrchlický rozvedl a žil s ní. Teprve teď si Vrchlický uvědomuje, že není možné žít s někým, kdo je o sedmnáct let mladší. Justýna si ale stojí na svém, teprve později se její city utiší.\n\nJenže stáří se nezadržitelně blížilo. 15. prosince 1908 ho postihla mozková mrtvice. Od té doby se nevzpamatoval. Nemohl číst, nemohl psát. Na podzim roku 1911 se jeho stav nečekaně zlepšil, ale smrt ho zastihla až o rok později 9. září 1912. S Vrchlickým se přišli rozloučit S. K. Neumann, Josef Hora a Viktor Dyk. Básník nové generace František Halas řekl: „…je nejvyšším vrcholem básnické vlny svých let…Je nezměřitelný jedním srdcem a jednou duší…“\n"}
{"id": "182826", "url": "https://cs.wikipedia.org/wiki?curid=182826", "title": "Seznam představitelů Liberce", "text": "Seznam představitelů Liberce\n\nNásledující seznam obsahuje nejvyšší představitele města Liberce řazený podle data jejich nástupu do funkce. Seznam není úplný, zahrnuje pouze volené starosty a primátory.\n\n\n\n"}
{"id": "182831", "url": "https://cs.wikipedia.org/wiki?curid=182831", "title": "Most Barikádníků", "text": "Most Barikádníků\n\nMost Barikádníků je silniční most v Praze, otevřený v roce 1980, který spojuje Holešovice s Holešovičkami v Libni a tím i s Trojou. Má zásadní význam pro dopravní propojení v severojižním směru. Přivádí do centra Prahy dopravu z dálnice D8 a navazující Prosecké radiály.\n\nPředchůdcem tohoto mostu byl od roku 1928 Trojský most, v roce 1946 přejmenovaný na most Barikádníků. Koncem 70. let, po dobu budování nového mostu, byla doprava vedena několik let po provizorním mostě přezdívaném i v denním tisku „Rámusák“ – jeho mostovka byla tvořená dřevěnými prkny a projíždějící vozidla způsobovala značný hluk.\n\nPůvodní železobetonový most byl postaven v letech 1926–1928. Vyprojektovali jej ak. arch. Josef Chochol a Ing. František Mencl. Most měl čtyři mostní pole s trojkloubovou klenbou (rozpětí činilo u krajních polí 43,5 m a u středních polí 47,2 m plus vysunutí patních kloubů 4,3 a 4,6 m). Se započítáním železobetonových podjezdů na obou stranách činila délka mostu 220,75 m. Most byl 16 m široký a vedla po něm tramvajová trať.\n\nKlenba byla s deskou mostovky spojena systémem podélných a příčných stěn. Nedostatečně však bylo vyřešeno odvodnění vzniklých dutin uvnitř konstrukce. V době hospodářské krize se navíc do dutin mostu uchylovali bezdomovci, kteří odnášeli odvodňovací roury.\n\nSkokem z mostu do Vltavy ukončil svůj život český architekt Bedřich Feuerstein. Ač se ho povedlo vytáhnout a odvézt do nemocnice Bulovka, z bezvědomí se již ale neprobral a 10. května 1936 zemřel.\n\nMost původně nesl název \"Trojský most\", v roce 1946 byl na památku bojů v Pražském povstání přejmenován na most Barikádníků. Jeho tehdejší podoba je velmi dobře zadokumentována v českém filmu \"Němá barikáda\" z roku 1948, kde se přímo na mostě a v jeho okolí odehrává dlouhá část tohoto snímku.\n\nMost sloužil provozu do roku 1975. Stále rostoucí provoz na původním mostě a zanedbávaná (vlastně takřka žádná) údržba však totiž situaci vyhrotily natolik, že vedle původního mostu muselo být v roce 1970 postaveno vojenské mostní provizorium pro pěší a automobilovou dopravu, na němž byl provoz zahájen 25. srpna téhož roku. Na původním mostě Barikádníků zůstaly pouze tramvaje, ale protože se rekonstrukce stále odkládala došlo brzy k paradoxní situaci, že 19. května 1971 se silniční doprava musela pro havarijní stav mostovky provizorního mostu vrátit zpět na most Barikádníků, kde se však dalo jezdit již jen po tramvajových kolejích. Tento stav trval až do 15. ledna 1975, kdy byl v úseku Plynární - Pelc-Tyrolka - Vychovatelna provoz tramvají dlouhodobě přerušen pro výstavbu mostu nového. Starý most již nevyhovoval i dopravním požadavkům (malá kapacita a nízká niveleta mostu na trojské straně). Tramvajová trať byla zrušena a převedena na Trojský tramvajový most. Bourání mostu provedly Vojenské stavby Praha za spolupráce s mostním praporem Železničního vojska ČSLA. Pracovníci Vojenských staveb provedli navrtání styčných nosných částí železobetonových oblouků pro odstřel a probourání otvorů pro zavěšení jednotlivých dílů. Mostní prapor pak vybudoval nad pilíři ocelovou mostní konstrukci z prvků Bailey Bridge a provedl uchycení bouraných částí mostních oblouků. Po následném předpětí hydraulickými lisy VS provedly odstřel úchytů mostu a přeřezání ocelové výztuže. Mostní oblouky tak zůstaly zavěšeny na příhradové konstrukci. Následně byly jednotlivé části starého mostu spuštěny do lodí (polské vany) a převezeny do vytěžené zaplavené pískovny u Velkých Žernosek, kde byly obdobným způsobem (konstrukce z BB postavená na dvou polských vanách) spuštěny a utopeny v pískovně. Původní pilíře byly odbourány až po hladinu a přestavěny v jímkách.\n\nNový most projektovali Ing. arch. Jiří Trnka a Ing. Petr Dobrovský a byl vyprojektován a postaven v letech 1972–1980. Je to spojitý ocelový nosník s ložisky nad středy starých pilířů. Rozpětí od levého břehu činí 46,40 + 51,10 + 51,75 + 46,40. Na pravém břehu je napojen mimoúrovňový nadjezd, takže skutečná délka nového mostu je 212 m. Šířka je 33,5 m.\n\nNa trojské straně nedaleko mostu Barikádníků ústí na povrch tunel Blanka, jenž je součástí městského okruhu a přivádí automobily z oblasti Letné a Břevnova.\n\n\n\n"}
{"id": "182836", "url": "https://cs.wikipedia.org/wiki?curid=182836", "title": "Pokoutníkovití", "text": "Pokoutníkovití\n\nPokoutníkovití (\"Agelenidae\") jsou čeledí pavouků, která zahrnuje přibližně 500 druhů, z nich většina žije na severní polokouli, v Česku žije pouze 10 druhů.\n\nPavouci čeledi pokoutníkovití měří od 5 do 18 mm. Jejich významným rozpoznávacím znakem je tvar zadních snovacích bradavek, které jsou vždy dvojčlánkové a mnohem delší než přední snovací bradavky. Na tarzálních článcích je přítomná řada trichobotrií (chloupky schopné vnímat zvukové vibrace), které směrem ke konci nohy nabírají na délce. Tělo je porostlé peříčkovitými (plumózními) chloupky, hlavohruď je velká a dlouhá téměř jako zadeček.\n\nPokoutníci obývají pavučinovou rourku, na kterou často navazuje vodorovná, plachtovitá síť, jejíž vlákna nikdy neobsahují lep. Tato pavučina je vícevrstevná, pavouk ji neustále zdokonaluje. Jakmile se v síti objeví kořist, pokoutník na ni okamžitě zaútočí, případně kolem ní nejprve obíhá a opřádá ji pavučinou. Usmrcenou kořist si odnese do pavučinové rourky. V této rource probíhá i kopulace a bývá zde zavěšován kokon s vajíčky.\n\n\n"}
{"id": "182838", "url": "https://cs.wikipedia.org/wiki?curid=182838", "title": "Solněčnaja (nádraží)", "text": "Solněčnaja (nádraží)\n\nSolněčnaja () je nádraží v Moskvě v rajónu Solncevo. Nachází se v jeho severní části (nedaleko ulice Borovskoje šosse), 16 km od Kyjevského nádraží, kam vlak příměstské železnice dojede za 16–23 minut. Některé vlaky zde končí, jiné pokračují až na Kyjevské nádraží.\n\nStanice má dvě ostrovní nástupiště, přemostěná lávkou pro pěší dlouhou zhruba 200 až 300 m. Vlakům slouží 20 kolejí.\n\n"}
{"id": "182841", "url": "https://cs.wikipedia.org/wiki?curid=182841", "title": "Ohňostroj", "text": "Ohňostroj\n\nOhňostroj je působivé světelné (a velice hodně zvukové) představení vytvářené pomocí odpalovaných pyrotechnických pomůcek při nejrůznějších slavnostních příležitostech (Nový rok, zahájení sportovní akce, významná výročí a jubilea) nebo pouze pro pobavení či pro vlastní zábavu. Ohňostroje, které původně měly sloužit k zahánění zlých duchů, byly odpalovány již ve staré Číně a jsou uznávány jako určitý druh umění v němž jsou pořádány i soutěže. Ohňostroje mohou být odpalované různými způsoby a také mohou být doprovázené hudbou. \n\nPodle Guinnessovy knihy rekordů byla největší ohňostrojová show pořádána u příležitosti začátku roku v portugalské Madeiře a při otevření hotelu Atlantis Dubaj v září 2008.\n\nNa území Česka se před rokem 1989 pořádaly velké veřejné ohňostroje především v Praze k politickým výročím v únoru, květnu a listopadu,\nněkdy i k jiným politickým událostem a v jiných městech.\n\nNa Silvestra lidé většinou odpalovali jen doma vyrobenou pyrotechniku (což způsobovalo každým rokem několik zmrzačení), nebo házeli prskavky.\n\nKromě zábavy přináší ohňostroje řadu možných negativních jevů, mezi ně se řadí především výrazný hluk, znečištění ovzduší a životního prostředí, finanční náročnost i riziko požáru. Exploze pyrotechniky může dosahovat až hodnoty 190 decibelů, na tu mohou reagovat negativně především zvířata, dále také starší lidé. Vyděšená zvířata často utíkají, případně opouštějí svá teritoria a úkryty. Ptáci opouštějí svá hnízda a mnohdy nejsou schopni se k nim vrátit, často narážejí do budov. Po ohňostrojích se objevuje zvýšený počet osiřelých mláďat divokých zvířat.\n\nJak výroba, tak použití ohňostrojů je velká zátěž pro životní prostředí. K výrobě se používají nebezpečné chemikálie a minerály těžené velmi neekologickým způsobem. Znečištění ovzduší na Nový rok často stoupá ve městěch až na desetinásobně horší PM hodnoty, než ty, které panují obvykle.\n\n\n"}
{"id": "182845", "url": "https://cs.wikipedia.org/wiki?curid=182845", "title": "Ulitý start", "text": "Ulitý start\n\nUlitý start je situace, kdy závodník vystartuje před startovním signálem. Je to jeden z nejčastějších prohřešků proti pravidlům v některých rychlostních sportovních disciplínách. Jedná se nejčastěji o běžecké disciplíny na krátkých tratích (do 200 m), plavání a disciplíny dráhové cyklistiky. Na závodech nejvyšší úrovně dráhové cyklistiky se při pevném startu startuje ze startovacích boxů a předčasný start tak není možný. Při letmém startu je pak ekvivalentem nadhození předního kola při průjezdu startovní čárou (např. disciplína 200m). \n\nZa ulití startu následuje penalizace. Ta je samozřejmě odlišná v různých sportovních odvětvích. Nejhorším možným postihem je diskvalifikace ze závodu, té většinou předchází napomínání.\n\nPři běžeckých sprintech je závodník diskvalifikován hned po prvním ulitém startu (v letech 2003–2009 po dvou ulitých startech). K pravidlu jednoho startu přistoupila IAAF kvůli úmyslným ulitím ze strany slabších závodníků, kteří vystavovali nebezpečí ty lepší, nebo kvůli strategii, kdy se mohla startovní procedura zpožďovat až o 5 minut. Zda k ulití došlo, je sledováno elektronickými čidly zabudovanými přímo do startovních bloků. V lehké atletice je za ulitou považována startovní reakce pod 0,10 sekundy (tedy přesně pod jednu desetinu sekundy), neboť rychleji lidské reflexy nepracují, a jde tedy o začátek pohybu již před výstřelem startovní pistole. Tato regule je velmi záludná a mnozí favorité na velkých soutěžích už na ni doplatili.\n\nPenalizace se historicky vyvíjela. Ještě na olympijských hrách v St. Louis roku 1904 sprinter, který ulil start, musel ustoupit o dva metry za startovní čáru.\n"}
{"id": "182846", "url": "https://cs.wikipedia.org/wiki?curid=182846", "title": "Trojský tramvajový most", "text": "Trojský tramvajový most\n\nTrojský tramvajový most, přezdívaný „Rámusák“, bylo dlouhodobé mostní provizorium, jež v letech 1981–2013 převádělo přes Vltavu pražskou tramvajovou trať Partyzánská – Trojská – Hercovka – Ke Stírce, přesunutou pak na nedaleký nový Trojský most. Po mostě vedly vedle kolejí dva úzké nouzové chodníčky, na něž byl veřejnosti vstup zakázán.\n\nRoku 1977 byla uvedena do provozu tramvajová trať Nádraží Holešovice - Ke Stírce, která měla po dobu stavby nového mostu Barikádníků nahradit původní trať vedenou ulicí V Holešovičkách. Jako dlouhodobé provizorium byl pro trať postaven ocelový trámový most. Provoz na trati byl zahájen 5. května 1977. Již během třetího roku provozu byly na konstrukci mostu objeveny trhliny a proto byla 10. listopadu 1980 na celé trati přerušena doprava. Most byl snesen a na původní pilíře PIŽMO byl přesunut ocelový příhradový most, který předtím sloužil automobilovému provozu jako náhrada za most Barikádníků (a vysloužil si zde přezdívku Rámusák).\n\nPrvní polovina nového provizorního mostu (po dokončení mostu vyhrazená pro směr z Tróje do centra) byla zprovozněna 7. března 1981. Druhé koleje na druhé mostovce se cestující dočkali 1. července 1982.\n\nPo dokončení stavby bylo rozhodnuto vyloučit tramvajový provoz ulicí V Holešovičkách natrvalo. Tramvajová trať v Trojské ulici, která byla původně vybudována jako dočasné řešení, tedy nadále slouží i po dokončení paralelního úseku metra IV.C1 do stanic Kobylisy a Ládví.\n\nSamotný tramvajový most měl ovšem nadále status „provizorní“.\n\nPro náhradu provizoria a pro místní dopravní obsluhu byl navržen nový Trojský most, který navazuje na stávající komunikaci Partyzánské ulice v železničním podjezdu u nádraží Holešovice a má čtyři jízdní pruhy, střední tramvajové těleso a chodníky pro pěší i cyklisty. Podle plánů z května 2010 měl být provoz na provizorním mostě ukončen v září 2012.\n\nPro umožnění výstavby tunelového komplexu Blanka byl v květnu 2010 na několik týdnů přerušen tramvajový provoz, na pravém břehu byla vybudována nadjezdná kolej nad tělesem tunelu a poslední trojské pole mostu bylo zvednuto v místě opěry o 643 mm. Po opětovném zprovoznění byl tramvajový provoz veden pouze po koleji směrem do centra. Na konci září 2013 byly z nepoužívané poloviny mostu sneseny kolejnice.\n\nV srpnu 2011 se objevila zpráva, podle níž měl být nový most v polovině roku 2013 zprovozněn nejprve pouze pro tramvaje, čímž měl nahradit provizorní tramvajový most, který měl být bezprostředně poté rozebrán. Pro silniční vozidla, cyklisty a chodce měl být nový most zpřístupněn až s otevřením tunelu Blanka, k čemuž mělo dojít v roce 2014. Z důvodu nejasností s financováním nákladů na tunel Blanka a nový Trojský most došlo k dalším průtahům a teprve v říjnu 2013 byly zahájeny práce spojené s přeložením tramvajové trati na nový most. \n6. října 2013 projely po mostě poslední řádné tramvaje a 7. října 2013 byl jeho provoz slavnostně ukončen jízdou muzejní tramvaje ev. č. 9048. Do října 2014 byla tramvajová doprava v úseku Nádraží Holešovice – Ke Stírce nahrazena náhradní autobusovou dopravou, jež byla vedena přes most Barikádníků a Trojskou ulicí. V úseku Trojská - Kobylisy jezdila také náhradní tramvajová linka X 37. \n\nVedoucí organizačního výboru mistrovství světa vodního slalomu Jiří Rohan v květnu 2013 navrhoval zachování mostu pro pěší dopravu trvale nebo alespoň do doby konání mistrovství v září 2013, ale jeho návrh nebyl akceptován. Zástupci města a Metrostavu uvedli, že úprava mostu pro pěší provoz by si vyžádala investice do zabezpečení a osvětlení mostu.\n\nDemolice byla zahájena hned v říjnu 2013, po ukončení provozu. Mostní konstrukce byla po demontáži krajních dílů postupně popotahována k trojskému břehu a tam osmičlenným pracovním týmem rozebírána.\nNásledná demolice mostu nebyla přerušena ani v době, kdy kvůli sporům mezi městem a Metrostavem byla pozastavena výstavba tunelu Blanka. V březnu 2014 končila demontáž mostních polí, následovat měla demontáž pilířů, které mají být odstraněny až do hloubky 1,5 metrů pod úroveň dna. V březnu 2014 zástupce Metrostavu uvedl, že kontrolou dna ze strany Povodí Vltavy s. p. má být demolice završena do poloviny května 2014. Demontáž mostu byla oceněna na 27 milionů Kč.\n\nSoučásti mostu mají být podle okolností využity jinde. Jednotlivé díly převezl Metrostav na svůj stavební dvůr v Počernicích, kde je repasuje. Jde o univerzální konstrukci, jaká se používá například při stavbách nebo po povodních. Využití těchto konkrétních dílů zatím nebylo určeno. Stavbyvedoucí Tomáš Jurečka si pochvaloval, že konstrukce se zachovala v překvapivě slušném stavu, krom nejspodnějších šroubů namáhaných vodou prý všechny šly povolit.\n\n\n"}
{"id": "182847", "url": "https://cs.wikipedia.org/wiki?curid=182847", "title": "Rožňavská kotlina", "text": "Rožňavská kotlina\n\nRožňavská kotlina je geomorfologický celek na jihu východního Slovenska, část oblasti Slovenské rudohoří. Ze severu ji obklopují Volovské vrchy a Revúcká vrchovina, z jihu pak Slovenský kras. Středem kotliny protéká řeka Slaná. Nejvyšším bodem území je vrch Mních (654,6 m), nejnižší bod kotliny leží v místě, kde řeka Slaná opouští území kotliny (cca 245 m). Jediným městem ležícím v kotlině je Rožňava ležící v severní části kotliny.\n"}
{"id": "182851", "url": "https://cs.wikipedia.org/wiki?curid=182851", "title": "Grand Prix Argentiny 1998", "text": "Grand Prix Argentiny 1998\n\nDvacátá Grand Prix Argentiny (\" XXI Gran Premio Marlboro de la Republica Argentina\") se jako 617. Velká cena seriálu Formule 1 jela 12. dubna 1998 na okruhu Buenos Aires. Šlo o poslední konanou Velkou cenu Argentiny.\n\nZávod měl 72 kol o délce 4,259 kilometru, celkem měřil 306,648 km. Skončil 28. vítězstvím Michaela Schumachera a 114. vítězstvím Ferrari. Bylo to 32. vítězství pro Německo a 25. vítězství pro vůz se startovním číslem 3.\n\n\n\n\n"}
{"id": "182852", "url": "https://cs.wikipedia.org/wiki?curid=182852", "title": "Volovské vrchy", "text": "Volovské vrchy\n\nVolovské vrchy jsou krajinný celek, největší část Slovenského rudohoří. Leží v jeho východní části. I když Volovské vrchy vystupují jako jednotný celek paleostruktury Západních Karpat, morfologicky tento celek není jednotný.\n\nZe severu hraničí s Hornádskou kotlinou, ze severovýchodu s Černou horou, z jihovýchodu jej ohraničuje Košická kotlina, z jihu Slovenský kras a Rožňavská kotlina, z jihozápadu Revúcká vrchovina, ze západu Stolické vrchy a ze severozápadu Spišsko-gemerský kras.\n\n\nNejdůležitějšími sedly v geomorfologickém celku jsou\n\nNejvyšší horou pohoří je Zlatý stôl (1322 m). Dalšími významnými vrcholy jsou také Kloptaň (1153 m), Okrúhla (1088 m) nebo Ovčinec (1012 m).\n\nNejvýznamnějšími turistickými centry oblasti jsou města Medzev, Gelnica a především Košice. Volovskými vrchy prochází po celé délce dálková cesta E8, jenž vede souběžně s Cestou hrdinů SNP.\n\nPohoří Volovské vrchy se řadí k povodí Hornádu, který obepíná masiv ze severu a východu. Mezi největší vodní plochy oblasti Volovských vrchů patří vodní nádrž Ružín.\n\n"}
{"id": "182853", "url": "https://cs.wikipedia.org/wiki?curid=182853", "title": "Košická kotlina", "text": "Košická kotlina\n\nKošická kotlina je geomorfologický celek na východním Slovensku, plochá pahorkatina na neogenních a kvartérních sedimentech. Nejvyšší bod kotliny je Diaľna (384 m n. m.)\n\nRozkládá se v jihovýchodní části Slovenska. Na západě sousedí se Slovenským krasem a Slovenským rudohořím, na severu s Šarišskou vrchovinou a Ondavskou vrchovinou, na východě přechází v Slanské vrchy a na jihu pokračuje na území Maďarska.\n\nKošická kotlina je oblast protáhnutého tvaru směrem od severu k jihu. Terén je pestrý a variabilní, rozlehlé roviny se střídají s nevysokými kopci. Nejvyššími vrcholy jsou Diaľna (384 m n. m.) a Červený grúnik (305 m n. m.). Porost v této oblasti tvoří převážně listnaté lesy s hojným výskytem dubu, buku, habru a břízy. Nejvýznamnějšími řekami Košické kotliny jsou Torysa, Hornád, Bodva a Ida.\n\nPodnebí řadí Košickou kotlinu mezi teplé oblasti. V zimních měsících se teploty pohybují v rozmezí od -1 do -3°C, v letních měsících mezi 18 až 20 °C. Počet dní se sněhovou pokrývkou je menší než 50, počet letních dní je 60 až 70.\n\nKošická kotlina nepatří mezi chráněné krajinné oblasti, a i přesto zde lze nalézt velmi hodnotné přírodovědné a krajinné lokality. Patří k nim státní přírodní rezervace Gýmešský jarok, Humenec a Zbojnícky zámok, chráněné naleziště Mirkovská kosatcová lúka a chráněná plocha Kokošovská dubina. Tyto chráněné lokality byly zřízeny pro uchování místní flory a fauny, které jsou zde druhově velmi pestré a bohaté.\n"}
{"id": "182857", "url": "https://cs.wikipedia.org/wiki?curid=182857", "title": "Stolické vrchy", "text": "Stolické vrchy\n\nStolické vrchy jsou plošně rozsáhlý horský celek a nejvýše položená část Slovenského rudohoří. Nejvyšší vrchol je Stolica (1476 m n. m.). Na některých hřbetech zůstaly zachované lesní porosty. Výskyt nerostných surovin ve středověku podnítil vznik hornických osad a městeček (Kokava nad Rimavicou).\n\nDělí na čtyři odlišné podcelky:\n\nSeznam všech tisícimetrových vrcholů ukazuje Seznam vrcholů ve Stolických vrších.\n"}
{"id": "182860", "url": "https://cs.wikipedia.org/wiki?curid=182860", "title": "Slíďákovití", "text": "Slíďákovití\n\nSlíďákovití (\"Lycosidae\") jsou velmi početná čeleď pavouků, je jich známo kolem 3000 druhů. Charakteristickým znakem je pro ně uspořádání očí do tří zřetelných, příčných řad. První řada je složena ze čtyř nejmenších očí a leží na rozhraní čela a temene. Třetí řada je od druhé dost vzdálená, takže spolu tvoří lichoběžník, blížící se svým tvarem téměř čtverci. Nohy jsou silné, opatřené skopulou, která slíďákům usnadňuje pevné uchopení kořisti, když se jí zmocňují rychlým výpadem. Na holeních, metatarzech a tarzech se vyskytují četné trichobotrie (chloupky schopné čití zvukových vibrací)\n\nNěkteré druhy předou sítě, jiné obývají podzemní nory, které mohou být v některých případech doplněny i padacími dvířky. Mnohé druhy si nebudují žádný pavučinový úkryt.\n\nTypické pro ně je, že samice nosí kokon s vajíčky připevněný k zadečku, později, po vylíhnutí larev, nosí na sobě i tyto larvy až do jejich prvního svleku.\n\nVšichni slíďáci jsou epigeičtí živočichové - to znamená, že pobíhají a loví výhradně na povrchu půdy.\n\n\n"}
{"id": "182861", "url": "https://cs.wikipedia.org/wiki?curid=182861", "title": "Hornádská kotlina", "text": "Hornádská kotlina\n\nHornádská kotlina (slovensky \"Hornádska kotlina)\" je geomorfologický celek Fatransko-tatranské oblasti v centrální části východního Slovenska. Z jihu ji obklopují Volovské vrchy a Spišsko-gemerský kras, ze západu Nízké Tatry a Kozí hřbety, ze severozápadu Podtatranská kotlina, ze severu Levočské vrchy a z východu Branisko a Černá hora. \n\nHornádska kotlina se dělí na čtyři podcelky: \n\nZápadní a jižní částí kotliny protéká řeka Hornád, která zde přibírá levostranné přítoky Levočský potok a Margecanku. Na tektonické zlomy se váží vývěry minerálních vod. Kotlina je významná největším výskytem travertinu na Slovensku. V okolí města Spišské Podhradí se postupně vytvořilo sedm travertinových vrchů: Dreveník, Sivá brada, Sobotisko, Pažica, Spišský hrad, Ostrá hora a Kamenec. Nejvyšším bodem území je vrch Kačelák (677,3 m). Kotlina je jádrem historické oblasti Spiše. Hlavní historická města oblasti jsou Spišská Nová Ves, Levoča, Spišské Podhradí a Spišské Vlachy.\n"}
{"id": "182864", "url": "https://cs.wikipedia.org/wiki?curid=182864", "title": "Pavel Heřman", "text": "Pavel Heřman\n\nPavel Heřman (* 31. května 1949, Praha) je fotograf, bývalý senátor za obvod Třebíč a starosta Třebíče v letech 1990 až 1998 a 2010 až 2014.\n\nPavel Heřman byl prvním porevolučním starostou Třebíče – od roku 1990 do roku 1998, v těchto letech byl i městským zastupitelem za \"Nezávislé kandidáty\". V roce 2006 se v Třebíči objevilo sdružení \"Heřman zpátky na radnici\", ve volbách v roce 2006 se stal zastupitelem, v roce 2010 sdružení kandidovalo opět a Pavel Heřman se opět stal starostou. Fotografuje témata spojená s Třebíčí, jeho fotografie byly použity na stánku města Třebíče na veletrhu GO-REGIONTOUR, v publikacích města Třebíče a byly vystaveny na několika výstavách. V roce 2005 získal ocenění Fotografická publikace roku v kategorii literatura ilustrovaná fotografií za knihu veršů (autorka Nela Hanelová) \"Zámostí v nás\", vydal KVIZ Třebíč.\n\nDo Senátu byl zvolen v roce 1996 za Demokratickou unii DEU, v roce 2000 se již o znovuzvolení neucházel.\n\nStarostou Třebíče byl od roku 1990 do roku 1998 a znovu se jím stal v roce 2010, starostou v tomto období byl do 20. listopadu 2014. Ve volbách do zastupitelstva v roce 2018 již nekandidoval.\n\n"}
{"id": "182867", "url": "https://cs.wikipedia.org/wiki?curid=182867", "title": "Český státní svátek", "text": "Český státní svátek\n\nStátní svátek České republiky je označení, které některým dnům přiřazuje zákon č. 245/2000 Sb., o státních svátcích, o ostatních svátcích, o významných dnech a o dnech pracovního klidu. Kromě státních svátků tento zákon vymezuje také ostatní svátky a významné dny. Státní svátky a ostatní svátky jsou dny pracovního klidu, významné dny jsou dny pracovními (pokud nepřipadnou na sobotu nebo na neděli). Státní svátky (na rozdíl od ostatních svátků) „mají připomínat občanům tradice, ušlechtilé cíle a dějinné zvraty, na nichž je budována česká státnost“.\n\nO některých státních a ostatních svátcích je zákonem omezena otvírací doba některých prodejen.\n\nExistuje sedm státních a sedm ostatních svátků (ovšem 1. leden je zařazen v obou kategoriích současně), plus patnáct významných dnů. V každém roce připadají některé ze svátků na soboty a neděle, takže podle příslušného roku poskytují svátky minimálně osm (nepřestupný rok začínající sobotou) a maximálně jedenáct (nepřestupný rok začínající pondělím nebo čtvrtkem, přestupný rok začínající středou) nepracovních dnů navíc k víkendům; nejčastěji jde o deset dní.\n\n\n\n\nPři vzniku Československa v roce 1918 byl recepčním zákonem převzat rakousko-uherský právní řád, takže nová republika převzala stávající svátkové právo. Rakouské právo platné v českých zemích sestávalo výhradně z církevních svátků (oproti tomu právo uherské platné na Slovensku a Podkarpatské Rusi obsahovalo i svátky státní). To vadilo části politického spektra, která katolickou církev považovala za relikt Rakouska-Uherska. Proto již v březnu 1919 předložila skupina levicových poslanců Národního shromáždění, vedená Václavem Johanisem a Antonínem Hamplem návrh zákona, který měl zrušit všechny církevní svátky („Mezi takovéto zastaralé přežitky patří i tak zvané svěcení církevních zasvěcených svátků“), zavést jako národní svátky významné dny českého národa 1. květen, 6. červenec a 28. říjen a snížení počtu svátků kompenzovat zaměstnancům placenou dovolenou v délce jednoho týdne ročně. Tento návrh však neprošel.\nTěsně před prvním výročím existence ČSR vláda navrhla zákonem zavést státní svátek 28. října: „Náleží tudíž tento den mezi nejvýznamnější dny v dějinách národa a státu československého, a bude zajisté vždy dne toho vzpomínáno s myslí nadšením vzrušenou.“ Při jeho schvalování ústavní a právní výbory doporučily vládě vedle tohoto zákona připravit i novou jednotnou úpravu státních a náboženských svátků. Návrh zákona včetně této rezoluce sněmovna schválila na schůzi 14. října 1919, čímž se 28. říjen stal prvním československým státním svátkem.\n\nJednotná úprava svátků však zůstávala v nedohlednu, do roku 1920 se žádná svátková legislativa nepřipravila. V novém Národním shromáždění skupina národně-demokratických poslanců vedená Aloisem Rašínem a Františkem Lukavským v září 1920 předložila návrh zákona, který měl zrušit všechny svátky s výjimkou 1. května, 28. října, druhého svátku vánočního, Pondělí velikonočního a pondělí svatodušního, přičemž motivací jim bylo zejména snížení počtu nepracovních dnů, tento návrh však neprošel. V červenci 1921 pak skupina národně-sociálních poslanců navrhla, aby byl státním svátkem prohlášen 6. červenec, „jako výroční den mučednické smrti Mistra Jana Husa“, téměř shodný návrh předložila v červnu 1923 skupina levicových poslanců, ani jeden z návrhů však neprošel; v dubnu 1924 navíc skupina převážně slovenských poslanců vedená Florianem Tománkem interpelovala předsedu vlády, aby vláda nevyhlašovala Husův den státním svátkem: \n\nVládní návrh zákona \"o nedělích, svátcích a památných dnech republiky Československé\" byl předložen až v březnu 1925. Zákon zrušil veškeré stávající předpisy týkající se svátků a za svátky označil 1. leden (Obřezání Páně), 6. leden (Tři králové), Nanebevstoupení Páně, Božího Těla, 29. červen (Petr a Pavel), 15. srpen (Nanebevzetí Panny Marie), 1. listopad (Všech svatých), 8. prosinec (Početí Panny Marie) a 25. prosinec (Narození Páně). Dále pak zavedl památné dny republiky Československé, kterými byly 5. červenec (den svatých Cyrila a Metoděje), 28. září (den svatého Václava), 6. červenec (památka Mistra Jana Husi), 1. květen (Svátek práce), a zachoval 28. říjen zavedený jakožto státní svátek již předchozím zákonem. Jelikož tento návrh se projednával společně s návrhem zákona zavádějícího placenou dovolenou pro zaměstnance, probíhala o něm v parlamentu bouřlivá diskuse, po které však byl návrh schválen v podobě připravené ústavně-právním výborem. Podoba zákona však nebyla považována za finální, zejména s ohledem na chybějící Velikonoční pondělí, svatodušní pondělí a druhý svátek vánoční (svátek svatého Štěpána), u kterých se očekávalo jejich brzké znovuzavedení. Jelikož ale vláda v listopadu skončila předčasnými volbami, k novelizaci už nedošlo.\n\nZrušení druhých svátků velikonočních, letničních a vánočních bylo veřejností vnímáno velmi negativně a působilo značné problémy. Ve funkčním období 1925–1929 vzniklo velké množství návrhů a interpelací pro znovuzavedení těchto svátků – zpravidla vždy v období před příslušnými svátky –, ale bez úspěchu, zejména kvůli nesouhlasu vládních křesťanských stran. Vláda připravila návrh novely, která do seznamu svátků měla vložit Pondělí velikonoční, pondělí svatodušní a 26. prosinec, až v červenci 1928, návrh se však nestihl projednat před předčasnými volbami v říjnu 1929. Kritika, poslanecké návrhy a interpelace tak pokračovaly i v dalším funkčním období sněmovny, ovšem stále neúspěšně. V tomto období se také objevil návrh zásadní reformy, podle které se měl zcela opustit systém odvozený z římsko-katolických svátků a být nahrazen svátky mimocírkevními: 1. leden (Nový rok), 7. březen (narozeniny T. G. Masaryka), 28. březen (narozeniny J. A. Komenského), Pondělí velikonoční („svátek klidu a oddechu“), 1. květen (Svátek práce), pondělí o Letnicích („svátek klidu, oddechu a radosti z přírody“), 1. červen (Svátek matek a dětí), 5. červenec (Cyril a Metoděj), 6. červenec (umučení Jana Husa), 28. září (smrt knížete Václava), 11. říjen (úmrtí Jana Žižky), 28. říjen (výročí samostatnosti Československa), 1. listopad (Památka zesnulých), 24., 25., 26. prosinec (Vánoce). Ani tento návrh však podporu nezískal.\nDalší, opět neúspěšné návrhy na novou úpravu svátků se tedy objevovaly i v následujícím volebním období. Také se objevil (taktéž neúspěšný) návrh slovenských poslanců vedených Martinem Sokolem, aby byl státním svátkem prohlášen 30. říjen jako výročí Martinské deklarace. Postupně se však schylovalo k dalekosáhlejším změnám: Mnichovskou dohodou a odstoupením Sudet skončila První republika a 1. října 1938 tak vznikla Druhá republika. Již o čtrnáct dní později vydala vláda nařízení, kterým se státní svátek 28. října 1938, který měl oslavovat dvacáté výročí vzniku Československa, stal pracovním dnem. V březnu bylo konečně vyslyšeno volání po zdvojení velikonočních a vánočních svátků a 9. března 1939 vydala vláda nařízení, podle kterého se svátkem staly i velikonoční a svatodušní pondělí a druhý svátek vánoční.\n\nDruhá republika však trvala jen krátce, zanikla po německé okupaci v březnu 1939, po které vznikl Protektorát Čechy a Morava. V září pak začala druhá světová válka. První československý státní svátek, 28. říjen, přestal být v protektorátu státním svátkem i památným dnem po novelizaci svátkového zákona nařízením protektorátní vlády z 18. září 1939. V průběhu války se pak postupně jednotlivé konkrétní sváteční dny prohlašovaly za dny pracovní (15. 8. 1940), případně byly překládány na nejbližší neděli (28. 9. 1940, 1. 11. 1940). Načež se v prosinci 1940 některé svátky zrušily „po dobu nynější války“ zcela: Tří králů, Petra a Pavla, Nanebevzetí Panny Marie, Všech Svatých a Neposkvrněného Početí Panny Marie. Avšak i poté se v letech 1941 a 1942 červencové památné dny (a jejich církevní oslavy) překládaly na nejbližší neděli, takže v září 1942 vláda nařídila, že se budou zbývající památné dny (5. a 6. červenec a 28. září) překládat na nejbližší neděli po celou dobu války.\n\nS koncem války (\"de jure\" od 5. května 1945) se přestalo užívat všech válečných předpisů týkajících se úprav svátků (s výjimkou protektorátního nařízení o zdvojení velikonočních a vánočních svátků) a na základě Benešových dekretů a následných zákonů nadále nebyly součástí československého právního řádu.\nS blížícím se výročím narození T. G. Masaryka se objevil názor, že by se z tohoto výročí (7. března) měl stát státní svátek. Na konci února 1946 předložila skupina poslankyň a poslanců vedená F. Zeminovou návrh zákona, kterým by se tak stalo, podotýkajíc, že „je tedy letošní jaro prvou příležitostí, abychom splatili společný dluh vděčnosti velikému geniu naší vlasti“ a s vírou, že „nebude snad v naší republice čestného člověka, který by se proti tomu postavil.“ Návrh zákona byl převzat jako společný návrh zástupců celé Národní fronty, která návrh předložila ke schválení, přičemž v důvodové zprávě se uvádělo, že „Význam osobnosti presidenta T. G. Masaryka zbavuje navrhovatele obvyklé povinnosti odůvodňovati návrhy“ a že Masaryk byl mužem, „jenž přerušil tři sta let trvající nesvobodu našeho národa.“ Na základě názoru ministerstva vnitra a ústavně-právního výboru, podle kterého „z důvodů vnitropolitických i zahraničně-politických, zejména mezinárodních zvyklostí a příčin technických, není možno počet státních svátků rozmnožovati“, byl však návrh pozměněn, aby se 7. březen nestal státním svátkem, ale památným dnem Československé republiky. Tento návrh zákona byl schvalován na schůzi 7. března 1946, přičemž tento zákon byl jediným bodem jejího programu; zasedací síň byla slavnostně vyzdobena a schůzi z lóže přihlížel prezident Edvard Beneš s manželkou. V úvodním slově schůze předseda Prozatímního Národního shromáždění Josef David vyzdvihl osobnost a zásluhy T. G. Masaryka a jeho proslov byl odměněn dlouhotrvajícím hlučným potleskem. I zpravodaj ústavně-právního výboru Jaroslav Řehulka T. G. Masaryka (a Edvarda Beneše) ve své řeči vychválil, přerušován hlučným potleskem, a vyjádřil přání, „kéž v novém právním řádu, jejž budujeme, zavládne Masarykem uplatňovaný ideál mravnosti, lidskosti a bratrství“. Návrh zákona byl bez další rozpravy či pozměňovacích návrhů přijat v prvním i druhém čtení a po podpisu prezidentem byl vyhlášen 26. března 1946 ve Sbírce zákonů a nařízení, čímž se počínaje rokem 1947 měl 7. březen jako „den narozenin presidenta-Osvoboditele T. G. Masaryka“ stát památným dnem.\n\nJeště před koncem roku 1946 byl projednán a schválen zcela nový zákon o úpravě svátkového práva, který obsahoval zejména jednotnou úpravu svátkového práva pro celé území republiky a sjednocení pracovně-právních aspektů pro všechny zaměstnance. Kromě toho ale také s ohledem na dvouletý hospodářský plán a poválečný stav hospodářství snížil reálný počet dní pracovního volna o tři. V nové úpravě opět ze seznamu svátků úplně vypadly velikonoční a svatodušní pondělí, svátkem se však stal Velký pátek (po úpravě návrhu zákona při projednávání ve výborech na základě požadavků Slovenska); z 28. října se stal jen památný den. Podle zákona ale i památné dny (kterých nyní bylo šest) měly být dnem pracovního volna. Teoreticky tedy mělo být ročně až sedmnáct dní pracovního volna kvůli svátkům a památným dnům. Zákon však zavedl „opatření jen přechodného rázu“, když stanovil, že „po dobu, kdy toho vyžadují hospodářské zájmy státu“ neplatí pro sedm svátků a památných dnů (jmenovitě pro svátky Tří králů, Velký pátek, Nanebevstoupení Páně, Sv. apoštolů Petra a Pavla, Neposkvrněného Početí Panny Marie, 7. března a 28. září) ustanovení o pracovním volnu. Tím se z předchozího stavu třinácti státem uznaných svátků (a pěti památných dní) stalo deset dní pracovního volna (šest svátků a čtyři památné dny). To, že se oslavy pěti církevních svátků, na které doposud připadaly dny pracovního volna, budou muset, byť „dočasně“, odkládat na nejbližší neděli, při projednávání kritizovali poslanci za Demokratickou stranu, Československou stranu lidovou a Stranu slobody.\n\nFakt, že podle nového zákona bylo velikonoční a svatodušní pondělí opět běžným pracovním dnem, se znovu, obdobně jako u zákona z roku 1925, ukázal být praktickým problémem. Proto v roce 1948 vznikla drobná novela, která velikonoční a svatodušní pondělí uznala za svátky, neboť podle důvodové zprávy bylo nutné „uvést právní stav v soulad se zavedenou praxí a se stavem faktickým“; při projednávání zmínil poslanec Vojanec, že „Oba tyto svátky však mají v našem národě hlubokou tradici církevní i všeobecnou a tak jsme byli svědky toho, že tyto dny prostě se nikde nepracovalo, čili tyto dny se staly svátky \"via facti\".“ Rozšíření počtu dnů pracovního klidu by však podle předkladatelů bylo „v přímém rozporu s budovatelským úsilím“ a novela tak dva stávající svátky (Božího Těla a Nanebevzetí Panny Marie) přidala mezi svátky, které „dočasně“ nejsou dny pracovního klidu.\n\nZákon byl pak novelizován ještě jednou v roce 1949, neboť podle vlády Antonína Zápotockého způsobovaly svátky a památné dny vprostřed pracovního týdne přerušováním provozu značné hospodářské ztráty, načež vláda získala zákonné zmocnění stanovit usnesením pro jednotlivý rok přesun libovolného svátku či památného dne na náhradní volný den. Tuto pravomoc vláda často používala, ale v praxi se příliš neosvědčila, neboť kvůli zmatkům způsobeným i pozdním informováním veřejnosti se stávalo, že namísto jednoho dne pracovního volna se reálně nepracovalo ani v den původního svátku, ani v den náhradní.\n\nÚplně nový \"Zákon o státním svátku, o dnech pracovního klidu a o památných a významných dnech\", který opustil stávající koncepci svátků a nahradil ji novou, „lidově demokratickou“, vznikl v roce 1951. Podle důvodové zprávy měl zákon „stanovit také v Československu — obdobně jako se to stalo v ostatních lidových demokraciích — státní svátek tak, jak to odpovídá cítění lidu a charakteru naší lidově demokratické republiky, pro jejíž vznik má rozhodující význam osvobození Československa Sovětským svazem.“ Jediným státním svátkem republiky československé byl jmenován 9. květen, výročí osvobození Československa Sovětskou armádou. („Státní svátky všech zemí připadají na výroční dny událostí důležitých pro vznik státu, resp. pro vznik jeho politicko-mocenské soustavy. […] Osvobození Československa Sovětskou armádou, které vyvrcholilo osvobozením Prahy dne 9. května 1945, má rozhodující význam pro vznik lidově demokratické republiky u nás. Proto se v nové zákonné úpravě prohlašuje za státní svátek Devátý květen. Také státní svátky všech lidově demokratických států ve střední a jihovýchodní Evropě připadají na výroční dny, kdy tyto země byly osvobozeny Sovětskou armádou.“) Dále pak bylo definováno šest dalších „ostatních dnů pracovního klidu“, kterými byly 1. leden (Nový rok), Pondělí velikonoční, 1. květen (Svátek práce), 28. říjen (Den znárodnění) a 25. a 26. prosinec (první a druhý svátek vánoční). Vedle toho byly definovány „významné dny“ 25. únor („den, v kterém v roce 1948 náš lid definitivně súčtoval s reakcí a jejími pokusy o mocenský zvrat v našem státě“), 29. srpna (Slovenské národní povstání; „kdy v roce 1944 slovenský národ se pokusil setřásti jho vlastního i německého fašismu“) a 7. listopad (Velká říjnová socialistická revoluce; „k jejímuž odkazu se také my hlásíme a víme, že nebýt jejího velkého světového vlivu a mobilisačního účinku, nebylo by došlo na sklonku prvé světové války k rozpadu Rakousko-uherské monarchie a k vytvoření samostatného Československého státu“) a „památné dny“ 5. července (slovanští věrozvěsti Cyril a Metoděj; „přinesli našemu národu pochodeň kultury z východu“) a 6. července (Mistr Jan Hus; „čímž se hrdě hlásíme k slavné kapitole našich dějin, k době husitství, kdy český národ stanul v čele tehdejších pokrokových duchovních proudů Evropy“).\n\nPočet dnů pracovního klidu byl tak snížen z deseti na sedm. („Jak už bylo uvedeno, vyžadují budovatelské úkoly, před nimiž stojí náš pracující lid, aby počet dnů pracovního klidu byl upraven ve shodě s hospodářskými potřebami státu a aby bylo počítáno i s prodlouženými dovolenými, na něž mají všichni pracující zákonný nárok. Uvedený počet sedmi volných dnů v roce (mimo neděle) se kryje s úpravou v Sovětském svazu.“) Při projednávání k tomuto snížení podotkl poslanec Vácha, že „náš dělník a naši pracující nejsou tím nijak poškozeni. Naši pracující těší se nejdelším placeným dovoleným v celém světě.“\n\nBývalý státní svátek 28. října byl ponechán dnem pracovního klidu, byť již nadále nebyl státním svátkem („Česká a slovenská buržoasie poté, kdy uzmula pracujícím masám českého a slovenského lidu plody jeho boje za samostatnost a národní svébytnost, určila za státní svátek v Československé republice, napodobujíc francouzský vzor, 28. říjen, ten den, který si náš lid vybojoval, který mu tolik sliboval, ale nakonec po celém dlouhém období mezi dvěma světovými válkami tak málo dal.“); navíc již neoslavoval výročí vzniku republiky, ale jakožto \"Den znárodnění\" oficiálně připomínal výročí 28. října 1945, kdy bylo na manifestaci na Václavském náměstí ohlášeno znárodnění klíčových částí průmyslu, bank a pojišťoven na základě Benešových dekretů. („Tímto činem, umožněným historickým vítězstvím Sovětského svazu ve druhé světové válce a osvobozením naší vlasti Sovětskou armádou, se stala skutkem vůle lidu, prosazovaná v bojích trvajících po celá desetiletí. 28. říjen 1945 splnil tužby lidu a uskutečnil to, co po 28. říjnu 1918 vyrvala lidu buržoasie; v Československé republice se stal lid vládcem ve své vlasti a znárodněním učinil první rozhodný krok k socialismu.“) Zákon navíc umožňoval vládě pro jednotlivý rok přesunout den pracovního klidu připadající na 28. říjen na jiný den. (Oproti předchozí úpravě už tato možnost nadále neplatila pro ostatní volné dny.)\n\nV květnu 1968 byl vyhláškou zaveden pětidenní pracovní týden a vedle nedělí se tak i soboty staly dnem všeobecného volna.\n\nPo federalizaci Československa schválila Slovenská národní rada v roce 1969 zákon, kterým se 29. srpen jako výročí Slovenského národního povstání stal státním svátkem Slovenské socialistické republiky. Tento svátek na Slovensku platil až do roku 1975, kdy byl zákon zrušen.\n\nV roce 1975 totiž vláda dospěla k závěru, že vzhledem k zavedení pětidenního pracovního týdne činí stávající počet dní pracovního klidu ekonomické obtíže („po zavedení zkrácené pracovní doby a pětidenního pracovního týdne se ukázalo, že na všech úsecích národního hospodářství nebyly vytvořeny potřebné předpoklady k zabezpečení tohoto významného opatření ve prospěch našich pracujících. [...] Při napjatosti bilance v pracovních silách ve většině úseků národního hospodářství a s ohledem na náročné úkoly, které musí být zabezpečovány, kromě nejefektivnějšího a nejracionálnějšího využívání fondu pracovní doby je nezbytné hledat rezervy i v úpravě svátků v Československé socialistické republice.“). Zákonem byl proto zrušen 28. říjen jako den pracovního klidu a nadále se stal jen významným dnem („To vzhledem k časovému odstupu bude také nejlépe odpovídat současné etapě budování socialistické společnosti v ČSSR a Den znárodnění bude tím zařazen mezi ostatní významné dny našeho státu“), takže zůstalo šest dní pracovního klidu. Tento zákon také vypustil oficiální pojmenování významných dnů.\n\nS blížícím se 70. výročím vzniku Československa v roce 1988 se ÚV KSČ rozhodlo povýšit 28. října na státní svátek jako „den vzniku samostatného československého státu“. Vláda návrh schválila 19. září a jelikož tou dobou Federální shromáždění nezasedalo, byla tato změna 21. září schválena formou zákonného opatření předsednictva Federálního shromáždění. Toto opatření pak bylo dodatečně schváleno Federálním shromážděním na schůzi 8. listopadu.\n\nRelativně brzy po sametové revoluci vznikly snahy upravit i svátkové právo v souladu s probíhajícím demokratizačním úsilím. V dubnu 1990 tak skupina poslanců navrhla novelu svátkového zákona, která měla z dosud památného dne 5. července učinit státní svátek, „den slovanských věrozvěstů Cyrila a Metoděje“, naopak 9. květen se měl ze státního svátku stát jen dnem pracovního klidu a být přejmenován na „den osvobození od fašismu“. Dále měly být zcela zrušeny významné dny 25. února a 7. listopadu (kritizované jako „oslava nastolení politického a mocenského monopolu jedné strany a devotního oslavování a uctívání státního svátku cizí mocnosti“); návrh úpravy byl chápán jako „první a nejnutnější“ s tím, že zásadní právní úpravu připraví zvláštní komise. Při projednávání tohoto návrhu ve výborech a na schůzi Federálního shromáždění se ale nahromadilo několik dalších návrhů změn: Poslanec Fišera navrhl, aby byl mezi dny pracovního volna zařazen Štědrý den, ústavněprávní výbory navrhly mezi významné dny zařadit 17. listopad, výbory Sněmovny lidu navrhly přidat 5. květen (den Pražského povstání), zmiňováno bylo i datum upálení Jana Palacha. Církev československá husitská prostřednictvím poslance Vébra navrhla, aby státním svátkem byl i 6. červenec jako „výročí mučednické smrti Mistra Jana Husa“ (s tím nesouhlasili zejména zástupci Slovenska). Také bylo navrženo svátek osvobození od fašismu slavit 8. namísto 9. května. Kvůli tomuto množství připomínek a chybějícímu stanovisku vlády (zejména s ohledem na ekonomické dopady zvýšení počtu dní pracovního klidu) bylo projednávání návrhu novely odloženo na další schůzi. Tam byla předložena upravená varianta návrhu, později bez dalších změn schválená. Novela tak mezi státní svátky zařadila 5. červenec („den slovanských věrozvěstů Cyrila a Metoděje“), Štědrý den učinila dnem pracovního volna, z významných dnů vypustila 25. únor a 7. listopad a přidala 5. květen a 17. listopad („den boje studentů za svobodu a demokracii“). Oproti původnímu návrhu zůstal státním svátkem 9. květen, pouze byl přejmenován na „den osvobození od fašismu“. Při projednávání návrhu ještě místopředseda federální vlády Josef Hromádka upozornil, že původně byl svátek Cyrila a Metoděje v českých zemích slaven v březnu a na 5. červenec ho přeložila katolická církev v 19. století jako protipól proti svátku mistra Jana Husa. Tehdejší poslanec Miloš Zeman navrhl slavit státní svátek 8. května namísto 9.; Oldřich Kužílek ve své souhlasné poznámce 9. květen označil jako den, kdy proběhl „první poválečný přesun vítězné armády do Prahy, kde již byl domluven klid zbraní“, návrh však neprošel a návrh zákona byl schválen.\n\nJen o několik dní později předložil v České národní radě poslanec Lesák návrh prohlásit den upálení mistra Jana Husa (6. červenec) státním svátkem České republiky (tj. nikoli státním svátkem celé federace). Tento návrh byl projednán v mimořádném spěchu a bez dodržení běžných lhůt, neboť se jednalo o poslední schůzi ČNR před volbami 8. června. Diskuse se vedla zejména o této problematické legislativní proceduře, se kterou souvisela i neexistence stanoviska vlády ohledně ekonomického dopadu dalšího dne pracovního klidu. Přesto byly návrhy ponechat schválení zákona na nově zvolené radě odmítnuty a zákon byl schválen.\n\nV květnu 1991 se stal opět aktuální návrh přesunu státního svátku osvobození od fašismu z 9. na 8. května, když příslušný návrh novely zákona předložil Miloš Zeman; v důvodové zprávě argumentoval zejména tím, že k ukončení války v Evropě došlo kapitulací německých vojsk v Remeši, která byla podepsána 7. května a vstoupila v platnost následující den. V parlamentu byl návrh schválen po značné diskusi, ve které se jako protiargument objevovalo zejména to, že svátek 9. května již má v republice tradici, což je pro státní svátek zásadní. Vedle toho také poslanec Mlynárik připomněl, že spor o oslavu osvobození od fašismu probíhal již těsně po válce, kdy prezident Beneš navrhoval, aby svátkem byl 5. květen, den vypuknutí Pražského povstání. Po diskusi však byl Zemanův návrh zákona schválen a státní svátek „den osvobození od fašismu“ přeložen na 8. květen.\n\nV prvním volebním období nově ustaveného Parlamentu České republiky připravili poslanci Tollner a Drápela návrh nového svátkového zákona. Podle předkladatelů bylo Česko počtem svátků na jednom z posledních míst v Evropě, navrhovali proto zvýšit počet dnů pracovního klidu z deseti na třináct. Návrh jednak přeřadil svátky Cyrila a Metoděje a Mistra Jana Husa z kategorie státních svátků mezi svátky ostatní, jednak zaváděl tři nové svátky: 6. leden (Zjevení Páně, Třech králů a vánoční svátek pravoslavných křesťanů), pondělí svatodušní a 1. listopad (Všech svatých). Dále pak mezi významné dny zařadil Den matek (druhou neděli v květnu) a 10. prosinec jako Den lidských práv; zrušil naopak významný den 29. srpna. Navíc vytvořil nový seznam památných dnů, do kterého zahrnul sedm významných historických dat: 16. leden (sebeupálení Jana Palacha), 7. březen (narození T. G. Masaryka), 9. březen (úmrtí Svatopluka I.), 28. březen (narození J. A. Komenského), 7. duben (založení Karlovy univerzity), 27. červen (poprava Milady Horákové) a 28. září (úmrtí knížete Václava). S návrhem nesouhlasila vláda, podle jejíhož stanoviska neexistovala potřeba počet svátků zvyšovat, ale přitom by takové zvýšení mělo negativní ekonomický dopad, který návrh zákona ani dostatečně nehodnotí. Na základě pozměňovacího návrhu se pak měl ještě svátek 8. května přejmenovat ze „dne osvobození od fašismu“ na osvobození „od nacismu“. Návrh zákona byl ale ve třetím čtení zamítnut.\n\nV roce 1997 navrhovala skupina poslanců za SPR-RSČ vedená Miroslavem Sládkem, aby se pracovní klid způsobený svátky připadajícími na úterý až čtvrtek (s výjimkou Vánoc a Nového roku) přesouval na nejbližší pondělí, resp. pátek (aby svátky vždy poskytovaly prodloužený víkend). Po nesouhlasu vlády tento návrh zamítla i sněmovna hned v prvním čtení na základě návrhu Marka Bendy, podle kterého „není možné slavit státní svátky mimo dny, které s nimi jsou tradičně spjaty“, a Dalibora Matulky, který poukázal, „zda máme státní svátky proto, abychom měli pracovní volno, anebo zda máme pracovní volno, že je státní svátek“.\n\nV roce 1999 připravila skupina poslanců vedená Vlastimilem Tlustým návrh zcela nového svátkového zákona, neboť stále platil svátkový zákon z roku 1951, byť předchozími novelami zcela změněný. Věcně jeho návrh obsahoval jen dvě změny: měnil památný den 17. listopadu na státní svátek (avšak z jeho názvu odebral „studentů“) a rušil významný den 29. srpna, zavedený před rozdělením federace a oslavující Slovenské národní povstání. Vláda se záměrem souhlasila. Při prvním čtení poslanec Pavel Tollner zmínil, že by bylo vhodné zavést další významné či památné dny, jmenovitě 27. leden jako „den obětí holocaustu a den boje proti násilí a rasismu, antisemitismu a xenofobii“. Poslanec Jiří Payne podotkl, že poté, co se jako státní svátek slaví výročí popravy Jana Husa, se navrhuje přidat ještě den zabití studenta Opletala a den, „kdy byli zmláceni mladí lidé na Národní třídě“, s tím, že podle něj je to den národní hanby, na kterém není co slavit (na to posléze jako předkladatel reagoval Vlastimil Tlustý s tím, že se má slavit odvaha lidí, kteří se postavili totalitě, což je potřeba odlišit od následků). Vojtěch Filip se vyslovil proti vypuštění významného dne 29. srpna.\n\nPři projednávání ve výboru pro vědu, vzdělání, kulturu, mládež a tělovýchovu byl návrh zákona doplněn o 28. září jako státní svátek „Den české státnosti – Svatý Václav“ a 12. březen jako významný den (výročí vstupu republiky do NATO). Petiční výbor pak připravil mnohem komplexněji upravenou verzi návrhu, ve které také ke státním svátkům přidal 28. září, ale dále přesunul státní svátky 5. a 6. července do kategorie „tradičních svátků“ a zavedl devět památných dnů: 27. leden (Den boje proti násilí, rasismu, antisemitismu a xenofobii), 7. březen (Výročí narození Tomáše G. Masaryka), 28. březen (Výročí narození Jana Ámose Komenského), 2. květen (Den obětí holocaustu), 5. května (Povstání českého lidu), 29. srpen (Den Slovenského národního povstání), 26. září (vydání Zlaté buly sicilské), 13. říjen (vydání Tolerančního patentu Josefa II.) a 2. listopad (Vzpomínka všech zemřelých a obětí válek). Při druhém čtení byl ale za základ projednávání vzat návrh kulturního výboru.\n\nV rozpravě se proti zařazení svatováclavského svátku vyslovil premiér Miloš Zeman, podle kterého by oslava svatého Václava byla „oslavou servility a kolaborace“ a svatováclavskou tradici označil za tradici druhé republiky a protektorátu; tento názor vyvolal rozhořčené reakce dalších poslanců, ale i souhlasné stanovisko poslance Zdeňka Jičínského; později poslanec Tlustý navrhl kompromisní variantu tím, že z názvu svátku vypustil odkaz na svatého Václava a ponechal jen „Den české státnosti“. Dále se objevily pozměňovací návrhy na zavedení dalších svátků: poslanec Jiří Karas (KDU-ČSL) navrhl mezi svátky zařadit 1. listopad (Slavnost Všech svatých) a přejmenovat první a druhý svátek vánoční na tradiční názvy Boží hod vánoční a svátek sv. Štěpána, Pavel Němec (US-DEU) navrhl zavést jako pohyblivý občanský svátek Den daňové svobody, Cyril Svoboda (KDU-ČSL) navrhl, aby se 1. leden slavil jako státní svátek „Den obnovy samostatného českého státu“ (a z názvu státního svátku 8. května se vypustila slova „od fašismu“). Poslanec Pavel Tollner (KDU-ČSL) navrhl přijmout památné dny navrhované petičním výborem a dále, aby byl 1. květen vypuštěn ze seznamu svátků, neboť „máloco v období komunismu bylo tak zneužito jako 1. květen“. Vojtěch Filip (KSČM) navrhl přesunout státní svátek zpět z 8. na 9. května, nezavádět svátek sv. Václava, v názvu svátku 17. listopadu „Den boje za svobodu a demokracii“ připojit „a proti fašismu“, byl proti zavedení 12. března jako významného dne (v tom ho posléze podpořili poslanci Jičínský (ČSSD) a Recman (KSČM)) a naopak chtěl jako významný den zachovat 29. srpen. Poslanec Recman navrhl jako významný den zařadit 8. březen. Václav Brousek (ODS) navrhl místo státního svátku 1. května slavit významný den „Den lásky“ (s přesunem 1. května mezi významné dny souhlasili i poslanci Tollner a Doležal (ODS)). Augustin Bubník (ODS) posléze kritizoval projednávání jako frašku a navrhl jako svátek slavit den, kdy Česko vyhrálo olympiádu v Naganu, a dále, aby „pokaždé když naši sportovci vyhrají mistrovství světa, měli bychom ten další den, kdy celá republika je na nohou, zařadit do svátků a dnů pracovního klidu, protože stejně nikdo nepracuje“. Jelikož se nashromáždilo velké množství pozměňovacích návrhů, hlasovalo se o nich ve třetím čtení jednotlivě; vůči verzi kulturního výboru byly schváleny jen dva pozměňovací návrhy: vypuštění sv. Václava z názvu nového svátku a zavedení státního svátku 1. ledna spolu s úpravou jména svátku 8. května. V takto upravené verzi byl zákon schválen.\n\nI při projednávání v Senátu se debata věnovala z velké části oslavě svátku sv. Václava; vedle toho Jaroslava Moserová navrhla, aby název svátku 17. listopadu odkazoval na studenty, senátor Vízek za senátorský klub ČSSD nesouhlasil s oslavou 1. ledna jako státního svátku, neboť by šlo o oslavu rozbití Československa, a se zavedením významného dne oslavujícího vstup do NATO. Přes tyto pozměňovací návrhy byl ve finále zákon schválen beze změn a po podpisu prezidentem nabyl v srpnu účinnosti, takže od té doby mělo Česko sedm státních a šest ostatních svátků (ovšem 1. leden byl zařazen v obou kategoriích, celkem tedy až dvanáct dní pracovního klidu ročně) a navíc dva významné dny.\n\nOd doby schválení svátkového zákona se projednávalo velké množství navrhovaných změn, přidávání či rušení svátků či významných dnů.\n\nV roce 2003 navrhla skupina poslanců zastoupených Josefem Janečkem (KDU-ČSL) rozšíření významných dnů o 27. leden jako vzpomínku obětí nacistického režimu (výročí osvobození koncentračního tábora Osvětim) a 27. červen jako vzpomínku obětí komunistického režimu (výročí popravy Milady Horákové). Vláda ve svém souhlasném stanovisku doporučila doplnit mezi významné dny ještě 11. listopad jako „den válečných veteránů“ a do zákona doplnit také pojmenování jednotlivých významných dnů (27. leden – Den památky obětí holocaustu a předcházení zločinům proti lidskosti, 12. březen – Den přístupu České republiky k Severoatlantické smlouvě (NATO), 5. květen – Květnové povstání českého lidu, 27. červen – Den památky obětí komunistického režimu). Při prvním čtení návrh kritizovali poslanci KSČM Jitka Gruntová, která navrhovala úpravu pojmenování nových významných dnů s tím, že by se 27. červen mohl označovat „Den obětí studené války“, a Miloslav Ransdorf, podle kterého by se do výkladu historie nemělo vstupovat akty parlamentu. Při projednávání ve výboru pro vědu, vzdělání, kulturu, mládež a tělovýchovu vznikl pozměňovací návrh, podle kterého měl být mezi významné dny doplněn i 8. březen jako mezinárodní den žen. Ve druhém čtení se ve sněmovně proti zákonu vymezoval zejména poslanec Ransdorf spolu s dalšími poslanci KSČM. Proti zavedení MDŽ jako významného dne byli Petr Pleva a Petr Bratský (oba ODS), který ho přirovnal k Mezinárodnímu dni učitelů (na počest Jana Amose Komenského), který se také neslaví. Poslanec Šplíchal (ČSSD) navrhl přejmenování Dne osvobození na Den vítězství s tím, že „Den osvobození vyjadřuje určitou pasivitu, určitou závaznost někomu, něčemu“. I ve třetím čtení se rozprava věnovala zejména zločinům komunismu a nesouhlasu poslanců KSČM. Ve finále Sněmovna zákon schválila v podobě připravené kulturním výborem spolu s přejmenováním svátku 8. května. Při projednávání v Senátu se ve výboru pro vzdělávání, vědu, kulturu, lidská práva a petice diskutovalo několik dalších možných významných dnů či svátků (Jaroslava Moserová navrhovala Svátek matek, Martin Mejstřík Velký pátek, Jiří Zlatuška, aby 7. listopad, dříve oslava VŘSR, byl jako významný den nazván „Den zločinů komunismu“), avšak ve finále výbor navrhl jen z názvu významného dne 27. ledna vypustit druhou část a mezi významné dny nezařazovat MDŽ. V rozpravě pak senátor Mejstřík zopakoval svůj návrh pro zavedení Velkého pátku (ostatním) svátkem, avšak ani tento návrh nebyl přijat, načež senát schválil pozměňovací návrhy výboru a s nimi vrátil zákon sněmovně. Sněmovna však senátní verzi odmítla a (na druhý pokus poté, co první neúspěšné hlasování zpochybnila Michaela Šojdrová) schválila původně schválenou verzi. Po podpisu zákona prezidentem tak v březnu 2004 přibyly čtyři nové významné dny.\n\nV roce 2005 navrhla skupina poslanců KSČM a ČSSD, zastoupená Jitkou Gruntovou, doplnit seznam významných dnů o 7. duben jako „Den vzdělanosti“ (výročí vydání zakládací listiny Univerzity Karlovy) a 10. červen jako výročí vyhlazení obce Lidice. Vláda návrh podpořila, ale podotkla, že „již řada stávajících státních svátků, ostatních svátků a významných dnů souvisí plně či částečně s 2. světovou válkou, čímž je podle názoru vlády válečné období v rozpětí let 1939 až 1945 v rámci více než tisícileté české státnosti zohledněno tímto způsobem více než dostatečně“. Při projednávání navhrla poslankyně Nováková (ČSSD) přidat další významný den, 21. června jako „Den Policie České republiky“ (výročí schválení zákona č. 283/1991 Sb. o Policii České republiky), a Tomáš Kvapil (KDU-ČSL) navrhl přidat 15. květen jako „Den rodin“. Návrh zákona byl posléze schválen včetně pozměňovacího návrhu poslance Kvapila. Senát však tento návrh v souladu se zamítavým stanoviskem kulturního výboru zamítl jakožto nadbytečný, s poukazem na to, že není důvod vyzdvihovat právě den založení Karlovy Univerzity a věnovat rodině speciálně jediný den. Sněmovna ale toto zamítnutí přehlasovala a po podpisu prezidenta tak do kalendáře přibyly dva další významné dny.\n\nVe stejném roce se opět v Senátu objevil návrh na přidání Velkého pátku mezi svátky – návrh zákona předložila skupina senátorů vedená Martinem Mejstříkem. Při projednávání ve výborech k návrhu ještě přibylo vyřazení Mezinárodního dne žen z významných dnů. Po diskusi s několika dalšími pozměňovacími návrhy Senát schválil návrh v podobě z výborů. Vláda ve svém stanovisku doporučila posoudit ekonomické hledisko přidání dalšího dne volna a nevyřazovat MDŽ. Ve sněmovně se při prvním čtení setkalo s nesouhlasem zejména vyřazení MDŽ, načež rozhodla o vrácení návrhu Senátu k přepracování s tím, že má navrhnout jen zavedení Velkého pátku.\n\nNa přelomu let 2005/2006 navrhli poslanci Janeček a Talíř (KDU-ČSL) prohlášení Dne matek významným dnem. Jejich návrh zákona však neobsahoval přesnou definici dne, kdy se má slavit, a sněmovna proto návrh vrátila k dopracování. Upravený návrh poté předložila skupina poslanců KDU-ČSL, vláda s ním vyslovila souhlas, ale nestihl se projednat do konce volebního období.\n\nPo sněmovních volbách Senát znovu schválil svůj návrh zavést Velký pátek a vyřadit MDŽ v nezměněné verzi, když senátorům údajně nebylo zjevné, co po nich sněmovna chce přepracovávat; nová vláda ve svém stanovisku z ekonomických důvodů podmínila souhlas zrušením jiného dne volna. Při prvním čtení sněmovna opět kritizovala zejména rušení MDŽ a zákon zamítla, přičemž senátor Mejstřík poznamenal „já tady nejsem s Velkým pátkem naposledy“.\n\nV roce 2007 navrhl senátor Mejstřík novelu, která by Mezinárodní den žen nahradila mezi významnými dny Dnem matek. Při projednávání ve výborech vznikly komplexní pozměňovací návrhy; podle jednoho se měl Den matek stát dokonce svátkem (ale jelikož připadá vždy na neděli, nemělo by to vliv na počet volných dnů) a vedle MDŽ vyřadit i Den vzdělanosti a Den rodin, druhý by dokonce novelu změnil zcela tak, že z ní Den matek vypustil, ale rušil Svátek práce, MDŽ, Den vzdělanosti, Den rodin a připomínku vyhlazení obce Lidice. Návrhy byly proto vráceny k projednání výborům, po kterém vznikl návrh Svátek práce zachovat, ale přejmenovat na „Svátek jara a práce“, Den matek zavést jako svátek a zrušit významné dny MDŽ, Den vzdělanosti a Den rodin; přes další pozměňovací návrhy pak v této podobě Senát zákon schválil. Vláda ve svém stanovisku návrh označila za bezdůvodný a sněmovna ho v prvním čtení zamítla.\n\nV roce 2008 připravila poslanecká skupina vedená Kateřinou Jacques návrh na vytvoření nového významného dne 30. června jakožto dne odchodu okupačních armád z území ČSFR. S návrhem souhlasila vláda i kulturní výbor sněmovny, avšak až do konce volebního období neproběhlo druhé čtení.\n\nVe stejném roce také senátor Mejstřík spolu se senátorem Štětinou opět navrhovali přidat Velký pátek mezi svátky, tentokráte i se Zeleným čtvrtkem; ve výborech pak vznikla varianta omezující novelu jen na Velký pátek. Při projednávání zákona pak senátor Kubera předložil pozměňovací návrh, podle kterého by se svátky připadající na sobotu či neděli přesouvaly na nejbližší pracovní den a jednodenní svátky připadající doprostřed pracovního týdne přesouvaly na pondělí, resp. pátek, tento návrh byl však zamítnut a návrh novely byl schválen v podobě z výborů, tzn. zařazení Velkého pátku. Vláda ve svém stanovisku poukazovala na ekonomické dopady novely, ve sněmovně však u novely do konce volebního období neproběhlo ani první čtení.\n\nV souvislosti s 67. výročím květnového povstání připravila v roce 2012 skupina senátorů návrh speciálního „zákona o Českém národním povstání“ vyjadřujícího uznání jeho účastníkům a také měnící oficiální název památného dne 5. května „Květnové povstání českého lidu“ na „České národní povstání“. Vláda ve svých připomínkách zpochybnila zavádění zcela nového označení namísto zažitého pojmu, které se setkalo s kritikou i při projednávání ve sněmovně, kde bylo také pozměňovacím návrhem toto přejmenování ze zákona vyňato. Při projednávání se také objevil další pozměňovací návrh, kterým poslankyně Konečná navrhovala do označení významného dne 17. listopadu doplnit označení „Mezinárodní den studentstva“, ten však přijat nebyl, takže se svátkový zákon nakonec vůbec neměnil.\n\nNa konci roku 2012 připravila skupina poslanců ODS, TOP09 a Věcí veřejných návrh zákona zavádějícího nový významný den 16. ledna jako „Den památky Jana Palacha“. Při prvním čtení kritizovali poslanci KSČM důvodovou zprávu k zákonu s tím, že Jan Palach není symbolem boje proti totalitní komunistické moci, což se setkalo s nesouhlasem dalších stran ve sněmovně i veřejnosti, která to chápala jako neúctu k Palachově památce. Školský výbor doporučil schválení zákona, ovšem poslankyně Bohdalová (ČSSD) navrhla přidat ještě i významný den 28. března jako „Den narození Jana Ámose Komenského“. I ve druhém čtení se rozprava věnovala zejména polemice s názory KSČM prezentovanými Miroslavem Grebeníčkem. Vedle toho poslanec Šincl (ČSSD) navrhl do novely přidat přesouvání svátků připadajících na víkend na sousední pracovní den (s alternativním návrhem týkajících se jen vánočních svátků) a poslanec Josef Šenfeld zopakoval návrh Kateřiny Konečné (oba KSČM) přidat k označení svátku 17. listopadu přídomek „Mezinárodní den studentstva“. Zákon byl ve sněmovně posléze schválen v podobě navrhované školským výborem. Po přijetí návrhu v Senátu a podpisu prezidenta republiky tak novela zavádějící dva nové významné dny začala platit, s účinností od symbolicky zvoleného data 11. srpna 2013 (výročí Palachova narození).\n\nV březnu 2013 navrhla skupina poslanců zavést nový významný den 7. března jako „Den památky obětí pronásledování Romů za 2. světové války“, neboť 7. března 1943 byl vypraven první transport českých a moravských Romů do Osvětimi. Vláda ve svém stanovisku poznamenala, že již existuje významný den památky obětí holocaustu, který zahrnuje i holocaust Romů, a vyjádřila nejistotu o vhodnosti zavádění významného dne pouze pro jistou skupinu lidí. Návrh zákona se však do předčasných voleb 2013 nestihl projednat ani v prvním čtení.\n\nV novém volebním období skupina poslanců KSČM znovu navrhla do názvu státního svátku 17. listopadu přidat „Mezinárodní den studentstva“, aby se zdůraznila připomínka událostí roku 1939. Vláda s návrhem nesouhlasila, při projednávání ve sněmovně byl návrh označován za pokus o relativizaci komunistické historie a byl zamítnut v prvním čtení. Stejný návrh v roce 2015 připravila Helena Válková (ANO 2011). Tento konkrétní návrh vůbec nebyl zařazen do prvního čtení.\n\nSkupina 93 poslanců napříč politickým spektrem (s výjimkou poslanců KSČM), zastupovaná Jiřím Miholou (KDU-ČSL), předložila další návrh na zařazení Velkého pátku mezi svátky, se kterým souhlasila i vláda. Tentokrát se již návrh dostal do prvního čtení, kde jej sněmovna bez dlouhého projednávání zrychleným postupem schválila. Senátní výbor sice doporučil vrátit zákon sněmovně s pozměňovacím návrhem, který předložili senátoři Bárek a Jermář (oba ČSSD) i s ohledem na výše zmíněný návrh poslankyně Válkové, spočívajícím opět v doplnění „Mezinárodní den studentstva“ do názvu 17. listopadu, a při projednávání navrhl Zdeněk Škromach (ČSSD) zavést jako významný den 1. říjen jako Mezinárodní den seniorů, avšak senát zákon odsouhlasil v podobě schválené poslanci, přičemž se opakovaně stejně jako ve sněmovně zmínila potřeba „zrovna v této době“ připomínat křesťanské základy evropské kultury. Po podpisu prezidenta tak mezi ostatní svátky počínaje rokem 2016 znovu patří Velký pátek.\n\nSkupina 33 poslanců vedená Augustinem Sylorem navrhla zavést 31. srpen jako významný den „Spojení přemyslovské a lucemburské dynastie“ jakožto připomínku 31. srpna a 1. září 1310, kdy byli oddáni Jan Lucemburský a Eliška Přemyslovna a byly tak spojeny panovnické rody Lucemburků a Přemyslovců. Vláda s návrhem vyjádřila nesouhlas, protože podle ní mají významné dny připomínat události relativně nedávné historie, zatímco v navrhovaném případě jde o historickou událost bez hlubšího soudobého významu; navrhla také zvážit, zda by nebylo lepší připomenout spíše Karla IV. Tato varianta se diskutovala také při projednávání ve sněmovně, při projednávání v kulturním výboru pak navrhovatel připravil alternativní podobu, podle které by památným dnem byl prohlášen 14. květen (výročí narození Karla IV.) jako „Den Elišky Přemyslovny a Karla IV.“, a tuto podobu výbor doporučil přijmout. Ve druhém čtení byl návrh doplněn dvěma pozměňovacími návrhy: Helena Válková opět navrhla v rámci této novely doplnit název svátku 17. listopadu o „Mezinárodní den studentstva“ a Roman Sklenák (ČSSD) předložil další návrh mezi významné dny přidat Mezinárodní den seniorů; ve třetím čtení pak Petr Bendl s připomenutím blížícího 700. výročí navrhl označení upravit jen na „Den Karla IV.“ Se všemi těmito úpravami pak sněmovna návrh schválila; i po schválení se rozpoutala diskuse předsedů stran a klubů (nikdo jiný už podle jednacího řádu vystupovat nemohl) o vhodnosti schváleného přejmenování svátku 17. listopadu. Senát však i na základě žádosti předkládajícího poslance Sylora, se kterou se ztotožnil i kulturní výbor, rozhodl vrátit zákon sněmovně s návrhem na změnu názvu nového významného dne zpět na „Den Karla IV. a Elišky Přemyslovny“. Při opakovaném projednávání ve sněmovně se opět diskutovalo zejména o přejmenování 17. listopadu, avšak ve finále nebyl návrh Senátu přijat a k prohlasování původního sněmovního návrhu nebylo dostatek hlasů, takže byl návrh zákona zamítnut. Po tomto neúspěchu se pokusil Augustin Sylor s třinácti dalšími poslanci návrh na Den Karla IV. a Elišky Přemyslovny prosadit znovu, ten však už nebyl zařazen ani do prvního čtení.\n\nPo výše zmíněném zamítnutí úpravy označení 17. listopadu vznikl v říjnu 2016 další obdobný návrh skupiny poslanců vedené Karlem Raisem (ANO 2011), ke kterému se následně připojila i Helena Válková; tento návrh však přídomek doplňoval na konec názvu svátku místo jeho začátku. Tento návrh se dostal do prvního čtení (den po prvním čtení jiného návrhu novely předložené Robinem Böhnischem, viz níže), nebyl však schválen v prvním čtení a přes doporučení kulturního výboru návrh schválit už nestihl být do konce volebního období zařazen do druhého čtení.\n\nNa začátku roku 2017 předložila skupina 101 poslanců vedená poslancem Böhnischem návrh na zavedení dvou nových významných dnů: 9. března jako „Vyhlazení terezínského rodinného tábora v Auschwitz II – Birkenau“ (připomínající událost z roku 1944) a 18. června jako „Den hrdinů druhého odboje“ (jako výročí boje parašutistů po atentátu na Heydricha v roce 1942). Vláda ve svém souhlasném stanovisku doporučila úpravu názvu tábora na český název a přejmenování významného dne připomínající vyvraždění Lidic, aby odpovídal nově zaváděnému významnému dnu; předkladatel sice souhlasil s druhou navrhovanou úpravou, ale kvůli zrychlenému projednání ji slíbil projednat v Senátu. Sněmovna následně návrh schválila beze změn v prvním čtení, přičemž ho doplnila usnesením odsuzujícím „zločiny proti lidskosti prováděné nacisty […] na židovském, romském a slovanském obyvatelstvu […], genocidu Arménů a dalších […] menšin na území Osmanské říše […], jakož i další genocidní násilí kdekoliv na Zemi“ a vyzývajícím „mezinárodní společenství k účinné prevenci porušování lidských a občanských práv ve světě a k řešení sporů mírovými prostředky“. Při projednávání v Senátu se pak na základě návrhu kulturního výboru připravil pozměňovací návrh obsahující přejmenování podle návrhu vlády a zákon byl vrácen sněmovně; ta pak v této podobě zákon bez další diskuse přijala. Od roku 2018 tedy přibyly dva nové významné dny, „Den památky obětí vyhlazení terezínského rodinného tábora v Osvětimi-Březince“ a „Den hrdinů druhého odboje“, přičemž stávající významný den 10. června se přejmenoval na „Den památky obětí vyhlazení obce Lidice“.\n\nNejvýraznější změnou týkající se svátků, která proběhla v tomto volebním období, však bylo schválení jiného zákona: Na základě senátního návrhu vznikl nový zákon \"o prodejní době v maloobchodě a velkoobchodě\", který zakázal prodejní dobu ve vybraných svátcích a omezil dovolenou prodejní dobu na Štědrý den. Obchody s prodejní plochou nad 200 m² tak (s jistými výjimkami) nesmějí mít otevřeno 1. ledna, na Velikonoční pondělí, 8. května, 28. září, 28. října, 25. a 26. prosince a na Štědrý den smějí mít otevřeno nejdéle do poledne.\n\nHned na začátku nového volebního období navrhla skupina poslanců ODS zrušit před rokem zavedený zákaz prodeje o některých svátcích, tento návrh však sněmovna zamítla v prvním čtení. Stejný návrh za necelý rok předložila skupina poslanců TOP 09. Vedle toho navrhla skupina poslanců zastoupená Patrikem Nacherem (ANO 2011) novelu tohoto zákona vyjímající z jeho působnosti velkoobchod; novela byla sněmovnou schválena, ale vrácena senátem s pozměňovacím návrhem spočívajícím v úplném zrušení tohoto zákona; sněmovna však zákon schválila v původní verzi, čímž se zákaz prodeje o svátcích přestal vztahovat na velkoobchod.\n\nSkupina poslanců ODS zastoupená Václavem Klausem ml. navrhla zavést 8. říjen jako „Památný den sokolstva“ (výročí „Akce Sokol“ z roku 1941, při které nacisté rozpustili Sokol a pozatýkali jeho představitele). Vláda ve svém neutrálním stanovisku upozornila na problém zavedení památného dne týkajícího se jednoho konkrétního spolku s ohledem na potenciální rozšiřování významných dnů věnovaných dalším spolkům či organizacím. Návrh zákona sněmovna schválila hned v prvním čtení, stejně snadno zákon schválil i senát a prezident, takže počínaje rokem 2019 existuje nový památný den 8. říjen „Památný den sokolstva“.\n\nDalší návrh na doplnění názvu svátku 17. listopadu o označení „Mezinárodní den studentstva“ podala skupina čtrnácti poslanců napříč politickými stranami; oproti původnímu záměru schválit zákon v prvním čtení se projednával běžným způsobem, přičemž se opět opakovaly argumenty z předchozích projednávání (poslanec Feri (TOP09) se pokusil o kompromisní pozměňovací návrh s označením „Mezinárodní studentský den“), a jako obvykle se v rámci projednávání objevily pozměňovací návrhy na další úpravy svátkového zákona: poslanec Grebeníček navrhl zavést významný den 30. září jako „Den vyhnání Čechů z pohraničí“, Věra Adámková (ANO 2011) navrhla označení 8. října za „Památný den sokolstva“ (přestože již byl předložen samostatný návrh změny zákona se stejným obsahem, viz výše; ten byl následně schválen ještě před třetím čtením tohoto zákona), načež Jiří Mihola přidal návrh o přidání 30. srpna jako „Den orelstva“. Zákon byl ale ve třetím čtení schválen v původní podobě. Po schválení senátem a podpisu prezidentem zní od roku 2019 název významného dne 17. listopadu „Den boje za svobodu a demokracii a Mezinárodní den studentstva“.\n\nSkupina 88 poslanců napříč politickými kluby zastoupená poslancem Miholou navrhla označit 21. srpen jako nový významný den „Památný den obětí invaze a následné okupace vojsky Varšavské smlouvy“; vláda se k návrhu vyjádřila souhlasně a sněmovna ho schválila v prvním čtení, stejně tak jej ve sněmovním znění schválil senát, přestože se v diskusi objevil návrh na přidání dalšího významného dne 15. března jako připomínku německé okupace Čech, Moravy a Slezska a zániku druhé republiky a také návrh na změnu navrhovaného označení významného dne kvůli tomu, že Československo dlouhodobě okupovala jen vojska SSSR; po podpisu prezidentem tak vznikl patnáctý významný den České republiky.\n\nDále byl sněmovně předložen návrh skupiny poslanců zastoupené Zuzana Majerovou Zahradníkovou (ODS) označit 17. leden jako památný den „Den mateřských škol“.\n\nSkupina poslanců STAN zastoupená Vítem Rakušanem navrhla doplnit název svátku 1. května o označení „Den vstupu České republiky do Evropské unie“; vláda ve svém neutrálním stanovisku podotkla, že by takový den měl být spíše významným dnem, popřípadě svátkem státním, protože „ostatní svátky“ jsou sváteční dny bez vazby na českou státnost.\n\nOd 1. 10. 2016 je v Česku zákonem omezena otevírací doba některých druhů prodejen o vybraných svátcích. V níže uvedené dny platí úplný zákaz prodeje pro všechny prodejny s prodejní plochou nad 200 m² kromě čerpacích stanic, lékáren a dále prodejen na letištích, nádražích a v nemocnicích. Od listopadu 2019 se toto omezení týká pouze maloobchodních prodejen.\n\n\n"}
{"id": "182869", "url": "https://cs.wikipedia.org/wiki?curid=182869", "title": "Vídeňská pánev", "text": "Vídeňská pánev\n\nVídeňská pánev (německy \"Wiener Becken,\" slovensky \"Viedenská kotlina)\" je subprovincie (severozápadní část) Západopanonské pánve v Rakousku, Česku (zejména Jihomoravská pánev – Dolnomoravský úval) a na Slovensku (Záhorská nížina).\n\nCelkové členění:\n\nNa území Česka a Slovenska se subprovincie dělí takto:\n\nVídeňská pánev je geneticky tektonickou sníženinou, která je složitým systémem zlomů rozdělena na hrásťovo-příkopový systém. Sedimenty, které jsou mořskými usazeninami středního a svrchního miocénu, obsahují ložiska lignitu a ropy. Pánev na území ČR vybíhá severním výběžkem podél toku Moravy k Napajedlům, osu tvoří Dyjsko-moravská niva, kterou lemují nížinné pahorkatiny s erozně-akumulačním povrchem.\n"}
{"id": "182870", "url": "https://cs.wikipedia.org/wiki?curid=182870", "title": "Jiří Kittner", "text": "Jiří Kittner\n\nIng. Jiří Kittner (* 5. ledna 1963 Liberec) je český politik, ekonom, od roku 1999 do roku 2010 primátor statutárního města Liberce a od 9. září 2011 do 26. března 2013 ekonomický ředitel Krajské nemocnice Liberec. Je členem Občanské demokratické strany.\n\nJiří Kittner se narodil v roce 1963 v Liberci, kde absolvoval základní školu v Husově ulici, po které pokračoval na Střední průmyslové škole strojní a elektrotechnické v oboru \"Měřící a automatizační technika\". Po maturitě v roce 1982 nastoupil ke studiu na Vysoké škole ekonomické v Praze, v oboru \"Ekonomické informace a kontrola\". Po jejím absolvování nastoupil do státního podniku Preciosa jako ekonom a později vedoucí provozu. Roku 1991 pak přešel do Komerční banky na úsek úvěrů. V roce 1994 se stal ekonomem ve stavební firmě Syner, kde poté působil ve funkci obchodního ředitele. Od roku 1998 působí v liberecké komunální politice. Od 9. září 2011 do 26. března 2013 byl ekonomickým ředitelem liberecké nemocnice.\n\nJiří Kittner je podruhé ženatý a má dceru Janu.\n\nV komunálních volbách v roce 1998 byl Kittner zvolen do zastupitelstva a Rady města Liberce. Po odvolání Jiřího Ježka v prosinci 1999 se stal libereckým primátorem. Tuto funkci obhájil i ve volbách v letech 2002 a 2006. V komunálních volbách v roce 2010 byl zvolen do zastupitelstva, ve funkci primátora ho však nahradil Jan Korytář. Ve volbách v roce 2014 již nekandidoval.\n\nOd roku 2004 byl zastupitelem Libereckého kraje, na tento post rezignoval 24. října 2011 kvůli možnému střetu zájmu při vykonávání své nové profese ekonomického ředitele Krajské nemocnice Liberec.\n\nVe volebním období 2008-2012 byl členem \"Finančního výboru\" zastupitelstva Libereckého kraje.\n\nZastával velké množství funkcí, např. ve firmách: TERMIZO a.s., Dopravní podnik měst Liberce a Jablonce nad Nisou, a.s. (dříve Dopravní podnik měst Liberec a Jablonec nad Nisou, a.s.), Spacium, o.p.s., Teplárna Liberec, a.s., Liberecká IS, a.s., Energetická agentura Trojzemí, o.p.s., Veřejně prospěšné práce Liberec, o.p.s., Sportovní areál Ještěd a.s. \nDosud působí jako předseda dozorčí rady v Severočeské vodárenské společnosti a.s.\n\n16. září 2011 byl Jiří Kittner obviněn z trestného činu zneužití pravomoci veřejného činitele a porušování povinnosti při správě cizího majetku, kterých se dopustil ve funkci primátora města Liberce. Spolu s Jiřím Kittnerem byli obviněni také dva Kittnerovi spolustraníci - jeho bývalý náměstek Pavel Krenk a bývalý městský zastupitel Jiří Zeronik. Všichni tři byli obviněni pro účelově ztrátové nakládání s majetkem města Liberce.\n\nV prosinci 2012 navrhla Kittnera obžalovat protikorupční policie, rovněž kvůli podvodům s městským majetkem.\n\nLiberecký krajský soud počátkem léta 2014 žalobu zamítl.\n\n"}
{"id": "182871", "url": "https://cs.wikipedia.org/wiki?curid=182871", "title": "Roman Kresta", "text": "Roman Kresta\n\nRoman Kresta (narozen 24. dubna 1976) je český profesionální rallye jezdec.\n\nJe ženatý má dceru Terezu a syna Patrika, jeho švagrem je okruhový závodník Tomáš Kostka. Pochází z Trnavy u Zlína, je vyučený automechanik a závodění ho lákalo už od mladých let. Nejprve se stal mechanikem zlínského týmu NEFOS, kde připravoval závodní speciál Škoda Favorit.\n\nPrvní šance na úspěch se Romanovi naskytla v roce 1994, kdy se zúčastnil Horácké rally ve třídě A/1400 (v rámci Mistrovství ČR) se spolujezdcem Janem Tománkem. Vybojovali tehdy 14. místo celkově a 6. místo v řadě a také 1. místo ve Formuli 2. V sezoně mezinárodní mistrovství České republiky v rallye 1998 zvítězil ve třídě A5 s vozem Škoda Felicia Kit Car. Pro další sezonu mu byl zapůjčen stejný vůz Kategorie F2, se kterým opět získal titul. Pro Mezinárodní mistrovství České republiky v rallye 2000 mu tovární tým Škoda Motorsport zapůjčil vůz Škoda Octavia WRC. Již při druhé soutěži vedl a při třetí zvítězil. Celkové vítězství získal i na Rallye Bohemia 2000 a Barum rallye 2000. Stal se tak mistrem republiky a tento titul získal i v Mezinárodní mistrovství České republiky v rallye 2001. O rok později se již účastnil Mistrovství světa v rallye 2002. Zažil kuriózní havárii na Rallye Monte Carlo 2002, kdy málem spadl s vozem do propasti. Nejlepším výsledkem sezony byla sedmá pozice na Safari rallye 2002.\nPro sezonu mistrovství světa v rallye 2003 opustil Škodovku a startoval za tým Bozian Racing. Získal několik zkouškových vítězství na Rallye Monte Carlo 2003, Německá rallye 2003 a Katalánská rallye 2003. Svůj první bod získal na Velšské rallye. O rok později absolvoval Mezinárodní mistrovství České republiky v rallye 2004 a několik soutěží Mistrovství světa. Měl ale potíže s financováním svých startů. V sezoně mistrovství světa v rallye 2005 ho angažoval tým Ford M-Sport. Nejlepším výsledkem byla dvě pátá místa (Korsická rallye 2005 a Katalánská rallye 2005). Pak opět měl problémy se starty. Následující rok startoval pouze na Barum rallye 2006, kde zvítězil. V následujícím roce startoval opět v Mezinárodní mistrovství České republiky v rallye 2007 a skončil třetí. V následujících ročnících 2008 a 2009.\nMezinárodní mistrovství České republiky v rallye 2010 znamená přechod na vůz Peugeot 207 S2000. S tím titul nevybojoval a tak se pro sezonu 2011 rozhodl pro vůz Škoda Fabia S2000 a s tím se opět stal mistrem republiky.\n\nV roce 2003 založil s Danielem Landou nadaci Malina.\n\nRoman Kresta, v dobách kdy závodil za tovární tým Ford, vytvořil standardy podle nichž je hodnocena úspěšnost českých účastníků světového šampionátu v rallye. Byl to první český pilot rallye, kterého angažoval zahraniční tovární tým na pozici jezdce základní sestavy (Ford M-Sport). Do roku 2008 získal nejvíce bodů v hodnocení mistrovství světa a dosáhl nejlepšího umístění v celé sezóně seriálu mistrovství světa v nejprestižnější kategorii (WRC).\n\nSpolečně s dalším vynikajícím pilotem Janem Kopeckým představuje úspěšnou generaci českých soutěžních jezdců, kterým bylo po sametové revoluci umožněno porovnání se světovou konkurencí v nejprestižnější kategorii soutěžního sportu.\n\n\n"}
{"id": "182872", "url": "https://cs.wikipedia.org/wiki?curid=182872", "title": "Hioki (Kagošima)", "text": "Hioki (Kagošima)\n\nHioki ( ; \"Hioki-ši\") je město ležící v japonské prefektuře Kagošima.\n\nMěsto vzniklo 1. května 2005 spojením měst Fukiage, Higašiičiki, Hijoši a Idžúin.\n\nK 1. listopadu 2005 mělo město 53 400 obyvatel. Jeho celková rozloha je 253,02 km².\n\n"}
{"id": "182873", "url": "https://cs.wikipedia.org/wiki?curid=182873", "title": "Oliver Twist", "text": "Oliver Twist\n\nOliver Twist je román anglického spisovatele Charlese Dickense. Kniha byla zveřejněna v roce 1838 nakladatelstvím Chapman & Hall.\n\nRomán byl také mnohokrát zfilmován. Jednou z posledních byla verze režiséra Romana Polanského z roku 2005. Mezi nejlepší filmová zpracování Olivera Twista patří film z roku 1948, kdy ho zpracoval režisér David Lean. Populární byl ve své době též britský filmový muzikál z roku 1968 pod názvem \"Oliver!\".\n\nOliverovi při jeho narození v místním chudobinci/sirotčinci umírá matka, poněvadž není nikdo, kdo by se dítěte ujal, zůstává i nadále jeho „zajatcem“; jméno mu tehdy určila obec. Sirotek Oliver vyrůstá v chudobinci pod vládou krutého a nelidského pana Bumbla, kde je všem na obtíž a bylo by lepší, kdyby raději umřel.\n\nDěti v sirotčinci trpí podvýživou, a tak jednoho dne Oliver požádá o jídlo navíc, což nakonec vede k jeho vyhazovu ze sirotčince. Má ale štěstí, protože si jej k sobě jako učedníka vezme pan Sowerberry, který vlastní pohřební ústav. Oliver se panu Sowerberrymu velmi zamlouvá; bohužel vše narušuje Sowerberryho manželka, která naopak Olivera nenávidí a snaží se ho vypudit. Ale i bez přičinění manželky pana Sowerberryho se zde Oliverovi vůbec nelíbí a pokouší se o útěk. Ten se mu posléze přece jen podaří.\nOliver se útěkem od pana Sowerberryho dostává do Londýna, kde se připojí k bandě mladých zlodějíčků, kterou vede starý a prohnaný Žid Fagin. Ten zlodějíčkům poskytuje za protislužby přístřeší, jídlo a rady, jak koho okrást. Mezi zloději v bandě vyniká John Dawkins, kterému nikdo neřekne jinak než Ferina Lišák. Právě on se stane Oliverovým učitelem, alespoň pokud jde o krádeže. Nacházejí se tu i lupič Bill Sikes se svou společnicí Nancy, která Billa miluje a nedokáže kvůli němu opustit bandu starého Fagina. Zde Oliver nějakou dobu pobude; je mu jedno, co činí, hlavní je, že má střechu nad hlavou, jídlo a místo, kam se k večeru vrátit.\nPři jedné z krádeží je však Oliver náhle chycen za zločin, který nespáchal, a musí k soudu. Naštěstí ho před rozsudkem soudce zachrání dobrotivý starý pan Brownlow, který Oliverovi poskytne nový domov. I přesto chce pan Brownlow zjistit Oliverovu oddanost a posílá jej s knihami. Osud Oliverovi skutečně nepřeje a potkává svou starou bandu zlodějíčků od starého Žida, kteří ho unesou zpět; za žádnou cenu se totiž obětního beránka, jako je Oliver, nechtějí vzdát. Zejména když se v bandě nachází i Edward Leeford alias Monks. Jde o Oliverova nevlastního bratra, jehož hlavním zájmem je se Olivera zbavit, aby mohl dědit po Oliverově otci; jako nevlastní syn by v případě živého Olivera dostal pouze část, možná vůbec nic. (Oliver o ničem z toho pochopitelně nic neví.)\nOliverovi nezbývá, než se nechat unést proudem. Bohužel se stane, že je při krádeži v domě Maylieových vážně postřelen. Olivera tehdy potká další štěstí: paní Maylieová se postřeleného Olivera ujímá – alespoň do chvíle, než se plně uzdraví. Stará se o něj její společnice Róza Maylieová, dívka, kterou paní Maylieová adoptovala.\nOliver šťastně žije u Maylieových, jenže netuší, že se v chudobinci panu Bumbleovi svěří umírající žena, jak okradla Oliverovu matku o malý přívěsek, který dokazuje Oliverův původ a vazby na Monkse. Pan Bumble situace využije a prodá přívěsek Edwardu Leefordovi zvanému Monks. Ten jako první odhaluje pravdu, chopí se šance a přívěsku se ještě ten den zbavuje.\n\nMezitím se stane, že členka bandy zlodějíčků pana Fagina, Nancy, odhalí pravý Oliverův původ a nechtěně vyslechne rozhovor starého Žida s Monksem. Je zmatená a jaksi neví, co má dělat. Nakonec vyhledá ženu, která se právě o Olivera stará – Rózu Maylieovou, a se vším se jí svěří. Aby však její příběh dával smysl, musí jí bohužel vysvětlit i okolnosti s tím vším spojené, načež jí Róza nabádá, aby od bandy zlodějíčků pana Fagina odešla, Nancy však odmítá (hlavně a možná jen kvůli Billovi Sikesovi). Na svou dobročinnost ovšem Nancy doplácí: Sikes se dozví, co všechno prozradila, a zabije ji; zhnusen svým činem prchá. Její tělo pak policie najde už mrtvé.\nOliver se v rozhovoru s Rózou Maylieovou dostává ke své minulosti. Je odkázán zpět na pana Brownlowa, a tak ho navštíví. Zde se z míry úplně vyvedený Oliver dozvídá, že jeho otec byl velmi bohatý a zanechal po svém příteli Brownlowovi peníze svým dvěma synům tak, aby každý z nich dostal polovinu.\nDědictví je tedy rozděleno a Monks odjíždí do USA, kde peníze rychle utratí a zemře ve vězení. Fagin je dopaden a odsouzen k smrti oběšením. Manželé Bumblovi jsou zbaveni svého úředního místa, upadají do bídy a nouze a skončí jako obecní chovanci ve špitále, kterému dříve \"vládli\".\nNásledně vyjde najevo, že Róza Maylieová je sestra Oliverovy matky, tedy jeho teta; bere si za muže syna paní Maylieové, Harryho Mayliena. A Olivera adoptuje pan Brownlowe, který se i s Oliverem přestěhuje do blízkosti domu Maylieových.\n\nZde Oliver poprvé v životě dosahuje životního klidu, vyrovnanosti a pochopení.\n\n"}
{"id": "182877", "url": "https://cs.wikipedia.org/wiki?curid=182877", "title": "Július Torma", "text": "Július Torma\n\nJúlius Torma (7. března 1922 Budapešť – 23. října 1991 Praha) byl československý boxer, vítěz londýnských olympijských her roku 1948.\n\nJeho rodiče pocházeli ze Štúrova, odešli do Budapešti po první světové válce za prací. Torma začal s boxem pod vedením trenéra Zsigmonda Adlera, za války byl Adler pro svůj židovský původ uvězněn, Torma mu pomohl utéct ze sběrného tábora a skrýval ho. V roce 1946 se Tormova rodina odstěhovala zpátky do Československa, Torma se stal členem klubu ŠK Baťovany. V roce 1948 vybojoval pro ČSR historicky první boxerské olympijské zlato v lehké střední váze navzdory tomu, že k finálovému zápasu proti Američanovi Hanku Herringovi nastoupil se zlomeným palcem levé ruky. Během kariéry vybojoval 996 utkání, z toho jen v sedmi prohrál. Po skončení kariéry působil jako trenér v klubu Uhelné sklady Praha.\n\n\n\n1948 (lehká střední váha)\n\n1952 (lehká střední váha)\n\n1956 (střední váha)\n\n\n"}
{"id": "182880", "url": "https://cs.wikipedia.org/wiki?curid=182880", "title": "Teslova turbína", "text": "Teslova turbína\n\nTeslova turbína je bezlopatková turbína, kterou si nechal patentovat Nikola Tesla v roce 1913. Turbína je založena na principu tření mezi proudícím médiem (kterým může být voda, ale třeba i pára či jiný plyn nebo kapalina) a povrchem rotoru turbíny.\n\nRotor turbíny se skládá ze sady disků, mezi nimiž proudí usměrněné médium. Díky tření o povrch disků vzniká síla, která disky uvádí do pohybu. Samotné médium předává svou energii rotoru, jeho rychlost klesá a po spirálové dráze se přesouvá ke středu turbíny. Zde je odtokový otvor.\n\n\n"}
{"id": "182882", "url": "https://cs.wikipedia.org/wiki?curid=182882", "title": "Ján Zachara", "text": "Ján Zachara\n\nJán Zachara (* 27. srpna 1928, Kubrá u Trenčína, Československo) je bývalý slovenský boxer.\n\n\n"}
{"id": "182887", "url": "https://cs.wikipedia.org/wiki?curid=182887", "title": "Loučná (řeka)", "text": "Loučná (řeka)\n\nLoučná () je řeka v Pardubickém kraji, levostranný přítok Labe. Délka toku činí 80,3 km. Plocha povodí měří 724,2 km².\n\nLoučná protéká městy Litomyšl, Vysoké Mýto, Dašice a Sezemice. U Sezemic Loučná ústí zleva do Labe v nadmořské výšce 217,9 m.\n\nŘeka pramení ve Svitavské pahorkatině v nadmořské výšce 516,4 m, na okraji obce Karle, zhruba 5 km západně od Svitav. Protéká Loučenskou tabulí, skloněnou k severu a výrazně členěnou hlubokými údolími vodních toků. Před obcí Chmelík do ní přitéká potok Květná. Pak pokračuje přes obec Trstěnice (název této obce dříve nesla i sama řeka) a dále protéká obcí Čistá, kde do ní přitéká Jalový potok. Obcí Benátky pak Loučná vtéká do města Litomyšl. V oblasti středního a dolního toku přítoky Loučné napájejí četné rybníky; největší z nich jsou Velký zálešský (45,8 ha) a Chobot (42,1 ha) u Vysokého Mýta a Lodrant u Jaroslavi. V Litomyšli zásobuje Loučná vodou rybník Velký Košíř. Za tímto rybníkem z řeky odbočuje Mlýnský potok a vlévá se do ní Kornický potok. Mlýnský potok zásobuje vodou rybníky Malý Košíř, Borec a Šotka u obce Tržek.\n\nVýznamným levostranným přítokem Loučné je u obce Cerekvice nad Loučnou řeka Desná, jež pramení ve výšce 690 m n. m. u obce Borová nedaleko Poličky. Z rybníků pak do Loučné přitéká voda zpět do řeky Kornickým potokem.\n\nDále Loučná protéká osídlením V lukách (obec Nová Sídla). Před obcí Cerekvice nad Loučnou přitéká do Loučné Končinský potok. Za Cerekvicemi řeka protéká okolo obce Hrušová a následně osídlením Valcha. Mezi ním a Sárovcem (město Vysoké Mýto) se tok řeky rozděluje na dvě části –  levý tok protéká osídlením Spálenec. Za Sárovcem do řeky vtéká Sloupnický potok. Dále řeka protéká osídlením Soukenická Valcha a pokračuje přes osídlení Jangelec. Za ním do ní vtéká Betlémský potok a rozděluje se na dva toky. Pravý, který se stále jmenuje řeka Loučná a obtéká město okolo části města Na vinicích a Lipová, se u stadionu spojuje zpět do jednoho toku. Levý tok pod názvem Mlýnský potok teče přes část města Visnarov a následně protéká částí města a za stadionem se spojuje s pravým tokem a pokračuje pod jménem Loučná. Oba toky propojuje ještě jeden tok bez jména.\n\nNa řece Loučné nejsou žádné přehrady; před jejím ústím jsou četné jezy.\n\nNejvětším přítokem Loučné je říčka Desná, jejíž délka činí 30,6 km. Průměrná hustota říční sítě činí 0,84 km/km².\n\n\nPrůměrný průtok u ústí činí 4,43 m³/s.\n\nPrůměrné dlouhodobé měsíční průtoky Loučné (m³/s) ve stanici Dašice:\n\nPrůměrné měsíční průtoky Loučné (m³/s) ve stanici Dašice v roce 2014:\n\nHlásné profily:\n\nPrvní záznamy o řece pochází z 12. století, kde je pojmenována jako „\"flumen Trstenice\"“. V 16. století se jí říkalo „\"řeka, která od Trstenice teče\"“. Místní prameny řeku dlouho pojmenovávají jednoduše jako „\"řeka\"“. Jméno Loučná uvádí až Václav Hájek a to na jejím dolním toku, to následně přebírá Pavel Stránský v 17. století, během tohoto století se jí taky říká „\"řeka Mejtská\"“, „\"Hohenmauth Wasser\"“ a v Schallerově topografii „\"Mejtskej potok\"“. Mezi lidmi se jí začíná jako Loučná říkat až v 18. století, první záznamy o tom jsou z městské knihy vydané 1712, založené roku 1676. Na počátku 19. století se jí nazývá taky Mejtnice nebo Mejtnička.\n\n\n]"}
{"id": "182888", "url": "https://cs.wikipedia.org/wiki?curid=182888", "title": "Tatra 700", "text": "Tatra 700\n\nTatra 700 je luxusní automobil vyšší třídy vyráběný automobilkou Tatra v letech 1996 až 1999. Byl posledním osobním automobilem vyrobeným v této automobilce a uzavřel tak dlouhou sérii, která začala už v roce 1897 automobilem Präsident. Poslední smontované kusy vznikly po přestěhování výroby z Příbora, kde se vyráběla celá výrobní řada T613, opět v Kopřivnici.\n\nTatra 700 konstrukčně navazovala na svého předchůdce, vůz Tatra 613-4 MiLong, po němž „zdědila“ nejen technickou koncepci se vzduchem chlazeným motorem uloženým nad hnanou zadní nápravou, ale byla vlastně poslední vývojovou variantou tohoto automobilu, i když už s jiným označením. Pro dědičnost původních homologací její oficiální označení zní : Tatra 613-4 T 700.\n\nVýznamným pokusem faceliftovat T 613 byl hranatější prototyp Tatra Prezident podle návrhu designéra Václava Krále v roce 1994, který se sériové výroby nedočkal. Velké množství vzhledových vylepšení z Prezidenta bylo použito na posledním faceliftu T613 M95, některé se ujaly až u T700. Prototyp s názvem Prezident však dodnes mnozí mylně považují za předchůdce T700.\n\nKarosérie T 700 také vycházela z karosérie T 613 navržené v letech 1968 až 1969 italskou designérskou firmou \"Carrozzeria Vignale\", do výrazně omlazené podoby ji však upravil tentokrát britský designér \"Geoff Wardle\", který zaoblil striktně hranaté tvary předešlého modelu a zároveň zohlednil některé designové prvky předchozích modelů osobních vozu Tatra – například chromovaný ovál v přední části karosérie inspirovaný podobným prvkem u Tatry 603. Vycházelo se výhradně z verze s prodlouženým rozvorem T 613 Long. Z důvodu absolutní nevybavenosti závodu k výrobě nového modelu byly pro výrobu nové řady používány upravené a dovařované výlisky původní T613. V roce 1996 navrhl podstatné vzhledové změny (zejména zvýšené zadní části karosérie a tvarové změny přístrojové desky) kopřivnický rodák, akademický sochař Jiří Španihel, současně přibyl i vodorovný prolis kolem znaku v přední masce. Takto upravená T700 je považována za druhou řadu a technicky je označována jako T700 M97.\n\nVozy byly zpočátku vybaveny motorem 3495 cm³ o výkonu 147,6 kW (198 k), pozdější verze Tatra 700-2 měla motory 4360 cm³ s výkonem 172 kW (231 k), automobilů této verze se však nevyrobilo mnoho. Motory se lišily hlavně lepšími hodnotami průběhu kroutícího momentu. Byly vybaveny sekvenčním vstřikováním paliva řízeným elektronickou jednotkou od britské firmy \"GEMS\". Převodovka byla pětistupňová.\n\nVeřejnosti byla poprvé T 700 - označením 700 byla zlomena po 2. světové válce zavedená pravidla označování produkce firmy Tatra - představena 9. dubna 1995 na velkolepé prezentaci v pražském hotelu Hilton. Vozidlo však firmě nepřineslo očekávaný obchodní úspěch. Ani nové tvary karosérie a luxusnější výbava interiéru nedokázaly kompenzovat v té době už výrazně zastaralá technická řešení vozu při poměrně vysoké ceně dané malosériovým charakterem výroby. Určitý vliv sehrála i stále přetrvávající záporná image osobních vozů Tatra, které veřejnost spojovala s jejich typickými dlouholetými výhradními uživateli - pohlaváry totalitní Komunistické strany Československa. Většina T700 byla používána v rámci státních služeb a to jak v rámci okresů, krajů, tak i senátu, parlamentu a vlády. Nejznámějším uživatelem T700 byl současný prezident České republiky Miloš Zeman. Tatru 700 jako svůj služební vůz používal v letech 1996-1998 jako předseda poslanecké sněmovny České republiky a v letech 1998-2002 jako předseda vlády České republiky. \n\nProtože výroba tohoto modelu byla již po prvním roce výroby ztrátová a stala se pro automobilku Tatra pouze prestižní záležitostí, byla v roce 1999 výroba modelové řady T700 definitivně zastavena.\nCelkově bylo vyrobeno 75 kusů automobilů řady T 700, které se tak ihned po vyřazování ze státních služeb staly objektem zájmu sběratelů automobilů a milovníků značky Tatra. Vzhledem k této skutečnosti je cena těchto vozů velmi vysoká.\n\nSnahou automobilky bylo zvýšit prodej do soukromé sféry. Důkazem jsou dva sportovní vozy T700 jeden sedan a druhé kupé. První T 700 s karosérií sedanu s zkrátkým rozvorem, se nazývá T700 GT. Byl vyroben v roce 1996 z T613 GTH a byl vybaven upraveným motorem 4479 cm³ o výkonu až 305 kW při 7500 ot/min. a patří do řady M96. Jeho primární určení bylo pro závody ve sprintech. Po nehodě byla předělaná na dvoudveřové kupé. Časem T700 GT přišla i o svůj výkonný motor T 623 4.5. \nDruhý kus patřící do modelové řady M97 s názvem Ecorra Sport V8, byla vyrobena v roce 1997 a byla určena k překonání českého rychlostního rekordu na letmý kilometr, českým vozem s českým jezdcem, dosahoval rychlost až 320 km/h, (úpravy tvaru p. Hrazdíra). Plány na zápis rekordu v roce 1997 zhatil konkurenční tým s vozem MTX Tatra V8 - ačkoliv bylo upravenou sedmistovkou na letišti Mošnov dosaženo výrazně vyšších hodnot, v tabulkách je nenajdete, protože konkurence jednala rychleji a překonání rekordu lze uznat podle regulí pouze 1x ročně. Po statování po určitou dobu v kopřivnickém muzeu vůz odkoupil závodní tým bratří Hajdůšků, který jej přivedl na závodní dráhu třidy GT a postupně měnil pro dosažení co nejlepších výsledků.\n\nMotor Tatra Typ 700, 3,5L / 4,4L\n\n"}
{"id": "182894", "url": "https://cs.wikipedia.org/wiki?curid=182894", "title": "Nišinoomote (Kagošima)", "text": "Nišinoomote (Kagošima)\n\nNišinoomote ( ; \"Nišinoomote-ši\") je město na ostrově Tanega v japonské prefektuře Kagošima.\n\nMěsto vzniklo 1. října 1958.\n\nNišinoomote leží v jižní časti ostrova Tanegašima. Ze západní strany jej lemuje Východní čínské moře, z východu Tichý oceán a průliv Osumi, který odděluje Tanegašimu od hlavního ostrova Kjúšú. V hranicích města leží také pobřežní ostrov Magešima.\n\nNišinoomote má ( Cfa) s dlouhými, horkými a vlhkými léty a mírnými zimami. Srážky jsou zde hojné po celý rok, s obzvláště silnými dešti v květnu, červnu, srpnu a září.se zde vyskytují tajfuny.\n\n\nVesnice Kitatane byla založena 1. dubna 1889. Nakatane bylo povýšeno na město dne 1. dubna 1926 a přejmenováno na Nišinoomote. Ke konci 2. světové války bylo město obsazeno 12 000 vojáky japonské císařské armády a bylo tak vystaveno bombardování námořnictvem Spojených států v roce 1945. Stejně jako všechny ostrovy Amami, obec byla pod správou Spojených států od 1. července 1946 do 25. prosince 1953, dne 1. října 1958 byla povýšena na město.\n\nPřístav v Nišinoomote je regionálním dopravním uzlem, s častými spoji do Kagošimy, Tokia, Kobe a Ósaky, stejně jako do Okinawy a na další ostrovy Osumi.\n\n\n\n"}
{"id": "182897", "url": "https://cs.wikipedia.org/wiki?curid=182897", "title": "Ra (goa'uld)", "text": "Ra (goa'uld)\n\nRa je fiktivní postavou ze světa Hvězdné brány. Poprvé se objevil ve filmu Hvězdná brána, dále pak ve filmu a v jednom díle seriálu Hvězdná brána, (epizoda Moebius 8 řada). \n\nV seriálu byl označen jako vládce Goa'uldů. Postava Raa byla založena na egyptském bohovi slunce Re. \n\nPodle mytologie Hvězdné brány před 10 000 lety Ra cestoval po galaxii hledaje nového hostitele, který by mohl zajistit jeho nesmrtelnost. Objevil Zemi, kde našel domorodé obyvatele, kteří se dají snadno oživit pomocí jeho pokročilé technologie. Zmocnil se těla mladého Egypťana a vládl na planetě jako bůh. Postavil egyptské pyramidy jako přistávací plochy pro své mateřské lodě Během své vlády rozesílal lidi po galaxii pomocí Hvězdné brány. Ra také vlastnil Antické ZPM, které bylo uloženo v pokladnici jeho chrámu v Gíze, ale se zařízením bylo zacházeno jako s náboženskou relikvií a Ra nikdy nevěděl, že je to mohutný zdroj energie. \n\nRa byl nejmocnější z Goa'uldů s titulem nejvyšší Vládce soustavy. Jeho královna byla Hathor, jeho syn byl Heru'ur, a jeho bratr a nepřítel byl Apophis. Ra také porazil královnu Tok'rů Egerii a bojoval s Goa'uldem Shaq'ranem o planetu Pangar.\n\nPřed pěti tisíci lety se lidé na Zemi vzbouřili proti Raovi a zakopali jeho Hvězdnou bránu v Egyptě. Aby mohl zabránit dalšímu podobnému povstání, zakázal Ra lidem číst a psát na svých dalších planetách, včetně Abydosu. Ve filmu Hvězdná brána, pozemský tým vedený plukovníkem Jackem O'Neilem cestuje na Abydos skrze Hvězdnou bránu, aby prozkoumal oblast, a bude-li to nezbytné, zničil cestu na Zemi pomocí nukleární bomby. Jsou zajati Raovou armádou při jeho návratu na planetu. Ra plánuje poslat bombu na Zemi spolu s naqahdahem, který zesílí explozi. O'Neil a jeho tým unikne a posléze vede úspěšné povstání obyvatel Abydosu. Když Ra opouští planetu, O'Neil transportuje aktivovanou bombu na jeho loď pomocí transportních kruhů a zničí ho. Raova smrt upozorní další Goa'uldy na Zemi. Vytváří mocenské vakuum mezi Vládci soustavy, které umožňuje Goa'uldovi Apophisovi stát se mocnějším.\n\n"}
{"id": "182898", "url": "https://cs.wikipedia.org/wiki?curid=182898", "title": "Arménský dram", "text": "Arménský dram\n\nArménský dram je zákonné platidlo zakavkazského státu Arménie. Kromě Arménie používá tuto měnu i Náhorní Karabach, což je celosvětově nikým neuznaný \"de facto\" nezávislý stát na území sousedního Ázerbájdžánu, který odmítá používat ázerbájdžánský manat. Náhorní Karabach má silně provázané a přátelské vztahy s Arménií.\nISO 4217 kód dramu je AMD. Jedna setina dramu se nazývá luma. Pro svoji nízkou kupní hodnotu se však v oběhu žádné lumové mince nevyskytují. Do roku 1991 byla Arménie svazovou republikou SSSR a používala měnu Sovětského svazu- rubl. Sovětský rubl byl zákonným platidlem nezávislé Arménie až do 12. listopadu 1993, kdy byl dram zaveden.\n\nKurz k 10.4.2017: 1 EUR = 514,09 AMD\n\nNominální hodnoty mincí jsou 10, 20, 50, 100, 200 a 500 dramů. Bankovky jsou tisknuty v hodnotách 500, 1 000, 5 000, 10 000, 20 000, 50 000 a 100 000 dramů.\n\n"}
{"id": "182902", "url": "https://cs.wikipedia.org/wiki?curid=182902", "title": "Tatra Prezident", "text": "Tatra Prezident\n\nTatra Prezident byl prototyp automobilu vyšší třídy vyrobený pro automobilku Tatra v roce 1994. V rámci další modernizace Tatry 613, která byla ve výrobě už dvě desetiletí, uvažovalo vedení závodu Tatra v Kopřivnici o jejím následníkovi. V úvahu připadaly dvě varianty, buď výrazná modernizace vozu Tatra 613 s maximálním využitím existujících komponentů, nebo úplně nový vůz, předběžně označený jako \"Tatra 625\".\n\nV rámci první varianty modernizace byl designérem Václavem Králem navržen a ve firmě \"Ecorra Lubina\" postaven prototyp vycházející z varianty \"Tatra 613-4 MiLong\" a pojmenovaný po prvním kopřivnickém automobilu. Vznikl tak prototyp, využívající charakteristické prvky vozidel T 613, nesoucí však výrazné modernizační znaky. Nejnápadnější změnou byla přední část karosérie. Její střed svým prolisem tvarově připomíná starší kopřivnické modely s motorem vpředu (Tatra 11), s využitím hlavních světlometů vozů Volvo. Zadní blatníky dostaly plný oblouk a celá zadní část vozu byla zdvižena a zmohutněla. Vůz tím získal štíhlý a zároveň dynamický klínovitý vzhled, v té době preferovaný. Některé detaily karosérie i interiéru byly zdařile modifikovány; mechanické části vozu však zůstaly nezměněny.\n\nVývoj prototypu nebyl ukončen vzhledem k rozhodnutí o předčasném zastavení vývojových prací. Například nebyla dořešena modernizovaná vyhřívací a klimatizační soustava, která se objevila až v pozdější Tatře 700.\n\nOd plánované veřejné prezentace prototypu Prezident bylo nakonec upuštěno. Automobil byl představen jen v úzkém kruhu (například prezidentu Václavu Havlovi) a po rozhodnutí o zastavení jeho vývoje se stal součástí sbírek podnikového muzea v Kopřivnici, kde je zařazen do stálé expozice.\n\nVedení společnosti se nakonec rozhodlo jít cestou intenzívnějších inovací, a tak vznikl nový vůz Tatra 700, který však též výraznou měrou navazoval na svého předchůdce – Tatru 613. Některé nové prvky prototypu Prezident se však objevily v sériové výrobě a to v posledním provedení Tatry 613 v modelovém ročníku 1995.\n\n\n"}
{"id": "182903", "url": "https://cs.wikipedia.org/wiki?curid=182903", "title": "Holešovický železniční most", "text": "Holešovický železniční most\n\nHolešovický železniční most (pod Bulovkou) spojuje stanici Praha-Holešovice a odbočku Rokytka v Libni, je po něm vedena tzv. Holešovická přeložka. Navazuje na něj železniční tunel pod Bílou skálou. Most nebyl oficiálně pojmenován.\n\nJde historicky o pátý (po Negrelliho viaduktu, dvou vyšehradských mostech a branickém mostu) železniční most přes Vltavu v Praze. Jakožto jediný ze všech pražských železničních mostů nepřekonává řeku Vltavu kolmo, je veden šikmo, jeho levé předmostí (holešovické) se nachází dále po proudu řeky než předmostí pravé (libeňské).\n\nMost je postaven z předpjatého betonu (stejně jako časově předcházející Nuselský most, konstrukčně se ale odlišuje). Most je rozdělen na 5 stejných polí po 77,5 m, každé je tvořeno dvoukloubovým rámem z předpjatého železobetonu. 4 návodní pilíře mají kruhový průřez a minimálně ovlivňují průtok a provoz na řece. Postup stavby navrhl Ing. Dr. Vilém Možíš z podniku Stavby silnic a železnic. Stavba byla kolaudována v prosinci 1976.\n\n\n"}
{"id": "182906", "url": "https://cs.wikipedia.org/wiki?curid=182906", "title": "Josef Jan Frič", "text": "Josef Jan Frič\n\nJosef Jan Frič (12. března 1861 Paříž – 10. září 1945 Praha) byl český průmyslník a zakladatel Ondřejovské hvězdárny. Byl synem básníka a revolucionáře Josefa Václava Friče. S matkou Annou, rozenou Kavalírovu, dcerou zakladatele sázavské sklárny, bratrem Janem a sestrou Boženou se vrátili roku 1870 z Paříže do Čech, otec se vrátil až roku 1880. Bydleli v přízemním bytě domu strýce Antonína Kavalíra v Krakovské ulici. Josef studoval zoologii a paleontologii. Hrál velmi dobře na housle a v roce 1938 založil spolek amatérských hudebníků Heroldův klub, který pracuje dodnes. Stal se i jeho prvním předsedou.\n\nSe svým bratrem Janem Ludvíkem Fričem založil v roce 1883 dílnu pro přesnou mechaniku, kde vyráběli velmi kvalitní optické přístroje – např. bareoskop pro určení hustoty cukerných šťáv nebo polarimetr pro stanovení cukernatosti. Přístroj sestrojili spolu s cukrovarníkem a vynálezcem Janem Vincencem Divišem v roce 1892, v roce 1908 pak uvedli zdokonalený model. Tento přístroj byl začátkem 20. století v USA přijat jako úřední normál. Vyráběli také geodetické přístroje – především triangulační teodolity. Spolu se připravovali na stavbu hvězdárny.\n\nV roce 1896 se oženil s Marií Fedrovou, dcerou majitele dolů v Královicích. \n\nPo předčasné bratrově smrti v roce 1897 zakoupil 21. ledna 1898 pozemek na vrchu Manda nad Ondřejovem (na bratrovu paměť si jej přejmenoval na Žalov). Za peníze, které získal z dědictví, zde začal budovat hvězdárnu. Využíval přitom své zkušenosti z výroby optických přístrojů a konstruoval unikátní dalekohledy. První pozorování zde uskutečnil 1. května 1906 s Františkem Nušlem. Hvězdy tehdy pozorovali tzv. cirkumzenitálem, což je přístroj sloužící především k přesnému určení okamžiku průchodu hvězdy určitým místem na obloze (tehdy se tímto způsobem daly nejpřesněji určit zeměpisné souřadnice daného místa).\n\nFrantišek Nušl se pak stal ředitelem této Fričovy hvězdárny. Spolu hvězdárnu rozšířili, vybudoval západní a centrální kopuli (architekt Josef Fanta) a další pozorovací místa. Dbal však i na okolí budov a kromě parkových úprav zde vytvořil arboretum s vzácnými dřevinami.\n\nV roce 1928 daroval Ondřejovskou hvězdárnu Československému státu s podmínkou, že bude sloužit astronomické výuce na Karlově univerzitě. Jeho firma na výrobu přesných optických přístrojů však fungovala dál, přežila i jeho smrt v roce 1945. Nepřežila však již komunistické znárodňování, kdy byla v roce 1950 začleněna do národního podniku Metra a její program výroby optických přístrojů byl zrušen. Podle jiných pramenů nástupnická firma ZPA Vinohrady existovala k 1.4.1980.\n\nJosef Jan Frič byl původně pohřben v rodinném hrobě na Olšanských hřbitovech v Praze, ale byl převezen a nyní odpočívá na Vyšehradském hřbitově.\n\nV roce 1928 byl oceněn čestným titulem doctor honoris causa na ČVUT.\n\n"}
{"id": "182907", "url": "https://cs.wikipedia.org/wiki?curid=182907", "title": "Kyselina adipová", "text": "Kyselina adipová\n\nKyselina adipová je organická sloučenina se vzorcem (CH)(COOH). Za běžných podmínek má podobu bílého krystalického prášku. Jedná se o významnou dikarboxylovou kyselinu - ročně se jí ve světě vyrobí cca 2,5 mil. tun, hlavně jako prekurzor pro výrobu nylonu. V přírodě se však kyselina adipová vyskytuje zřídka (především ve formě esterů s glycerolem jako součást tuků).\n\nDříve se kyselina adipová připravovala oxidací různých tuků. Nyní se vyrábí ze směsi cyklohexanolu a cyklohexanonu nazývané „KA olej“ (KA je zkratka z keton\" a alkohol\"). Tato směs se vícestupňově oxiduje kyselinou dusičnou na kyselinu adipovou. Nejdřív se cyklohexanol převádí na keton za vzniku kyseliny dusité:\nDochází k nitrozaci cyklohexanonu, který se tak dostane do stavu vhodného pro rozštěpení vazby mezi uhlíky:\nMezi vedlejší produkty patří kyseliny glutarová a sukcinová. Existuje také podobný proces, který vychází z cyklohexanolu získaného hydrogenací fenolu.\n\nNěkolik metody výroby využívá karbonylaci butadienu. Například hydrokarboxylace probíhá takto:\n\nO další metodě se tvrdí, že jde o zelenou chemii, protože jediným vedlejším produktem je voda. Cyklohexen se oxiduje peroxidem vodíku pomocí wolframanového katalyzátoru a katalyzátoru fázového přenosu. Odpadním produktem je voda.\n\nVýrazně největší část z produkce kyseliny adipové se využívá jako monomer při výrobě nylonu polykondenzační reakcí s hexamethyldiaminem za vzniku 6,6-nylonu. I mezi další významné aplikace patří polymery: je monomerem při výrobě polyurethanu a její estery se využívají jako plastifikátory, hlavně v PVC.\n\nKyselina adipová se používá do tablet s řízeným uvolňováním léčiva nezávislým na pH, a to pro slabě zásadité i slabě kyselé léčivé látky. Je také součástí polymerních potahů hydrofilních monolitických systémů pro modulaci pH uvnitř gelu, čímž se dosahuje uvolňování nultého řádu (konstantní rychlost). Kyselina adipová se využívá i do směsí, kde je cílem dosáhnout pozdního uvolnění většího množství léčiva.\n\nMalá, avšak významná množství kyseliny adipové (označované jako E355) se používají jako přísada do potravin pro úpravy chuti a jako želírující látka. Využívá se také v antacidech na bázi uhličitanu vápenatého, a to k okyselení.\n\nKyselina adipová, podobně jako většina karboxylových kyselin, slabě dráždí kůži. Orální LD pro potkany je 3600 mg/kg.\n"}
{"id": "182909", "url": "https://cs.wikipedia.org/wiki?curid=182909", "title": "Meniskus", "text": "Meniskus\n\nTermín meniskus (z řec. půlměsíc) má více významů:\n\n"}
{"id": "182910", "url": "https://cs.wikipedia.org/wiki?curid=182910", "title": "Antonín Langweil", "text": "Antonín Langweil\n\nAntonín Langweil (13. června 1791 Postoloprty – 11. června 1837 Praha) byl tvůrce papírového modelu Prahy zhotoveného v letech 1826–1837, který zachycuje historické části hlavního města, včetně čtvrtí zničených asanací na přelomu 19. a 20. století. Model je znám jako Langweilův model Prahy.\n\nLangweilův otec Vít se narodil 6. června 1746 v Chýnově u Tábora jako čtvrtý syn mlynáře z Dolejšího mlýna, v matrice byl zapsán pod českým jménem jako Vít Dlouháchvíle. Ve dvaceti odjel na zkušenou do ciziny, ve 27 letech nastoupil do chýnovského schwarzenberského pivovaru jako mládek. V roce 1774 byl povýšen na stárka pivovaru v Prachaticích, od té doby užíval už jen německou verzi příjmení. V roce 1776 byl přeložen do Českého Krumlova, kde se 20. ledna 1780 oženil se čtyřiadvacetiletou Annou Marií Turkowitzerovou, dcerou zámožného měšťana. 14. října 1780 se jim narodilo první dítě, dcera Tereza. Následující rok se přestěhovali do severních Čech, kde Vít získal místo sládka pivovaru v Toužetíně. Každý rok do rodiny přibylo jedno dítě: Barbora (* 26. ledna 1783), Anna (* 12. března 1784), jedna dcera zemřela hned po porodu v roce 1785, Josef (* 15. srpna 1786), František (* 6. prosince 1787). V únoru 1788 se rodina přestěhovala do nedalekých Postoloprt. Tam se 26. dubna 1789 narodil syn Jan a 5. května 1790 dcera Marie, kteří však oba v srpnu 1790 zemřeli na psotník.\n\nV Postoloprtech se, jako deváté dítě, narodil 13. června 1791 Antonín. V říjnu téhož roku však na zápal plic zemřel otec Vít. Rodině po něm zůstalo dědictví 4330 zlatých zejména ve schwarzenberských obligacích (dědictví bylo uloženo ve prospěch dětí do sirotčí pokladny), vdově pak byl přiznán roční vdovský důchod 60 zlatých v hotovosti a naturální podíly. Na jaře se rodina přestěhovala k příbuzným zpět do Českého Krumlova; tam v červnu zemřela nejstarší dcera Tereza na záškrt.\n\nV letech 1805–1807 studoval Antonín piaristické gymnázium v Českých Budějovicích, po druhém ročníku však studium předčasně ukončil a patrně nastoupil jako praktikant na krumlovském velkostatku. V roce 1809 byl přijat ke tříletému studiu na Hospodářském ústavu pro schwarzenberské úředníky, kde 1812 absolvoval s výborným prospěchem a ihned poté nastoupil jako praktikant v kanceláři důchodního.\n\nV lednu 1812 tehdy jednadvacetiletému (a tedy ještě nezletilému) Antonínovi zemřela matka. Dědictvím byl zejména dům v hodnotě 4000 zlatých vídeňské měny, který zdědil nejstarší syn Josef, který musel ostatní čtyři děti vyplatit 400 zl. v. m. každému, dále pak každý získal 845 zl. v. m. Antonínův podíl na rozprodeji pozůstalosti pak činil dalších 40 zl. v. m. Do dovršení zletilosti se o Antonínovu část dědictví staral poručník, který mu vyplácel 33 zl. v. m. ročně.\n\nNa vlastní žádost byl Antonín v roce 1814, devět měsíců před 24. narozeninami, úředně zplnoletněn a získal zbytek dědictví po rodičích. Také se přihlásil o místo důchodního na krumlovském magistrátu, které opustil jeho švagr (manžel Barbory) Josef Adámek. 3. září mu bylo místo přiděleno, 10. září pak složil přísahu a odevzdal kauci ve výši 3000 zl. v. m. Místo mu zaručovalo roční plat 400 zl. v. m. od magistrátu a 100 zl. v. m. od pivovaru. Díky novému místu se mohl oženit: 10. dubna 1815 si vzal dvacetiletou Žofii Miškovou, 3. února 1818 se jim narodila dcera Josefa.\n\nPráce úředníka však Antonína Langweila nenaplňovala zcela. Odmala bylo jeho zálibou kreslení; v dubnu 1817 požádal o tříměsíční dovolenou pro cestu do Vídně, kde se 12. května 1818 zapsal ke studiu na Akademii výtvarných umění. Ještě z Vídně pak sepsal žádost, aby si v Krumlově mohl zřídit soukromou kamenotiskárnu. Jeho žádosti by možná bylo vyhověno, v říjnu 1818 však Dvorská obchodní komise zpřísnila podmínky povolování tiskařských dílen, které z cenzurních důvodů zcela vylučovaly provozování tiskárny v místě bez policejního úřadu, takže Langweilova žádost byla nakonec zamítnuta. Langweil okamžitě podal novou žádost, tentokrát o povolení zřídit si kamenotiskárnu v Praze, kam byl ochoten se kvůli tomu přestěhovat. Toto povolení mu bylo v březnu 1819 uděleno, za podmínky, že se v Praze „usadí“.\nAntonín proto rezignoval na své místo (na to se vrátil zpět Josef Adámek) a na začátku léta se s rodinou přestěhoval z Krumlova do Prahy. Tam se nastěhoval do pronajatého bytu s dílnou v prvním patře druhého dvora domu čp. 933 na severní straně Staroměstského náměstí. 12. srpna pak oznámil magistrátu zřízení dílny, odpovědí mu však překvapivě bylo zamítnutí, neboť neprokázal „usazení“ tím, že by byl vlastníkem domu. Proti tomuto rozhodnutí se odvolal, načež mu byl dovolen roční odklad, během něhož bude muset prokázat koupi domu.\n\nLangweilově litografické dílně se však ekonomicky nedařilo. To mělo několik důvodů: je možné, že se pražští knihtiskaři a rytci snažili zbavit se nevítané konkurence, byrokratické překážky Langweilovi také příliš nepomáhaly (jeho žádost o povolení k vytištění čtyř objednaných zakázek podaná 11. července 1820 se odpovědi dočkala až v březnu následujícího roku), v roce 1820 si v Praze navíc litografickou dílnu zavedl známý pražský tiskař Jan Ferdinand Schönfeld.\n\nLangweilova kariéra litografa tak skončila neúspěšně: vybavení své dílny se ztrátou prodal Schönfeldovi, který jeho živnost i se zaměstnanci a rozpracovanými zakázkami převzal, Langweilovi poskytl funkci ředitele s patrně nepříliš vysokým platem. Langweil se tak přestěhoval do objektu bývalého Anenského kláštera na Starém městě, kde Schönfeldovy provozy sídlily.\n\nKdyž v listopadu 1821 Schönfeld zemřel, Langweilova pozice se ještě zhoršila, proto zvažoval změnu zaměstnání. Začal malovat, získával zakázky jako malíř tehdy populárních portrétních miniatur, tomu se však mohl věnovat jen ve velmi omezeném volném čase.\n\nV únoru 1822 se Langweil přihlásil do konkursu na smrtí uvolněné místo sluhy c. k. Univerzitní knihovny. Hlavní knihovník Langweila vyhodnotil na třetím místě, konkurs však byl opakován (kvůli později došlým žádostem) a podruhé Langweil ani vůbec nebyl mezi preferovanými uchazeči. Přesto gubernium rozhodlo o přidělení místa Langweilovi (patrně na přímluvu některého z členů gubernia). Ještě před tím se Langweilovým 18. května narodila druhá dcera, Matylda. Za necelý měsíc se rodina nastěhovala do Klementina, 22. června složil Langweil služební přísahu a získal tak místo s platem 750 zl. v. m. ročně.\n\nPovinnosti knihovního sluhy zahrnovaly roznášení knih čtenářům a zpět, vyhledávání objednaných knih ve skladišti a jejich přenášení do čítárny a zpět, opisování titulů do katalogů a další psaní pro potřeby knihovny; to vyžadovalo dobrý zdravotní stav a fyzickou kondici, dobrý rukopis a jazykové a literární znalosti. Zaměstnání bylo klidné a poskytovalo Langweilovi dostatek volného času; v tom se Langweil věnoval umění. Pravidelně se účastnil výstav pražské Akademie, kde vystavoval hlavně portréty. I nadále tvořil portrétní miniatury, jejichž prodejem si přivydělával, za zakázkami i cestoval (bral si na to dovolenou). Dochovala se necelá desítka miniatur, malovaných akvarelem a kvašem s černou podkresbou na slonovinové destičce, pečlivě signovaných a datovaných. Z nich dvě - autoportrét a portrét bratra Antonína - jsou ve sbírce Národního muzea v Praze.\n\nV březnu 1826 byl v pražském paláci Platýz vystaven sádrový model reliéfu Paříže od Symphoriena Carona. Tento model v měřítku 1:1739 zabíral plochu cca 6,1 m² a autorovi jeho tvorba zabrala zhruba šestnáct let práce. Langweil tuto výstavu navštívil, přičemž zážitek probudil jeho starší nápad na tvorbu modelu Prahy. V knize \"Prag wie es war und wie es ist\" z roku 1830 od Julia Maxe Schottkyho je otištěna Langweilova vzpomínka:\nPřed několika roky při svých procházkách po nejpěknějších vyhlídkách pražského okolí mne napadlo: Jak krásné by muselo být toto velebné město v malém modelu! Touto myšlenkou jsem se dlouhý čas zabýval, avšak volba materiálu k zhotovení modelu mi připadala velice obtížná. Po řadě marných pokusů jsem se myšlenky pomalu vzdal. Dokonce při opětných pohledech na Prahu z Petřína, který je nejpříhodnějším místem, odkud lze přehlédnout celé město, jsem byl rád, že jsem tu obrovskou práci nepodnikl. Tato myšlenka ale nebyla zcela zapomenuta, jen dřímala v mém podvědomí, znovu procitla roku 1826 a já hned přikročil k jejímu uskutečnění. Příčinou toho náhlého podnětu byl v Praze vystavený reliéf Paříže. Ten mi dodal odvahy, abych se pokusil vytvořit něco podobného nebo snad i lepšího.\n\nLangweil si pořídil Jüttnerův přesný plán Prahy v měřítku 1:4320, ten devětkrát zvětšil a zhotovil si maketu půdorysu města v měřítku 1:480, objekty se rozhodl mírné převýšit, aby měl prostor pro detaily. Jako materiál zvolil papírovou lepenku. V den svých 35. narozenin, 13. června 1826, se pustil do práce na modelu, kterou začal svým tehdejším působištěm – Klementinem. Při studiu budovy Klementina měl konflikt s rektorem arcibiskupského semináře, po čemž raději požádal o policejní povolení k zakreslování domů. (Motiv Langweila potají vnikajícího do soukromých prostor, aby je mohl znázornit ve svém modelu, ve své povídce \"Dobyvatel\" fiktivně zpracoval Adolf Branald.)\n\nPráce na modelu byla pro Langweila poměrně finančně náročná, takže si dále přivydělával prodejem miniatur, navíc také vytvořil několik samostatných modelů šlechtických paláců. Své modely vystavoval na výstavách Akademie (roku 1827 Clam-Gallasovský palác, 1828 palác Golz-Kinských, 1829 Pachtův palác, před rokem 1830 dvě verze letohrádku Kinských pod Petřínem; patrně pracoval také na modelu zámku hraběte Clam-Martinice ve Smečně).\n\nDo roku 1829 dokončil severní část Starého Města s více než 600 objekty a rozhodl se zkusit získat nějaké finanční prostředky uspořádáním výstavy. V květnu si k tomu účelu pronajal místnost v druhém patře tzv. Bondyovského domu na Malém náměstí (čp. 459). Zájem o výstavu nebyl příliš vysoký; přestože se Langweil postaral i o zmínky o výstavě v tehdejším tisku, výdělek patrně sotva zaplatil náklady. Modelu však ve své knize \"Prag wie es war und wie es ist\" věnoval Julius Max Schottky celou kapitolu, čímž se povědomí o modelu rozšířilo mezi vzdělanější vrstvy.\n\nO dva roky později měl Langweil dokončeno celé Staré Město a Židovské ghetto, celkem s více než 1228 objekty. V květnu 1831 proto na stejném místě jako poprvé uspořádal druhou výstavu, která měla zřejmě mírně vyšší úspěch. Z finančních důvodů Langweil zvažoval možnost vystavovat model kočovným způsobem po celé vlasti; zažádal si pro svou ženu o povolení, které mu sice bylo uděleno, od plánu však rodina upustila. V žádosti Langweil vyjádřil svůj odhad, že by model mohl dokončit kolem roku 1840.\n\nV práci na modelu pokračoval levým břehem, na kterém se nacházelo mnoho vojenských budov. V roce 1831 proto získal povolení k zakreslování vnějších a nádvorních fasád vojenských objektů, jejich zahrad a dvorů, s výjimkou jakéhokoli zaměřování a zakreslování pražských hradeb.\nV roce 1833 byla při příležitosti pobytu Františka I. v Praze narychlo zorganizována pátá průmyslová výstava. Na ní byl uprostřed Německého sálu Pražského hradu vystaven Langweilův model (a vybaven optickým přístrojem pro sledování detailů). V té době byl hotov pravý břeh, Karlův most a část malostranského břehu. Výstavy Langweil využil k tomu, aby císaře požádal o finanční podporu tvorby modelu:\n\nDopis však putoval byrokratickým aparátem, přes několik kladných posudků vyslovil František Antonín Kolovrat-Libštejnský zamítavé stanovisko, oficiální odmítnutí obdržel Langweil až na začátku následujícího roku.\n\nDne 10. června 1834 se Langweilovým narodila dcera Anna.\n\nPoté, co v září 1834 vyhořela ves Blatná, se pořádaly různé dobročinné akce na podporu postižených. Jednou z těchto akcí byla výstava Langweilova modelu, kterou v Rytířském sále Valdštejnského paláce pořádal Kristián hrabě z Valdštejna. Polovina vstupného byla věnována na dobročinnost, druhá polovina Langweilovi: jeho výdělek činil 63 zlatých a 15 krejcarů, z čehož lze určit, že výstavu navštívilo zhruba 1300 lidí. V době výstavy model obsahoval Staré Město, celou Malou Stranu, hradní vrch s císařským hradem a dómem, Tereziánský ústav šlechtičen, Lobkovický palác a věž v Jelením příkopu.\n\nLangweil dlouhodobě trpěl zdravotními problémy: už roku 1823 hlásil v žádosti o dovolenou problémy se zdravím, v roce 1824 prodělal revmatický zánět pobřišnice, roku 1827 žádal ze zdravotních důvodů o zproštění povinnosti oprašovat knihy. Jeho zdravotní stav se zřejmě vytrvale zhoršoval, k čemu přispívaly i nedobré životní podmínky.\n\nV říjnu 1835 vyrobil Langweil pro císaře jako dar ke korunovaci model Pražského hradu, přičemž doufal v peněžní odměnu, která však nepřicházela. 1. února 1836 se Langweilovým narodila čtvrtá dcera, Žofie, což ale znamenalo také další zhoršení finanční situace. Langweil se v dubnu odhodlal požádat o příspěvek dopisem, což mu konečně přineslo úspěch – v květnu převzal dar 150 zlatých. I díky finanční podpoře od císaře zorganizoval Langweil další výstavu modelu, opět pod patronátem hraběte Valdštejna, tentokrát šla na dobročinné účely třetina vstupného.\n\nLangweilův zdravotní stav však již začínal být velmi vážný. Po celý rok 1836 se léčil na chronické astma a břišní a plicní vodnatelnost. Na jaře 1837 již byl prakticky trvale připoután na lůžko.\n\nZe strachu o budoucnost modelu i rodiny požádal dopisem v dubnu 1837 hraběte Karla Chotka, zda by model nezakoupil, přičemž navrhoval cenu 800 zl., která by pokryla pouze spotřebovaný materiál. Předseda výboru společnosti Vlasteneckého muzea, Kašpar Šternberk, nákup modelu odmítnul jak z finančních, tak prostorových důvodů.\n\nAntonín Langweil zemřel 11. června 1837, asi dva týdny poté, co mu byl doručen odmítající dopis. Byl pohřben nejprostším možným způsobem, ani tak však rodina neměla na zaplacení rakve ani hrobníka, navíc měla dluh u lékaře i lékárníka. Náklady tak na žádost vdovy uhradila c. k. Státní účtárna.\n\nRodina získala vdovskou penzi 100 zl. k. m. ročně a 12,5 zl. pro každou ze čtyř nezletilých dcer. Bydlení v Praze však bylo pro rodinu příliš finančně náročné, v srpnu 1838 se proto odstěhovala zpět do Českého Krumlova, kde se vdovy i s pěti dcerami ujal švagr Josef. Bedny s modelem však laskavostí knihovny zůstaly v Klementinu. V lednu 1840 vdova požádala císaře Ferdinanda o zakoupení modelu, který bez užitku přebýval na půdě Klementina. Této žádosti bylo vyhověno, císař model od rodiny odkoupil za 500 zlatých a daroval jej Muzeu království českého.\n\n"}
{"id": "182911", "url": "https://cs.wikipedia.org/wiki?curid=182911", "title": "Muslimská Čtvrť (Jeruzalém)", "text": "Muslimská Čtvrť (Jeruzalém)\n\nMuslimská Čtvrť je největší čtvrtí jeruzalémského Starého Města. Nachází se na severovýchodě Starého Města a přebývá v ní muslimské obyvatelstvo, ekonomicky poměrně slabé.\n\nČtvrť vznikla, když křesťané, židé a muslimové, kteří měli dostatečné prostředky, začali v 2. pol. 19. stol. a poč. 20. stol.) opouštět hradby Starého Města a stěhovat se do „nového města“. Na jejich místo přicházely mnohé muslimské rodiny z okolních vesnic a vytvořily tak základ současného muslimského obyvatelstva Starého Města a základ současné Muslimské Čtvrti.\n\nOdchod Židů ze vznikající Muslimské Čtvrti urychlily palestinské pouliční bouře (1929) a nejvíc pak vypuknutí velkého arabského povstání (1936). Stovky židovských rodin opustily Muslimskou Čtvrť a přesídlily do Židovské Čtvrti nebo do nových čtvrtí mimo Staré Město.\n\nRoku 1979 začalo uskupení „Ateret kohanim“ obnovovat židovskou ješivu v Muslimské Čtvrti. Tento počin v sobě zahrnoval i návrat do opuštěných domů, které původně patřily Židům, avšak byly získány Araby.\n\nVětšinou byl mezi muslimským a židovským obyvatelstvem zachováván klid, a tak bylo dosaženo poměrně dobrého sousedství. Avšak v dobách napětí mezi Izraelem a Palestinci či arabskými zeměmi propukají třenice také v Muslimské Čtvrti a příležitostně dochází i k násilným činům. Během první intifády a pak roku 1997 došlo dokonce k několika vraždám. V následujících letech byla proto posílena bezpečnost v Muslimské Čtvrti (např. instalací kamer) a násilných činů výrazně ubylo. Židé ochotně na tato bezpečnostní opatření finančně přispívají, aby mohli nadále v této oblasti žít.\n\n"}
{"id": "182916", "url": "https://cs.wikipedia.org/wiki?curid=182916", "title": "Těšenov", "text": "Těšenov\n\nVesnice Těšenov ( ) je součástí města Horní Cerekev, nachází se v okrese Pelhřimov v kraji Vysočina. Leží 4 km severovýchodně od Horní Cerekve. Ve vsi je evidováno 65 adres.\n\nPrvní písemná zmínka o obci pochází z roku 1379.\n\n\n\n"}
{"id": "182917", "url": "https://cs.wikipedia.org/wiki?curid=182917", "title": "Státní znak Španělska", "text": "Státní znak Španělska\n\nStátní znak Španělska je státním symbolem Španělského království. Prošel složitým vývojem a je tvořen šesti historickými znaky.\n\nV jeho štítu se vyskytují znaky původně samostatných království (Aragon, Granada, Kastilie, León, Navarra, Granada a uprostřed znak dynastie Bourbonů, odvozený od znaku francouzských králů). Znaky Kastilie (\"hrady – castillos\"; v této oblasti se vyskytuje velké množství hradů) a Leónu (\"lev – leo\") jsou dokonce mluvící.\n\nŠtít spočíval v dobách španělského království a také později v letech 1938–1981 na hrudi černé orlice se svatozáří (orlice sv. Jana), po stranách provázené Herkulovými sloupy s nápisem \"PLUS ULTRA\" (Dál než to). Pod štítem je umístěno býčí jho („Yugo“) a šípy („Flechas“) – odznak katolických Veličenstev. Odznaky zastupovaly monogramy obou králů – Y jako Ysabel (Isabela Kastilská), F jako Fernando (Ferdinand Aragonský). Jho a šípy se později staly také odznakem španělské Falangy. Znak katolických králů představoval spojení znaků Kastilie–Leónu a Aragonie–Sicílie. V nacionalistickém znaku byl znak Sicílie nahrazen navarrskými řetězy, celek byl doplněn otevřenou královskou korunou a nad hlavou orlice byla stuha s heslem UNA-GRANDE-LIBRE. Od roku 1981 španělský znak žádnou orlici neobsahuje. Znak je upraven zákonem č. 33/1981 z 5. října 1981. Platný státní znak je tvořen korunovaným štítem se srdečním štítkem rodu Bourbonů a je doplněn Herkulovými sloupy.\n\nKrálovský znak (znak, užívaný na královské standartě) je odlišný. Panující král Filip VI. má standartu karmínově červenou \"(Carmesí)\" a znak tvoří štít státního znaku s královskou korunou, ovinutý řetězem řádu zlatého rouna. Princ Filip po nástupu na trůn odložil modrý turnajský límec, jehož užíval jako princ (kníže) asturský, a přidal si do znaku španělskou královskou korunu. Odložení turnajského límce bylo označeno za obecnou praxi v evropské heraldice, nastoupí-li princ-následník na trůn.\n\nPřechodným ustanovením tohoto dekretu bylo určeno, že král Juan Carlos I. používá dosavadní královskou standartu, jíž používal před svou abdikací. Ta je tmavomodrá, a královský erb kromě Zlatého rouna obsahuje také jho a šípy, a štít je podložen červeným burgundským křižem (zkřížené ostrve). Tato standarta byla zavedena královským dekretem č. 1511/1977, z 22. ledna 1977, hlavou II, pravidly 1 a 2.\n\nBurgundský kříž je již v příloze č. 1 dekretu Hlavy státu č. 814/1971 ze dne 22. dubna označen za jeden ze symbolů Národního hnutí. Standarta Juana Carlose jako prince španělského se od jeho královské standarty lišila jen korunou princů (se třemi viditelnými oblouky).\n\n\n"}
{"id": "182918", "url": "https://cs.wikipedia.org/wiki?curid=182918", "title": "Loučná", "text": "Loučná\n\nNázev Loučná má více míst:\n\n\n\n"}
{"id": "182920", "url": "https://cs.wikipedia.org/wiki?curid=182920", "title": "Otakar Ševčík", "text": "Otakar Ševčík\n\nOtakar Ševčík (22. března 1852 Horažďovice – 18. ledna 1934 Písek) byl český houslista, sólový i orchestrální hráč a významný houslový pedagog, který se řadí mezi zakladatele novodobé výukové metody hraní na housle.. Jako pedagog působil zejména v letech 1875–1892 v Charkově, v letech 1892–1906 na konzervatoři v Praze, v letech 1909–1918 na hudební akademii ve Vídni, vyučoval i v USA. Je tvůrcem vlastní učební metody (\"Škola houslové techniky\", \"Škola smyčcové techniky\", \"Houslová škola pro začátečníky\"), zakladatelem české houslové metodiky, kterou vyučoval v Písku. K jeho žákům patřili mimo jiné Jan Kubelík, Jaroslav Kocian nebo Václav Huml.\n\nPocházel z Horažďovic v Čechách a vyrostl z nejprostších poměrů kantorské rodiny k nejvyšším uměleckým metám jako výkonný houslista i jako houslový pedagog. K hudbě byl Ševčík veden již od mládí, kdy hudební základy jeho osobnosti položil otec učící ho zpěvu, hře na klavír a na housle. Na studia odešel mladý Ševčík do Prahy, kde studoval nejprve gymnázium a později hudební konzervatoř. Během studií působil mladý Ševčík jako první houslista v horažďovickém orchestru. Konzervatoř ukončil úspěšně v roce 1870, kdy absolvoval u houslisty Antonína Bennewitze. Po absolvování se začal učit jako úspěšný houslový virtuos, který pořádal koncerty po celém Česku, v Polsku a Rusku.\n\nDosáhl jedinečných výsledků i ohlasu, v oboru své činnosti může být považován za jednu z největších postav světa. Ševčík se stal v pravém slova smyslu „světovým“ učitelem houslistů nejrůznějších národností, kteří svým uměním dobývali svět. Napsal celou řadu škol pro houslovou hru, které jsou svou trvalou hodnotou nevyčerpatelným zdrojem k dosažení mistrovství. Podle nich se učí dnes na většině konservatoří celého světa. Na rozdíl ale od práce současníků Auera a Flesche se nevěnoval cílenému školení budoucích houslových učitelů, ale samotných houslistů. Během svého života vytvořil značné encyklopedicky obsáhlé dílo, které se věnovalo progresivní houslové technice do té doby nepřekonatelné.\n\nJeho jménem je v Písku pojmenována ulice, ve které se nachází dům, kde dlouhá léta žil a působil.\nV Horažďovicích je Ševčíkovým jménem pojmenována ulice směřující k Mírovému náměstí – je v ní umístěna pamětní deska na domě, kde se slavný houslista a pedagog narodil.\n\n"}
{"id": "182923", "url": "https://cs.wikipedia.org/wiki?curid=182923", "title": "Meniskus (anatomie)", "text": "Meniskus (anatomie)\n\nMeniskus (řec. půlměsíc) je útvar tvořený vazivovou chrupavkou, který se nachází uvnitř kolenního kloubu. Kolenní kloub je složený kloub, kloubí se v něm tři kosti, a navíc je tzv. inkongruentní, styčné plochy stehenní a holenní kosti do sebe nezapadají. Tuto nerovnost vyrovnávají právě menisky, které jsou umístěné v prostoru mezi kostmi a reprezentují většinu kloubní plochy. V každém kolenním kloubu jsou menisky dva, větší mediální (vnitřní, \"meniscus medialis\") a menší laterální (zevní, \"meniscus lateralis)\".\n\nMenisky jsou chrupavčité struktury umístěné uvnitř kolenního kloubu; mediální meniskus má poloměsíčitý tvar a je větší (u člověka), laterální meniskus je skoro kruhový. V příčném řezu mají trojúhelníkovitý tvar, po obvodech jsou ztluštělé a přecházejí do kloubního pouzdra. Vnitřní část je vyhloubená, tenká a volná.\n\nMenisky odpovídají tvaru kostí, mezi které jsou vloženy – v horní části jsou konkávní a odpovídají kondylům stehenní kosti. Spodní část je rovná a zapadá mezi kondyly kosti holenní. Oba menisky jsou pevně přirostlé v interkondylární ploše holenní kosti (\"lat. area intercondylaris\") a kromě toho jsou ještě fixované vazy, mediální meniskus je ve své střední části pevně srostlý s částí vnitřního kolaterálního vazu, přední cíp laterálního menisku se upíná v blízkosti předního zkříženého vazu, který do něj někdy vysílá i ojedinělá vlákna. U 70 % lidí je vyvinut meniskofemorální vaz (\"lat. lig. meniscofemorale\"), které spojuje zadní roh laterálního menisku s vnitřním kondylem stehenní kosti, oba menisky navzájem bývají spojené nezřetelným transverzálním vazem (lat. lig. transversum genus), který však může chybět. Obecně je mediální meniskus pohyblivý méně než meniskus laterální, proto je při úrazech poškozen mnohem častěji.\n\nMenisky jsou pružné a pevné, dobře tlumí nárazy, přenáší a rozkládají hmotnost těla a brání opotřebení kloubní chrupavky. V plném natažení kloubu je přes 50 % vertikální zátěže přenášeno na menisky, při ohnutí do pravého úhlu kolene (při kleku) je to až 85 %.\n\nPoranění menisků je jedno z nejčastějších úrazových postižení kolenních kloubů. Vzniká většinou špatně koordinovaným rotačním pohybem v kloubu. Roztržení menisku provází silná bolest, otok a následně omezená pohyblivost v kloubu. Řešení je chirurgické, v minulosti se používala otevřená, většinou totální meniskektomie, tedy odstranění celého menisku, jež však časem vedlo k artróze kloubu. S nástupem artroskopie je možno provádět i šití nebo jen částečné odstranění utržené části menisku. \n\n\n"}
{"id": "182929", "url": "https://cs.wikipedia.org/wiki?curid=182929", "title": "Plzeň 8-Černice", "text": "Plzeň 8-Černice\n\nPlzeň 8-Černice je městský obvod o rozloze 500,58 ha na jihovýchodním okraji statutárního města Plzně. Městský obvod zahrnuje celé katastrální území Černice, část města Černice ale zasahuje i do obvodu Plzeň 2-Slovany. Je zde evidováno 42 ulic a 492 adres.\n\nÚzemí městského obvodu sousedí na severu s městským obvodem Plzeň 2-Slovany, na východě s městem Starým Plzencem, na jihu s obcí Losiná, na jihozápadě s obcí Štěnovice a na západě s městským obvodem Plzeň 3.\n\nČernice jsou jednou z vesnických památkových rezervací na území Plzeňského kraje. Selská náves v Plzni-Černicích má návesní půdorys středověkého původu s charakteristickou kapličkou (z roku 1875). Zděné obytné a hospodářské stavby se vyznačují náročnou výzdobou štítových průčelí a vjezdových bran, typickou pro širší oblast Plzeňska. Nejstarší psané zmínky o vesnici jsou již z 1. poloviny 15. století, kdy patřila k Plzni. V berní knize z roku 1418 je uvedeno 27 hospodářů. Byla největší plzeňskou vsí, teprve po ní následovaly Skvrňany s 24 usedlostmi a Radobyčice s 16 usedlostmi. V roce 1496 na jižní straně obce založili velký rybník, po Boleveckém největší. Tento černický rybník byl v roce 1836 zrušen. Od 17. století se v několika vápencových lomech nacházel kvalitní vápenec a ten se zpracovával v pecích na vynikající vápno. První zmínky o celkem dvanácti vápenicích se datují z roku 1661, ale před koncem 19. století zanikly. Místo nich vznikly v obci cihelny, k nimž dal podnět nález ložisek kvalitní cihlářské hlíny. Cihelny zastavily výrobu až v poslední třetině 20. století. V roce 1826 byla v Černicích zřízena obecná škola (nyní Tyršova základní škola) a v roce 1887 byla postavena nová budova školy. Od roku 1953 jsou Černice napojeny na městskou hromadnou dopravu a obslouženy trolejbusovou linkou. Společenský život v obci významně dotváří Tělovýchovná jednota Sokol Černice a Sbor dobrovolných hasičů Černice. V roce 1983 byla otevřena nová hasičská zbrojnice, kterou hasiči vybudovali svépomocí.\n\n1. dubna 1992 se Černice staly samostatným městským obvodem s vlastním obecním zastupitelstvem. Od roku 1993 až do současnosti probíhá v městském obvodě rozsáhlá modernizace. Byly vybudovány kompletní inženýrské sítě, zrekonstruovány ulice včetně chodníků a vyrostly nové obytné zóny s rodinnými a bytovými domy. V roce 1998 městský obvod slavnostně dokončil ve spolupráci se Sokolem Černice vysněné travnaté fotbalové hřiště se sociálním zázemím pro místní sportovce. Velké nákupní centrum OLYMPIA s multikinem CINESTAR působí na území Černic od roku 2004. Od roku 2004 přibyla v městském obvodě autobusová linka MHD propojující Černice s městským obvodem Plzeň 3 (konečná Bory) přes Radobyčice. V roce 2006 byla dokončena dálnice D5, která tvoří obchvat Plzně a přímo zasahuje do území městského obvodu. Přes dálnici vede lávka pro pěší a cyklisty. Je to ojedinělá stavba zavěšená na lanech, měřící pětašedesát metrů. Díky závěsné konstrukci má výrazný vzhled. Tato lávka slouží turistům především jako oblíbená trasa na královský hrad Radyni.\n"}
{"id": "182930", "url": "https://cs.wikipedia.org/wiki?curid=182930", "title": "Pedro Pires", "text": "Pedro Pires\n\nPedro Verona Rodrigues Pires (* 29. dubna 1934, ostrov Fogo, Kapverdy) je kapverdský politik. V letech 1975–1991 působil jako premiér ostrovního afrického státu Kapverdy, v letech 2001–2011 byl jeho prezidentem.\n\nRodák z malé vesnice ležící pod sopkou Pico do Cano na jednom z ostrovů jižní kapverdské skupiny získal inženýrský diplom v Portugalsku. Již během studií se připojil k protikoloniálnímu hnutí. Před povolávacím rozkazem do portugalské armády uprchl do Ghany, kde se sblížil s Amílcarem Cabralem a jeho Africkou stranou za nezávislost Guineje a Kapverd (Partido Africano da Independência da Guine e Cabo Verde - PAIGC).\n\nZ Ghany odešel do Alžírska, kde prodělal vojenský výcvik, a následně na Kubu, kde se roku 1966 podílel na přípravě plánů invaze PAIGC na Kapverdy. Plán se nakonec nikdy neuskutečnil a Kapverdy dosáhly nezávislosti vyjednáváním. Byl to právě Pires, kdo byl hlavním vyjednavačem PAIGC.\n\nPo osamostatnění Kapverd v roce 1975 byl Pires Lidovým národním shromážděním jmenován prvním premiérem země. Spolu s prezidentem Pereirou zastával Pires politiku nezúčastněnosti ve studenoválečném konfliktu, byl ostrým odpůrcem jihoafrického apartheidu. Často vystupoval proti zahraničním intervencím v Africe a apeloval na to, aby sami Afričané prostřednictví Organizace africké jednoty nesli odpovědnost za africké záležitosti.\n\nPo převratu v Guineji-Bissau byla vládní strana přejmenována na Africkou stranu kapverdské nezávislosti (Partido Africano da Independência de Cabo Verde - PAICV) a začala uplatňovat represe vůči opozici.\n\nRoku 1991, poté, co v prvních volbách, ve kterých mohlo své kandidáty postavit více stran, PAICV prohrála, stal se Pires po Pereirovi šéfem strany. V následujících letech vlády strany Hnutí za demokracii (Movimento para a Democracia - MPD) zastávala PAICV pod Piresovým vedením pozici konstruktivní a státotvorné opozice, což je v afrických podmínkách spíše ojedinělé chování opoziční strany. Tato politika se Piresovi vyplatila, PAICV se roku 2001 navrátila po vyhraných demokratických volbách k moci a Pires byl zvolen třetím prezidentem země.\n\nVýsledek voleb byl ve druhém kole velmi těsný. Volby se tak staly zkouškou demokracie na Kapverdách. Pedro Pires, porazil kandidáta MPD, premiéra předchozích vlád v letech 1991–2001 Carlose Alberta Wahnona de Carvalho Veigu o pouhých 17 hlasů. Výsledky voleb byly uznány i MPD a nedošlo tak k žádnému zpochybnění demokratických institucí.\n\nVe volbách v únoru 2006 se opakoval souboj Pires-Veiga. Pires v těchto volbách obhájil svůj úřad, i když výsledek byl opět poměrně těsný a rozdíl v poměru hlasů představoval jen necelá dvě procenta.\n\n"}
{"id": "182936", "url": "https://cs.wikipedia.org/wiki?curid=182936", "title": "Aristides Pereira", "text": "Aristides Pereira\n\nAristides Pereira (17. listopadu 1923, Boa Vista, Kapverdy – 22. září 2011 Coimbra) byl první prezident Kapverd.\n\nPo dokončení základní školy na ostrově Boa Vista se stal technikem v oblasti rádiové a telegrafní techniky. Koncem 50. let získal místo šéfa telekomunikací v Guineji-Bissau a začal se angažovat v odborovém hnutí. Poté, co byl svědkem střelby portugalských sil do demonstrantů, připojil se k rozrůstajícímu se osvobozeneckému hnutí a brzy se stal členem ústředního výboru Africké strany nezávislosti Guineje a Kapverd (Partido Africano da Independencia da Guine e Cabo Verde – PAIGC). Nejvyššího postavení ve straně dosáhl poté, co byl roku 1973 zavražděn její dlouholetý vůdce Amílcar Cabral.\n\nPo převratu, který v Portugalsku ukončil diktaturu, získaly Kapverdy 5. července 1975 nezávislost, Pereira se stal jejich prvním prezidentem a vyhlásil, že vláda v republice bude na demokratických základech. Jednotná PAIGC vládla úspěšně v obou bývalých portugalských koloniích až do roku 1980, kdy došlo v Guineji-Bissau k převratu.\n\nV obavách z podobného vývoje ve vlastní zemi opustil Pereira své demokratické sliby, dal uvěznit několik potenciálních oponentů a zavedl v zemi jednostranický politický systém. Tento krok jen posílil nespokojenost obyvatelstva, které strádalo častým nedostatkem potravin.\n\nDosáhnout ekonomické nezávislosti ostrovů chtěl Pereira prostřednictvím pozemkové reformy a znárodňování. Tento levicový program však byl v porovnání s jinými africkými státy socialistické orientace prováděn citlivě a pragmaticky. Přesto vláda jedné strany vyvolávala sílící opoziční protesty.\n\nV roce 1991 Pereira souhlasil s konáním demokratických voleb, ve kterých posléze sám kandidoval. V prezidentských volbách jasně zvítězil kandidát opozice António Manuel Mascarenhas Gomes Monteiro, Pereira uznal svoji porážku a odešel z aktivní politiky. V následujících letech příležitostně publikoval své komentáře k dění v zemi i k událostem jinde v Africe.\n\nOd roku 2011 nese jeho jméno mezinárodní letiště Boa Vista Rabil.\n\n"}
{"id": "182942", "url": "https://cs.wikipedia.org/wiki?curid=182942", "title": "Běžníkovití", "text": "Běžníkovití\n\nČeleď běžníkovití (Thomisidae) zahrnuje přibližně 1500 druhů, z nichž u nás se jich vyskytuje asi 40. Délka běžníků bývá od 3 do 13 mm.\n\nTělo běžníkovitých je ploché a široké, nohy jsou jakoby vykloubeny do boků (laterigrádní končetiny), takže běžníci připomínají vzhledem malé kraby. Zadní dva páry nohou jsou vždy mnohem kratší a pavouk se jimi přidržuje, když číhá (například pod květem) na svou kořist. První dva páry jsou naopak mnohem delší a mohutnější a slouží k pevnému uchycení kořisti. Oči jsou uspořádány do dvou řad po čtyřech, přední střední oči mají odlišnou strukturu a jejich sítnice je ovládána svalovinou. Snovací bradavky jsou malé.\n\nS běžníky se můžeme setkat na květech rostlin a na rozích akvárií, na kterých číhají na vysavače, které obvykle bývají mnohem větší než samotný pavouk.\n\n\n"}
{"id": "182947", "url": "https://cs.wikipedia.org/wiki?curid=182947", "title": "Adax núbijský", "text": "Adax núbijský\n\nAdax núbijský, antilopa adax (\"Addax nasomaculatus\") je kriticky ohrožený druh pouštní antilopy.\n\n\nAdaxové jsou poměrně velké antilopy, v kohoutku dosahují výšky kolem jednoho metru, samci jsou o málo větší než samice. Silné končetiny nesou poměrně dlouhý trup s poněkud převýšenou zádí, v poměru ke krátkému krku má nápadně velkou hlavu. Letní srst má světle pískovou barvu a může být až bílá, v zimě adaxové tmavnou do šedohněda. Prsa, krk a hlava jsou spíše hnědé, končetiny a břicho jsou bělavé, stejně jako uši. Také napříč přes hřbet nosu a kolem očí se táhne bílý pruh.\n\nU dospělých zvířat narůstá krční a podkrční hříva, u samců se navíc objevuje výrazný tmavý chlupový čelní vír. Obě pohlaví mají kroužkované rohy, průměrně 72 cm dlouhé, u samců mohou dosahovat délky až 120 cm, které tvoří u dospělých samic 1,5 – 2, u samců 2,5 – 3 spirály.\n\nAdaxové jsou výborně přizpůsobeni životu v poušti, mají široké paznehty a silné paznehtky, takže se neboří do písku.\n\nPůvodní areál adaxů zahrnoval pouště a polopouště v pásu od Západní Sahary a Mauretánii až do Súdánu a Egypta. Dnes jsou ve volné přírodě na pokraji vyhubení a vyskytují se ostrůvkovitě v odlehlých pouštních oblastech severovýchodního Nigeru, v Čadu, severozápadní části Mali, východní Mauritánie, v jižní Libyi a také v Súdánu.\n\nNejsou závislí na povrchové vodě, vyskytují se v písčité i kamenité poušti.\n\nAdaxové se pohybují napříč pouští v malých stádech o 5-20 jedincích, které vede dominantní dospělý samec. Samci se páří s několika samicemi na svém teritoriu. I mezi samicemi panuje určitá hierarchie, dominantní bývá ta nejstarší.\n\nAdaxové se pasou na pouštních trávách, keřích nebo akáciích, na Sahaře je ale vegetace velmi málo, stáda proto musí při hledání pastvy urazit velké vzdálenosti. Velkou část svého života stráví na místech bez povrchové vody, k životu jim stačí ta voda, kterou přijmou s potravou. Jsou aktivní v noci, ve dne odpočívají.\n\nAntilopy adax nemají žádné pevné období rozmnožování, většina mláďat se ale rodí brzy na jaře, po 257 až 264 dnech březosti. Matka mívá jedno jediné mládě, které odstavuje po 23 až 39 týdnech. Samci pohlavně dospívají ve dvou letech, samice o něco později. V zajetí se mohou dožít až 25 let.\n\nAdaxové jsou pomalí, krátkonozí běžci a v přírodě proto často padnou za oběť rychlejším predátorům.\n\nStaří Egypťané chovali adaxy jako domácí zvířata.\n\nAdax je ve volné přírodě velmi vzácný a vyskytuje se pouze ostrůvkovitě. Místní lidé ho loví kvůli ceněnému masu a kůži. V CITES nalezneme adaxe v příloze I.\n\nV zajetí je adax poměrně hojný a dobře se rozmnožuje. Je zařazen do Evropského záchovného programu (EEP).\n\nAdax núbijský je chován v pěti desítkách evropských zoo. V rámci Evropské asociace zoologických zahrad a akvárií (EAZA) žije přibližně 240 jedinců. Jedno z největších stád adaxů je k vidění v hannoverské zoo.\n\nV Česku tento druh chová pět z patnácti tradičních českých zoo:\n\n\nV minulosti byl adax chován také v:\n\n\nNa Slovensku je adax chován v Zoo Bratislava.\n\nV Zoo Praha je adax núbijský chovaný od roku 1979 (pár z Tierparku Berlin). První mládě se narodilo o dva roky později. Naposledy v roce 2017 se narodila samička. Do počátku roku 2018 se podařilo odchovat 65 mláďat. Jedno z mláďat bylo v roce 2005 posláno v rámci reintrodukčního programu do Tuniska.\n\nV lednu 2018 bylo chováno 7 jedinců (2 samci a 5 samic). To znamenalo největší skupinu v Česku, stejně jako v zoo ve Dvoře Králové. Ke konci roku 2018 byl chován samec a čtyři samice.\n\nAdax núbijský chovaný v zajetí\n\n"}
{"id": "182948", "url": "https://cs.wikipedia.org/wiki?curid=182948", "title": "Norská rallye 2007", "text": "Norská rallye 2007\n\nNorská rallye 2007 se uskutečnila ve dnech od 16. února do 18. února 2007.\n\n"}
{"id": "182956", "url": "https://cs.wikipedia.org/wiki?curid=182956", "title": "Besarábie", "text": "Besarábie\n\nBesarábie (, , , , , ) je historické území ve východní Evropě tvořící východní část historické země Moldávie. V současné době je rozděleno mezi Moldavsko a Ukrajinu.\n\nÚzemí je ohraničeno řekami Dněstr (na severu a východě), Dunaj (na jihu) a Prut (na západě) a Černým mořem (na jihovýchodě). Střední část Besarábie tvoří většinu území Moldavské republiky. Úzký pás na severu s městem Chotyn spadá pod ukrajinskou Černovickou oblast a Budžak čili jih Besarábie při Černém moři je součástí ukrajinské Oděské oblasti. Na jihu sousedí s Dobrudžou, na západě s Moldavskem a Bukovinou, na severovýchodě s ukrajinským Podolím.\n\nV letech 1812–1873 byla Besarábie oblastí, 1873–1917 gubernií Ruského impéria. Od 27. března 1918 až do roku 1940 patřila Rumunsku; poté byla stejně jako Severní Bukovina obsazena sovětskými vojsky a rozdělena na tři části: severní část se stala v rámci Ukrajinské SSR součástí Černovické oblasti, střed se stal součástí nově zřízené Moldavské SSR, jižní část území (Budžak) se v rámci Ukrajinské SSR stala Izmajilskou oblastí, která se 15. února 1954 stala součástí Oděské oblasti.\n\n"}
{"id": "182964", "url": "https://cs.wikipedia.org/wiki?curid=182964", "title": "Slovany", "text": "Slovany\n\nNázev Slovany má více sídel:\n\n\n"}
{"id": "182966", "url": "https://cs.wikipedia.org/wiki?curid=182966", "title": "Exxon Valdez", "text": "Exxon Valdez\n\nExxon Valdez bylo původní jméno tankeru americké ropné společnosti Exxon Mobil podle aljašského přístavu Valdez, pod kterým loď v roce 1989 ztroskotala a způsobila tak velkou ekologickou katastrofu, když z ní do oceánu uniklo 10,9 milionů galonů ropy (asi 41 milionů litrů), což vytvořilo ropnou skvrnu, která následně zasáhla pobřeží. Později byla loď opravena a nesla jména Exxon Mediterranean, SeaRiver Mediterranean, S/R Mediterranean a Mediterranean. Do roku 2012 se plavila pod jménem Dong Fang Ocean a převážela železnou rudu. V roce 2012 prodána k sešrotování.\n\nExxon Valdez ztroskotal 24. března 1989 okolo 00:04 na pobřeží Aljašky v zálivu prince Williama s plným nákladem ropy. Při katastrofě uniklo do moře přes 40 tisíc tun ropy. Tato událost byla jednou z největších ekologických katastrof zaviněných člověkem na světě.\n\nPodle odhadů měla nehoda za následek smrt 250 000 mořských ptáků, 2800 mořských vyder, 300 tuleňů, 250 orlů, asi 22 kosatek a miliardy jiker lososů a herinků. Ropa také znečistila celé pobřeží a zapříčinila zničení většiny planktonu v oblasti.\n\nLikvidace následků se účastnilo více než 11 tisíc lidí. Stála asi 2 miliardy dolarů. Havárie také způsobila ekonomický kolaps nedalekého na rybolovu závislého města Cordova.\n\nPo nehodě byl poškozený tanker odtažen v červnu 1989 do San Diega (zde byl také postaven). Muselo být opraveno nebo vyměněno 1600 tun ocelových plátů a cena opravy se vyšplhala na 30 miliónů dolarů. Po opravě trvající deset měsíců byl kvůli nežádoucí publicitě přejmenován na Exxon Mediterranean a později na SeaRiver Mediterranean a plul v oblasti Evropy a středního a dálného východu, pod vlajkou Marshallových ostrovů. V roce 2008 byl prodán hongkongské společnosti Hong Kong Bloom Shipping, přejmenován na Dong Fang Ocean, převeden pod panamskou vlajku a přestavěn pro přepravu železné rudy.\n\nV dubnu roku 2011 byla loď přejmenována na \"Oriental Nicety\". V roce 2012 poté prodána k sešrotování.\n\nKapitán Joseph Hazelwood byl v roce 1991 shledán vinným ze zavinění nehody z nedbalosti; nepodařilo se prokázat podezření, že by během plavby pil alkohol. Odsouzen byl k pokutě 50 000 dolarů a k 1000 hodinám veřejně prospěšných prací.\n\nŽalobu na odškodnění proti společnosti Exxon podalo společně 38 tisíc obyvatel znečištěné oblasti a podnikatelů postižených havárií. Porota v roce 1994 rozhodla o odškodnění ve výši 287 milionů dolarů a sankčním odškodnění ve výši 5 miliard dolarů. Společnost Exxon nesouhlasila s výší sankčního odškodnění a podávala opakovaně různé opravné prostředky. V roce 1996 padlo pravomocné rozhodnutí obsahující částku 2,5 miliard dolarů. Nakonec v červnu 2009 odvolací soud v San Francisku potvrdil verdikt jiného soudu z června 2008 a odsoudil společnost Exxon k zaplacení 507,5 milionu dolarů (cca 9,8 miliardy Kč). Soud také stanovil, že postižení mají právo požadovat z odškodného o úrok 5,9 % ročně od pravomocného rozhodnutí z roku 1996.\n\nVe filmu Vodní svět byl ztroskotaný tanker Exxon Valdez základnou „čmoudů“, v kanceláři jejich velitele Deacona (Dennis Hopper) visí fotografie Josepha Hazelwooda, vzývaného jako „Svatý Joe“.\n\n\n"}
{"id": "182968", "url": "https://cs.wikipedia.org/wiki?curid=182968", "title": "Akuči zelený", "text": "Akuči zelený\n\nAkuči zelený (\"Myoprocta acouchy\") je hlodavec velký asi jako morče, který žije v tropických lesích východně od And.\n\n\nAkuči zelený je poměrně malé zvíře se štíhlým tělem a dlouhými, tenkými končetinami. Srst je lesklá, na hřbetě načervenalá nebo černozelená, břicho je žlutavé.\n\nAreál akučiho zeleného se nachází východně od And, žijí v Kolumbii, Peru a v Amazonské nížině v Brazílii. Jejich přirozeným prostředím jsou tropické lesy, nížinné pralesy, travnaté říční břehy a také horské svahy.\n\nAkuči zelený je plaché zvíře, při vyrušení prchá do úkrytu. Žijí samotářsky nebo v menších rodinných skupinách. Jsou diurnální, aktivní za úsvitu a během soumraku.\n\nJe to býložravec a živí se lesním ovocem, ořechy, sukulentními rostlinami, listy, stonky rostlin i kořínky. Lidem škodí pojídáním manioku a podzemnice olejné pěstovaných na plantážích. V době dostatku potravy si zahrabávají zásoby a patří k významným druhům zajišťujícím šíření semen.\n\nAkučiové se rozmnožují celoročně nebo sezónně v závislosti na místních podmínkách. V době námluv samec sleduje samici, poklepává ji přední nohou a někdy postřikuje močí. V této době také intenzivně značkuje území výměškem análních žláz.\n\nBřezost trvá asi 99 dní, samice vrhá jedno až čtyři prekociální mláďata, která jsou schopná konzumovat zelenou vegetaci už hodinu po narození. Pohlavně dospívají v 9 měsících věku. Akuči zelený se v zajetí dožívá 13 až 20 let.\n\nV Česku chová akuči zelené pražská zoologická zahrada a ostravská zoologická zahrada.\n\n"}
{"id": "182972", "url": "https://cs.wikipedia.org/wiki?curid=182972", "title": "Hair", "text": "Hair\n\nHair (česky \"Vlasy\") má více významů:\n\n"}
{"id": "182976", "url": "https://cs.wikipedia.org/wiki?curid=182976", "title": "František Albert (lékař)", "text": "František Albert (lékař)\n\nFrantišek Albert (29. dubna 1856 Žamberk – 22. července 1923 Potštejn) byl český chirurg a spisovatel.\n\nFrantišek Albert se narodil v rodině hodináře v Žamberku. Z několika jeho sourozenců se stali známými ještě Eduard Albert (1841–1900), lékař a spisovatel, Tereza Svatová (1858–1940), spisovatelka, a Kateřina Thomová (1861–1952), význačná představitelka žambereckého ochotnického divadla a zakladatelka žambereckého muzea.\n\nLékařem se stal rovněž jeho syn Bohuslav Albert, vynikající organizátor, kterého si podnikatel Tomáš Baťa vybral jako prvního ředitele své nemocnice ve Zlíně.\n\n\n\n"}
{"id": "182977", "url": "https://cs.wikipedia.org/wiki?curid=182977", "title": "Díl", "text": "Díl\n\nSlovo díl může označovat obecně oddělitelnou nebo původně samostatnou část nebo součást čehokoliv (stroje, oděvu, území, uměleckého díla, majetkový podíl atd.)\n\n\n\n"}
{"id": "182979", "url": "https://cs.wikipedia.org/wiki?curid=182979", "title": "Road Trippin'", "text": "Road Trippin'\n\nRoad Trippin´ je pátý a poslední singl z alba \"Californication\" od Red Hot Chili Peppers. Tato skladba, která je doprovázena pouze kytarou a baskytarou, je prezentována klipem ve kterém účinkují všichni ze sestavy Red Hot Chili Peppers s výjimkou bubeníka Chada Smithe, který se jediný na její tvorbě nepodílel.\n"}
{"id": "182980", "url": "https://cs.wikipedia.org/wiki?curid=182980", "title": "Sevastopol", "text": "Sevastopol\n\nSevastopol ( i , , ) je černomořské přístavní město na jihozápadě Krymského poloostrova. Sevastopol byl založen ruskou carevnou Kateřinou Velikou v roce 1783 jako ruské přístavní město po vítězné válce proti Osmanské říši. Jedná se o největší sídlo na Krymu a významné turistické, kulturní a průmyslové centrum. V neposlední řadě se v Sevastopolu nachází důležitý obchodní a vojenský námořní přístav, založený v 18. století. Je hlavním sídlem ruského Černomořského loďstva. Žije zde obyvatel. Sevastopol \"de facto\" v letech 1994 - 2014 patřil Ukrajině a dnes znovu patří \"de facto\" Rusku.\n\nPo anexi Krymu Ruskou federací vedou Ukrajina a Rusko o město nadále spor, přičemž Ukrajina jeho území již od roku 2014 fakticky nekontroluje. Podle administrativního členění Ukrajiny se jedná o město se zvláštním statusem, Rusko je řadí mezi města federálního významu.\n\nMěsto Sevastopol je správní jednotkou nespadající pod působnost Krymské autonomní republiky, nýbrž je stejně jako hlavní město Kyjev přímo podřízeno ukrajinské vládě.\n\nÚzemí je rozděleno na čtyři rajóny: Balaklavský, Gagarinský, Leninský a Nachimovský. Sevastopolské městské radě je tak podřízeno i město Balaklava, jež je oficiálně městskou částí, dále také město Inkerman, sídlo městského typu Kača a čtyři obecní rady spravující celkem 29 vesnic.\n\nSevastopol je federálním městem Ruské federace a je tedy stejně jako Moskva a Sankt-Petěrburg samostatnou správní jednotkou na úrovni oblasti nebo republiky.\n\nÚzemí je rozděleno na čtyři rajóny: Balaklavský, Gagarinský, Leninský a Nachimovský. Sevastopolské městské radě je tak podřízeno i město Balaklava, jež je oficiálně městskou částí, dále také město Inkerman, sídlo městského typu Kača a čtyři obecní rady spravující celkem 29 vesnic.\n\nNázev města je složen z řeckých slov Σεβαστος (\"Sevastos\") a πολις (\"polis,\" město). \"Sevastos\" může znamenat jednak \"vznešený\", \"důstojný\", jednak je to ekvivalent latinského slova \"Augustus\", jímž byli titulováni římští a byzantští císaři. Sevastopol by se tak dal přeložit jako \"vznešené město\", ale i jako \"císařské (carské) město\". Název byl pravděpodobně zvolen na počest carevny Kateřiny II. Veliké, za jejíž vlády byl Sevastopol založen.\n\nNázev souvisí s tehdejším trendem pojmenovávat ruská města v oblasti Černého moře tak, aby připomínala někdejší řecké kolonie v tomto regionu (viz Simferopol, Cherson, Oděsa aj.).\n\nZnak Sevastopolu je tvořen heraldickým štítem, rozděleným na bílé a modré pole. V bílém poli je umístěna medaile Zlatá hvězda, kterou město získalo roku 1965 v souvislosti s udělením titulu Město-hrdina u příležitosti 20. výročí vítězství Sovětského svazu ve druhé světové válce. V modrém poli je vyobrazen Pomník potopeným lodím, jeden ze symbolů města. Obě pole potom překrývá snítka vavřínu, symbolizující propojení minulosti a přítomnosti města. Pomník vznikl v roce 1969. Po roce 2014 se vážně uvažovalo o vytvoření nového znaku, který by vycházel z původního carského erbu, kterému dominoval gryf. Nakonec však z těchto plánů sešlo.\n\nVlajka města je sytě červený obdélník o poměru stran 2:3, na kterém je vyobrazen městský znak. Oficiálně byla přijata v roce 2000.\n\nMezi oficiální symboly města patří od roku 1994 také hymna \"Legendární Sevastopol\". Autorem hudby je Vano Muradeli, text napsal básník Pjotr Gradov a poprvé byla hrána již roku 1954. Její refrén zní: \"Legendární Sevastopol / pro nepřítele nedosažitelný. / Sevastopol, Sevastopol — / chlouba ruských námořníků!\"\n\nJižní pobřeží Krymu bylo osídleno řeckými osadníky již v 7. století př. n. l. Na počátku 5. století př. n. l. potom byla na území dnešního Sevastopolu osadníky z Hérakleia Pontiké založena řecká kolonie Chersonésos. Ta se brzy stala jednou z nejvýznamnějších řeckých polis v oblasti Černého moře a její vliv dosahoval na celý západní Krym. Později se stala součástí Říše římské a v raném středověku spadala pod Byzantskou říši.\n\nChersonésos je spojen s řadou světců. Na své pouti jej měl navštívit svatý Ondřej. Svatý Klement zde podle jedné z legend zemřel mučednickou smrtí, jeho ostatky zde později nalezl svatý Cyril. Pověst dávných let uvádí, že zde roku 988 přijal křest první ruský křesťanský kníže Vladimír I. a také se tu oženil s byzantskou princeznou Annou Porfyrogennétou (načež měl ještě téhož roku město dobýt a vyplenit). Tvrzení o místě křtu a svatby knížete Vladimíra I. se však podle moderní historiografie nejspíše nezakládá na pravdě.\n\nDefinitivně byl Chersonésos zničen vojskem Zlaté hordy roku 1399. Zpustlé místo se nakrátko ocitlo v knížectví Theodoro, mezi lety 1475–1781 bylo potom součástí Krymského chanátu.\n\nKrym byl k Rusku připojen na základě manifestu Kateřiny II. \"O přijetí poloostrova krymského, ostrova Tamaně a vší kubáňské strany pod ruskou vládu\" z 8. dubna 1783. Ihned poté byla k poloostrovu na příkaz carevny vypravena fregata Ostorožnyj pod velením kapitána Ivana Berseněva, aby nalezla přístav u jihozápadního pobřeží, na kterém by byl vystavěn strategicky nutný vojenský přístav. Ještě téhož měsíce doporučil kapitán Berseněv pro budoucí základnu Černomořské flotily záliv u vesnice Achtiar, nedaleko zbytků starověkého Chersonésu.Za datum založení města je považován 3. červen 1783, kdy bylo pod vedením ruského kontradmirála skotského původu Thomase MacKenzie započato se stavbou prvních čtyřech kamenných staveb Sevastopolu: domu velitele Sevastopolské eskadry Thomase MacKenzie, kaple, kovárny a tzv. Hraběcího přístaviště. MacKenzie je tak považován na zakladatele města, byť ještě o 5 let dříve zde vojevůdce Suvorov zřídil vojenský tábor.\n\nPůvodně se nové sídlo nazývalo Achtiar podle krymskotatarské vesnice Ak-Jar (v krymské tatarštině \"bílý břeh\"). 10. února 1784 však Kateřina II. nařídila knížeti Potěmkinovi vystavět na místě vesnice velkou pevnost a nazvat ji Sevastopol. Roku 1797 nechal ještě město car Pavel I. přejmenovat zpět na Achtiar, v roce 1826 mu ovšem ruský senát definitivně navrátil řecký název. Počáteční stavební rozvoj probíhal pod vedením slavného admirála Ušakova, který byl roku 1788 jmenován velitelem přístavu a Sevastopolské eskadry. Nechal zde vystavět mnoho domů, kasárna, nemocnici, silnice, náměstí a studny. V roce 1802 se město stalo součástí nově zřízené Tavrické gubernie a o dva roky později získalo status hlavního přístavu ruského černomořského loďstva.\n\nK překotnému rozvoji výrazně přispěl admirál Lazarev, po roce 1832 velitel Černomořské flotily a vojenský gubernátor města. Nechal vystavět admiralitu a loděnice a odstartoval rozsáhlou rekonstrukci a systematickou zástavbu města. V této souvislosti byl roku 1840 přijat první urbanistický plán rozvoje Sevastopolu, pojatý v duchu klasicismu.\n\nSevastopol byl od počátku především vojenským přístavem. Komerční využití nebylo na počátku 19. století povoleno a mezinárodnímu obchodu byl Sevastopol zpřístupněn teprve v roce 1867. Prakticky celá ekonomika města závisela na armádě. Roku 1822 představovali civilisté pouze méně než 500 obyvatel z celkových asi 25 tisíc. Ostatně i archeologické práce na ruinách antického Chersonésu byly po celé 19. století převážně v režii armády.\n\nSevastopol sehrál klíčovou roli v Krymské válce (1853–1856). 2. září 1854 se pod Jevpatorií vylodila spojená vojska Anglie, Francie a Turecka, čítající dohromady na 62 tisíc mužů. Spojenci poté vytáhli proti Sevastopolu, bráněnému 25 tisíci námořníky a 7 tisíci vojáky stálé posádky. Nepřítel měl také značnou námořní převahu, pročež bylo rozhodnuto potopit kotvící ruské lodě tak, aby přehradily vjezd do Sevastopolského zálivu.\n\n13. září bylo město obleženo a začala bitva o Sevastopol, která se protáhla na 349 dní. I přes několik velkých útoků se obranu prolomit nepodařilo. Ruská vojska se nakonec stáhla na severní stranu Sevastopolského zálivu, avšak protivníkovi přenechala pouze rozvaliny. Okupace Sevastopolu trvala až do 23. června 1856. Události Krymské války připomíná od roku 1904 panoráma Obrana Sevastopolu.\n\nPo uzavření Pařížské mírové smlouvy musely Rusko i Turecko stáhnout své válečné lodě z Černého moře. Zničený Sevastopol tak ztratil vojenský význam, nebyly proto podnikány žádné zásadní kroky na jeho obnovu. Americký spisovatel Mark Twain popsal roku 1867 město takto: \"„I Pompeje zůstaly zachovány lépe než Sevastopol. Kam pohlédneš, všude rozvaliny, samé rozvaliny! Zničené domy, sesuté zdi, hromady sutin - hotová pohroma. Jako by se strašlivé zemětřesení celou svou silou soustředilo na tento kousíček země.“\"\n\nRoku 1875 byla do Sevastopolu přivedena železniční trať Charkov - Lozova - Sevastopol.\n\nK obrodě ruské Černomořské flotily došlo až v průběhu rusko-turecké války v letech 1877–1878, kdy Turecko přesunulo do této oblasti své válečné loďstvo, kterému Rusové mohli čelit pouze za pomoci ozbrojených obchodních lodí a lehkých plavidel.\n\nRoku 1890 získal Sevastopol status pevnosti a obchodní přístav byl přenesen do Feodosije.\n\nRevoluce v roce 1905 našla v Sevastopolu velkou odezvu - listopadového povstání se zde zúčastnilo 14 bojových lodí, přístavní dělníci, loďaři a vojáci místní posádky. Revoluce však byla potlačena a vedení místní povstalecké flotily v čele s poručíkem Schmidtem zastřeleno.\n\nPo Říjnové revoluci roku 1917 se místní vláda přidala na stranu bolševiků. Definitivně se zde však sovětská vláda upevnila až po ústupu Wrangelovy bělogvardějské armády 15. října 1920. Bolševici po získání města zastřelili v Sevastopolu a okolí okolo 29 tisíc lidí. Jednalo se především o bývalé carské vojáky, ale i běžné občany, pracovníky Červeného kříže, politické představitele, novináře atd.\n\n22. června 1941 bylo město vystaveno prvnímu německému náletu, jehož cílem bylo především zaminovat zálivy a zablokovat tak místní flotilu. Protiletecká obrana však Němcům tyto plány překazila.\n\nK hlavnímu střetnutí došlo po německé invazi na Krym, kdy k Sevastopolu přitáhla 11. armáda pod vedením Ericha von Mansteina za podpory rumunských a italských oddílů. I přes masivní převahu vydržela obrana Sevastopolu organizovaná generálem Ivanem Jefimovičem Petrovem celých 250 dní (30. října 1941 - 4. července 1942).\n\nNacistický plán přejmenovat město na \"Theoderichshafen\" nebyl nakonec realizován. 7. května 1944 začal útok 4. ukrajinského frontu generála Tolbuchina na horu Sapun a 9. května bylo město osvobozeno. 12. května byl mys Chersonésos definitivně očištěn od posledních zbytků německých vojsk.\n\n1. května 1945 získal Sevastopol spolu s Leningradem, Stalingradem a Oděsou titul Město-hrdina.\n\nV prvních poválečných letech proběhla obnova poničeného města, v 60. a 70. letech se potom dále rozvíjelo a byla budována nová sídliště. Panoráma Obrana Sevastopolu bylo obnoveno roku 1954 a o 5 let později bylo otevřeno nové dioráma Útok na horu Sapun, připomínající operaci vedoucí k osvobození města roku 1944. Vznikala zde oddělení různých vědeckých institucí (např. \"Institut biologie jižních moří\"), byly založeny tři vysoké školy.\n\nRoku 1954 byl Sevastopol spolu s celou Krymskou oblastí administrativně přičleněn k Ukrajinské SSR. Ačkoliv byl formálně po celé poválečné sovětské období nedílnou součástí Krymské oblasti a měl status pouze města republikánského významu (takových byly v SSSR desítky), vždy měl jakožto hlavní základna Černomořské flotily zvláštní postavení a byl de facto podřízen federální vládě.\n\nVe všeukrajinském referendu 1. prosince 1991 hlasovalo 57 % Sevastopolců za nezávislost Ukrajiny.\n\nNa počátku 90. let 20. století byl Sevastopol předmětem napětí mezi nově vzniklou Ukrajinou a Ruskou federací. Nacházela se zde totiž ruská Černomořská flotila a zároveň plavidla ukrajinského námořnictva. Navíc ze strany Ruska došlo několikrát ke vznesení nároku na Sevastopol a místní obyvatelstvo i politici projevovali náklonnost Moskvě (místní rada např. roku 1994 odhlasovala \"ruský právní status Sevastopolu\"). Problém byl nakonec vyřešen přiznáním Sevastopolu jako města se zvláštním statusem (zaneseno v nové ukrajinské ústavě z roku 1996) a dohoda o pronájmu přístavu na 20 let (1997). Od té doby si již Rusko územní nároky na Sevastopol nečinilo.V únoru 2014 probíhala v Sevastopolu v reakci na události na Ukrajině řada proruských shromáždění, zřizovaly se oddíly domobrany. Demonstranti si zvolili ruského občana Alexeje Čalého do funkce předsedy městské rady, která potom 1. března odhlasovala vypovězení poslušnosti kyjevské vládě a požadavek na konání celokrymského referenda o nezávislosti. 11. března městská rada odhlasovala Deklaraci nezávislosti Autonomní republiky Krym a města Sevastopolu.\n\nSporné referendum, ve kterém 95,6 % hlasujících obyvatel města (při účasti 89,5 %) podpořilo vstup do Ruské federace, proběhlo 16. března. O den později městská rada odhlasovala žádost o vstup do Ruské federace. Současně proběhlo paralelní referendum na Krymu. V úterý 18. března pak podepsali Vladimir Putin, krymský premiér Sergej Aksjonov, předseda sevastopolské městské rady Alexej Čalyj a předseda krymského parlamentu Vladimir Konstantinov dohodu o připojení Krymu a Sevastopolu k Ruské federaci. Město Sevastopol se tím stalo federálním městem Ruské federace (ve stejných hranicích, jaké mělo dosud v rámci Ukrajiny).\n\nOd 1. dubna 2014 je hlavou města gubernátor, poprvé v historii Sevastopolu volený přímo občany. V prvních volbách 10. září 2017 byl zvolen Dmitrij Ovsjanikov, do té doby prozatímní gubernátor.\n\nSevastopol se nachází na Heraklejském poloostrově v jihovýchodní části poloostrova Krym. Centrum je situováno na jižní straně Sevastopolského zálivu. Rozloha celého městského území činí 863,6 km², po započítání plochy zálivů potom 1079,6 km². Z toho roku 2016 představovalo 355 km² lesy a lesoparky, 277 km² zemědělskou půdu, 50 km² obytnou zástavbu a 49 km² vojenské prostory.\n\nSevastopol má 152 km černomořského pobřeží a více než tři desítky zálivů. Z nich největší je Sevastopolský záliv, který je díky své délce přesahující 8 km po staletí strategicky výhodným kotvištěm.\n\nVybíhají odtud tři hlavní hřebeny Krymských hor - Jižní hřeben, Vnitřní hřeben a Vnější hřeben. Protékají zde také tři řeky, a sice Belbek, Čjornaja a Kača.\nVe vyšších polohách panuje mírně kontinentální podnebí, zatímco na jihovýchodním pobřeží subtropické klima středozemního typu (podle Köppenovy klasifikace \"Cfa\").\n\nVoda na pobřeží Sevastopolu je nejteplejší v srpnu, kdy mívá průměrně 23,5 °C.\n\nRočně zde bývá okolo 2300 slunečných hodin (pro srovnání: v Praze 1600, v Dubrovníku 2600).\n\nRoku 2016 byl Simferopol 7. největším městem Jižního federálního okruhu a 58. největším městem Ruska. Podíl na celkovém počtu obyvatel Krymu činil asi 18 %.\n\nRoku 2014 zemřelo v Sevastopolu 5537 lidí a narodilo se 4881. Nárůst počtu obyvatel v tomto roce zajistili především příchozí z Ukrajiny a Ruska.\nOd založení města jsou dominantní národností ve městě Rusové, následováni početnou menšinou Ukrajinců:\n\n\n\nK 1. lednu 2016 bylo v Sevastopolu oficiálně zaregistrováno 62 náboženských obcí. Z nich připadá 38 na Ruskou pravoslavnou církev, 15 na různé evangelické církve, 2 na Svědky Jehovovy, 1 na římské katolíky. Po jedné náboženské obci je zde zastoupen islám a judaismus.\n\n\nSevastopol je tradičně významným centrem rybolovu. V dobách SSSR přivezli rybáři do Sevastopolského námořního rybářského přístavu více než 1 milion tun ryb ročně, v roce 2003 již přes 3 miliony tun. Roku 2004 v Sevastopolu fungovalo 28 firem, zabývajících se lovem a zpracováním ryb (konzervy, nakládané ryby, uzené ryby atd.).\n\nDůležitým zemědělským odvětvím je vinařství a vinohradnictví. Roku 2014 zaujímaly vinohrady plochu 4 842 ha z celkových 27 700 ha zemědělské plochy v Sevastopolu. Téhož roku bylo vysazeno nových 49,5 ha vinohradů. Mezi největší producenty vín patří Sevastopolský vinný závod (sekty) a Inkermanský závod stolních vín, který v roce 2016 vyprodukoval 22 milionů lahví vína.\n\nDalším tradičním odvětvím je loďařství. Jedním z největších podniků v regionu s více než 200letou tradicí je Sevastopolský mořský závod, který se po roce 2014 orientuje na údržbu a opravy lodí.\n\nJedním ze základů sevastopolské ekonomiky je turismus. Město nabízí 49 km pláží, přes 80 hotelů a více než 200 pensionů, 4 sanatoria, 4 kempy či 10 jachtklubů. Roku 2016 Sevastopol navštívilo asi 320 tisíc turistů.\n\nZásobování elektřinou zajišťuje Sevastopolská tepelná elektrárna o výkonu 33 MW. Po vyhlášení blokády Krymu v roce 2015 bylo nutno provizorně spustit ještě 4 mobilní plynové elektrárny o celkovém výkonu 90 MW. Roku 2017 by měl být dokončen první blok plynové elektrárny, která by měla mít po dokončení celkový výkon 470 MW.\n\nSevastopol byl od svého vzniku především důležitým námořním přístavem, který plní kromě vojenského významu také důležitou obchodní roli. Osobní lodní linky byly ovšem s rozvojem letectví omezeny a po ruské anexi Krymu zůstalo pouze spojení s tureckým Istanbulem, které bylo ovšem několikrát v souvislosti s aktuální politickou situací přerušeno. Jedinou pravidelnou vnitrostátní linku roku 2017 představoval sezónní výletní parník Soči - Novorossijsk - Jalta - Sevastopol.\n\nCivilní letiště Sevastopol nemá. Od 80. let sice občas přijímalo dopravní letadla vojenské letiště Belbek, to však od roku 2014 slouží výhradně armádě a o zpřístupnění leteckým společnostem se již neuvažuje. Jediným civilním letištěm na Krymu tak zůstává 80 km vzdálené mezinárodní letiště v Simferopolu.\n\nOd roku 1875 vede do města železnice (nepočítáme-li strategickou dráhu do Balaklavy, postavenou Brity za Krymské války). Trasa Sevastopol – Charkov – Moskva byla jednou z nejdůležitějších v bývalém SSSR. Protože však stísněné poměry dovolily vybudovat v Sevastopolu jen poměrně malé nádraží, končí většina rychlíků v 70 km vzdáleném Simferopolu, který je hlavním dopravním uzlem poloostrova. Po vypuknutí blokády Krymu vlaková doprava na poloostrově silně zeslábla a do plánovaného otevření Krymského mostu roku 2019 jsou ze Sevastopolu odpravovány vlaky pouze do Simferopolu. Do měst na jižním pobřeží Krymu (Alupka, Jalta, Alušta) je časté autobusové spojení.\n\nOd roku 1898 do 2. světové války jezdila v Sevastopolu tramvaj (od roku 1925 též po meziměstské trati do Balaklavy). Tramvajová síť však byla během 2. světové války silně poškozena a vzhledem k tomu, že tramvaje se v kopcovitém terénu města moc neosvědčily, nebyla již obnovena.\n\nPáteří sevastopolské MHD jsou tak od roku 1950 trolejbusy, které operují na 22 linkách. Dále zde jezdí městské autobusy a maršrutky, obsluhující i Inkerman a Balaklavu. Důležitou součástí městské dopravy je také 5 přívozů přes Sevastopolský záliv, z nichž jeden převáží také automobily.\n\n\n\n\n\n\n"}
{"id": "182983", "url": "https://cs.wikipedia.org/wiki?curid=182983", "title": "Around the World", "text": "Around the World\n\nAround the World je první skladba na veleúspěném \"Californication\" od Red Hot Chili Peppers (druhý single) a pro své prominentní místo se dokonale hodí.\n\nPíseň začíná hrou na basovou kytaru, pak hlasitým výkřikem, následuje nastupuje text ve stylu funky rap, potom přijde uvolněný refrén.\n"}
{"id": "182987", "url": "https://cs.wikipedia.org/wiki?curid=182987", "title": "Parallel Universe", "text": "Parallel Universe\n\nParallel Universe z alba Californication od Red Hot Chili Peppers nikdy nevyšla jako single, ale i přesto byla zařazena na album Greatest Hits vydané o 4 roky později, kde se vyjímala ve společnosti největších hitů Red Hot Chili Peppers. Parallel Universe už úplně nepokračuje ve funky trendu a se svou vysoce oktanovou basou a zkresleným zamlženým úderným refrénem je něčím, co Peppers nikdy do té doby nedělali.\n"}
{"id": "182991", "url": "https://cs.wikipedia.org/wiki?curid=182991", "title": "Petschkův palác", "text": "Petschkův palác\n\nPetschkův palác (\"Pečkův palác\", \"Pečkárna\") je novoklasicistní budova č. p. 931 na Novém Městě v Praze, na nároží ulic Politických vězňů (č. o. 20) a Washingtonova (č. o. 15). V letech 1923–1929 jej podle návrhů architekta Maxe Spielmanna nechal postavit bankéř Julius Petschek jako \"Bankovní dům Petschek a spol.\"\n\nAčkoliv budova má historizující vzhled, jednalo se ve své době o moderní železobetonovou stavbu, která byla plně klimatizovaná, disponovala potrubní poštou, telefonní ústřednou, tiskárnou, dosud funkčními páternostery a samozřejmě i masivními sejfy v suterénu. Klimatizace byla, dle pamětníků, provedena v suterénu ve vykachlíkované místnosti, ve které trvale kapala voda na velkou kamennou desku, která byla zespodu nahřívána plynovými hořáky. Z této místnosti byl vzduch rozváděn dutinami ve stěnách. V některých místnostech jsou dodnes zachovány ozdobné „výdechové“ mřížky na zdech. Taktéž existují viditelné vstupy do potrubní pošty. Kromě toho jsou v budově údajně zdvojené stropy umožňující práce na instalacích bez velkého bourání zdiva.\n\nJiž určitou dobu před okupací zbytku republiky (15. března 1939) pražská rodina Petschků pochopila, jaké nebezpečí jí od nacistických vládců hrozí, a dům v souvislosti se svou emigrací do Británie (a později do USA) prodala.\n\nPro členy odboje byl Petschkův palác známý jako „Pečkárna“. Za druhé světové války, asi půl roku po okupaci (před tím byl zabrán blízký hotel), zabrala tuto budovu německá tajná státní policie (gestapo) a zřídila si zde svou hlavní úřadovnu v Protektorátu Čechy a Morava.\n\nProbíhaly zde smutně proslulé výslechy a mučení českých vlastenců a odbojářů. Zastupující říšský protektor Reinhard Heydrich zde nechal zřídit stanný soud, který ve většině případů odsouzené posílal na popravu, nebo do koncentračních táborů. Mnoho vlastenců bylo umučeno i přímo v prostorách tohoto paláce. Toto smutné období připomíná pamětní deska umístěná na nároží budovy.\nPečkův palác je často mylně označován jako vězení nebo věznice. Vězni sem byli přiváženi z věznice na Pankráci a přímo v Pečkově paláci byli drženi buď v bývalých trezorech přeměněných na cely nebo v místnosti, jíž se přezdívalo „biograf“. V biografu byly umístěny prosté dřevěné lavice po dvou v řadách za sebou. V každé řadě seděli tři vězni. Dozorci SS a gestapáci hlídali a procházeli místnosti a pozorovali vězně, zdali sedí podle nařízení z příma a s dlaněmi na kolenech a nebaví-li se. Často byli vybaveni obuškem nebo karabáčem. Biograf se místnosti přezdívalo pro umístění vězňů v řadách za sebou proti bílé zdi, která připomínala plátno kina, na níž si při dlouhých čekáních na výslech vězni v duchu promítali své příběhy.\nV památníku v suterénu je od devadesátých let rovněž umístěna rekonstrukce gestapácké mučírny přenesené z jiné místnoti.\n\nNacisté opustili budovu v květnu 1945 a přešli do amerického zajetí bez újmy.\nPo válce v roce 1948 palác získalo Ministerstvo zahraničního obchodu, nyní budovu užívá Ministerstvo průmyslu a obchodu.\n\nV roce 1989 se budova stala národní kulturní památkou.\n\n"}
{"id": "182992", "url": "https://cs.wikipedia.org/wiki?curid=182992", "title": "Šibuši", "text": "Šibuši\n\nŠibuši ( ; \"Šibuši-ši\") je město ležící v japonské prefektuře Kagošima.\n\nMěsto (市, \"ši\") vzniklo 1. ledna 2006 spojením měst (町, \"mači\") Šibuši (志布志町, \"Šibuši-čó\"), Ariake a Macujama.\n\nV roce 2005 mělo město 34 777 obyvatel. Jeho celková rozloha je 289,47 km².\n\n"}
{"id": "182993", "url": "https://cs.wikipedia.org/wiki?curid=182993", "title": "Běžník kopretinový", "text": "Běžník kopretinový\n\nBěžník kopretinový (\"Misumena vatia\") je pavouk spadající do čeledi běžníkovití (\"Thomisidae\"). Je velmi hojný ve střední Evropě, zdržuje se na suchých loukách, zahradách a poblíž polních cest.\n\nU tohoto druhu běžníka jsou nápadné rozdíly mezi pohlavími (dimorfismus) . Zatímco samice může dosáhnout velikosti až 10 mm, samec je nanejvýš 4 mm dlouhý. Samice je barevně velmi proměnlivá, projevuje se zde paleta od bílé, přes žlutou až k zelené, po stranách zadečku se mohou vyskytovat červené pruhy. U samců je zbarvení jednotné – hlavohruď je tmavě hnědá s úzkým světlým podélným pruhem, zadeček je kontrastně bíle a hnědě pruhovaný, na rozdíl od samice jsou nohy vždy světle a tmavě proužkované.\n\nBěžník kopretinový číhá na svou kořist většinou na květech rostlin, může se ale vyskytovat i na listech. Své zbarvení obvykle přizpůsobuje barvě podkladu – tento proces se uskutečňuje na základě přesunu tělesných pigmentů hlouběji do těla. Této barevné proměny, která je řízena zrakem běžníka, je schopná jenom samice, přičemž tento proces trvá několik dní, než je zcela dokončen. Zaměnit se dá za běžníka květinového, od kterého se liší oblým zadečkem. B. květinový má na zadečku výrazné růžky.\n\n"}
{"id": "182994", "url": "https://cs.wikipedia.org/wiki?curid=182994", "title": "Symfonie č. 5 (Beethoven)", "text": "Symfonie č. 5 (Beethoven)\n\nSymfonie č. 5 c moll op. 67 „Osudová“ (\"Schicksalssymphonie\") je pátá symfonie Ludwiga van Beethovena. Jedná se o jednu z nejslavnějších symfonií světové klasické hudby, poprvé zazněla na koncertu 22. prosince 1808 v Divadle na Vídeňce. Zároveň zazněly Symfonie č. 6 (Beethoven) zvaná Pastorální, fantazie C-dur pro klavír, sbor a orchestr op. 80, klavírní koncert č. 4 G dur op. 58, Gloria a Sanctus ze mše C-dur op. 86 a árie Ah, perfido. Skladby pro klavír hrál sám Beethoven.\n\nZnámý úvodní motiv páté symfonie nalezneme i v jiných Beethovenových dílech. Můžeme ho zaslechnout například v klavírní sonátě č. 23 F moll Op. 57 „Appassionata“.\n\nByl také známou znělkou britské rozhlasové stanice BBC v osudových letech druhé světové války.\n\n\nV závislosti na konkrétním zvoleném tempu se délka symfonie pohybuje v rozmezí 30 až 35 minut.\n\n\n"}
{"id": "182997", "url": "https://cs.wikipedia.org/wiki?curid=182997", "title": "Vodní nádrž Morávka", "text": "Vodní nádrž Morávka\n\nVodní nádrž Morávka je údolní přehradní nádrž na řece Morávce u stejnojmenné obce v Moravskoslezských Beskydech, vybudovaná v 60. letech 20. století. Hlavními účely nádrže jsou shromažďování zásob pro výrobu pitné vody a ochrana před povodněmi. Okolí nádrže podléhá hygienické ochraně a koupání v ní není povoleno.\n\nNádrž na toku Morávky, která by sloužila především k zadržování přívalových vod, byla původně počátkem 50. let připravována v lokalitě u Raškovic, 8 kilometrů níže po proudu. Na místě už začínaly přípravné práce, když byl koncem roku 1953 předložen alternativní projekt výše položené přehrady při ústí potoka Slavíče do Morávky, který kladl důraz na vodárenské vyžití nádrže. To při dobovém nedostatku vody pro rostoucí ostravskou aglomeraci (zvláště pak pro plánovaný Havířov) sehrálo důležitou roli. Stavba přehrady u Raškovic byla na poslední chvíli odvolána; zbyl z ní pouze kanál Morávka-Žermanice a k němu zřízený rozdělovací jez.\n\nAlternativní návrh přehrady mezi masívy Travného (1 203 m) a Slavíče (1 055 m) nad Morávkou byl schválen, dopracován a v letech 1961 až 1964 proběhla stavba sypané zemní hráze. Na rozdíl od obvyklého hlinitojílovitého těsnění uvnitř hrázového tělesa byl v případě Morávky použit jinak ojedinělý asfaltobetonový povrchový plášť. Nedostatečné zkušenosti s tímto typem izolace a spěch při její instalaci se projevily při počátečním napouštění v roce 1965. Hráz prosakovala do té míry (přes 0,3 m³/s), že napouštění muselo být zastaveno a celá návodní strana hráze upravena a dotěsněna. Definitivní napuštění proběhlo teprve v letech 1966 až 1967. Odhad třicetileté životnosti asfaltobetonového těsnění se ukázal být realistický, když za povodně v září 1996 došlo k jeho prolomení a narušení tělesa hráze až do hloubky 1,6 metru. Trhlina byla rychle dotěsněna a začala se připravovat celková rekonstrukce hráze (právě dokončená vodárenská nádrž Slezská Harta však mohla posloužit jako náhrada, zatímco ještě o několik let dříve by odstavení Morávky nebylo myslitelné). Celková rekonstrukce při vypuštěné nádrži proběhla v letech 1997 až 2000; v jejím rámci bylo asfaltové těsnění hráze nahrazeno speciální PVC fólií, vybudována další výpustní štola a nová štola drenážní pro odvodnění svahu nad přehradou.\n\n\n\n\n\n"}
{"id": "182998", "url": "https://cs.wikipedia.org/wiki?curid=182998", "title": "Tarumizu (Kagošima)", "text": "Tarumizu (Kagošima)\n\nTarumizu ( ; \"Tarumizu-ši\") je město ležící v japonské prefektuře Kagošima.\n\nMěsto vzniklo 1. října 1958.\n\nK 1. listopadu 2006 mělo město 18 502 obyvatel. Jeho celková rozloha je 161,86 km².\n\n"}
{"id": "182999", "url": "https://cs.wikipedia.org/wiki?curid=182999", "title": "Anoa nížinný", "text": "Anoa nížinný\n\nAnoa nížinný (\"Bubalus depressicornis\") je druhý nejmenší druh divokého tura. Jde o endemit primárních nížinných pralesů a mokřadů indonéského ostrova Celebes a jako takový je ohrožován lovem a kácením pralesů.\n\n\nAnoa nížinný je malý tur s oválným trupem a krátkýma, štíhlýma nohama a krátkým krkem. Dospělé kusy jsou tmavě zbarvené, většinou tmavě hnědé až černé, mívají však bílé nebo žlutavé ponožky nebo bílý půlměsíc pod hrdlem. Srst je řídká s rovnými hrubými chlupy.\n\nObě pohlaví mají rohy, které jsou u krav kratší než u býků. Rohy jsou rovné, na průřezu trojúhelníkovité.\n\nAnoa nížinný je endemitem ostrova Celebes, celková rozloha území, na kterém se vyskytují, je menší než 5,000 km. K životu potřebují primární, člověkem nenarušený les - obývají nížinné pralesy a mokřady s hustým podrostem, kdysi žili i podél pobřeží.\n\nAnoa nížinný zřejmě žije samotářsky nebo v párech, pravděpodobně nejsou teritoriální, podobně jako ostatní druhy turů. Jsou aktivní převážně ráno a pozdě odpoledne, zbytek dne odpočívají a přežvykují.\n\nJsou to býložravci, spásají trávy i byliny, okusují listy stromů a keřů nebo kůru, pojídají také vodní rostliny nebo ovoce.\n\nSamice rodí většinou jedno mládě po 275-315 dnech březosti.\n\nAnoa nížinný je ve velkém loven místními lidmi a je ohrožován také kácením pralesů, ve kterých žije. V přírodě nežije více než 5000 jedinců. V Indonésii je anoa nížinný oficiálně chráněn od roku 1931 a na ostrově bylo zřízeno několik rezervací, skutečný stupeň ochrany je ale značně nejistý.\nAnoa nížinný patří mezi druhy chované v zajetí velmi zřídka. V rámci Evropské asociace zoologických zahrad a akvárií (EAZA) je chováno pouhých 47 jedinců. Po celé Evropě je aktuálně k vidění jen v 18 zoo, z toho v Česku ve dvou zoologických zahradách: Zoo Praha a Zoo Ústí nad Labem. V Ústí nad Labem mají anoa od roku 1995 (pár přivezen z Rotterdamu), první odchov se podařil v roce 1997, zatím poslední v roce 2004. V Zoo Praha jsou taktéž od roku 1995 (více viz dále). V minulosti patřily k chovatelům tohoto vzácného kopytníka také zoo ve Dvoře Králové nad Labem a v letech 1999 až 2010 také Zoo Olomouc. Na Slovensku tento druh chován nikdy nebyl. V rámci Evropy je nejvíce chován ve Spojeném království (v pěti zařízeních). Za rok 2014 se v Evropě narodilo jen 5 mláďat.\n\nHistorie chovu anoa nížinného v české metropoli započala v roce 1995, kdy byl první jedinec přivezen z německého Stuttgartu. Jednalo se o samce Johanna, kterému se říkalo Adam. V roce 1998 dorazili sourozenci z nizozemského Rotterdamu (samec Henry a samice Karin). V roce 1999 byla dovezena samice Ypsila. Několikrát pak byl chov oživen jedinci ze zoo v belgických Antverpách. První odchov byl zaznamenán v roce 2000 (rodiče Karin a Adam) – sameček dostal jméno Cecil. Další úspěšné pražské odchovy jsou datovány do let 2002, 2004 , 2007 , 2011, 2013 a 2015. Zatím poslední – v pořadí sedmé mládě se narodilo 24. února 2015. Tento samec dostal jméno Matýsek. Poslední chovný pár Henry a Goy odchoval tři společná mláďata. V březnu 2018 byla chována matka se synem (Matýskem). Očekává se sestavení nového chovného páru. V průběhu roku 2018 však k žádnému přesunu nedošlo.\n\n\n"}
{"id": "183000", "url": "https://cs.wikipedia.org/wiki?curid=183000", "title": "Rumpál", "text": "Rumpál\n\nRumpál je jednoduché strojní zařízení, které usnadňuje zvedání nebo spouštění břemen. Je to vlastně ruční naviják. Často se používá u studní pro vytahování okovu s vodou. Rumpál pracuje na principu jednoduchého stroje - kola na hřídeli, kdy poměr sil je dán poměrem mezi délkou hnací kliky pro ruční otáčení mechanismu a průměrem hnaného bubnu určeného pro navíjení lana, drátu či řetězu apod.\n\nKromě rumpálů (ručních navijáků) se v praxi běžně používají strojní navijáky, které jsou poháněny elektromotorem. Hodně známým příkladem strojního navijáku je jeřáb (stroj) nebo stavební vrátek apod.\n\n\n\n\n"}
{"id": "183003", "url": "https://cs.wikipedia.org/wiki?curid=183003", "title": "Divadelní inscenace", "text": "Divadelní inscenace\n\nDivadelní inscenace v teatrologii označuje umělecké dílo, kterým je organizace, partitura jednotlivých divadelních představení. Nejde tedy o konkrétní odehrání divadelního představení, ale o jeho předlohu, která se vyskytuje v mysli všech zúčastněných a je jakousi „ideální“ představou o právě probíhajícím představení.\nV obecné češtině však tento termín s termínem divadelní představení splývá a rozumí se obojím totéž.\n\n"}
{"id": "183004", "url": "https://cs.wikipedia.org/wiki?curid=183004", "title": "Český Rudolec (zámek)", "text": "Český Rudolec (zámek)\n\nČeský Rudolec (nazývaný též \"Malá Hluboká\" nebo \"Moravská Hluboká\") je zámek v okrese Jindřichův Hradec, který se nachází u silnice II/409 v jihovýchodní části Českého Rudolce nedaleko Dačic v oblasti tzv. České Kanady.\n\nPůvodní stavba měla charakter gotické vodní tvrze v rovinaté krajině. Stála v podmáčeném prostředí na dubových pilotech. Nepřístupná oblast byla kolonizována v souvislosti s hledáním míst pro těžbu stříbra a dalších drahých kovů. O jeho dolování svědčí i názvy některých částí v okolí – např. Silberberg.\n\nPrvní přímá zpráva o tvrzi je z roku 1353 (Rudolec byl zmiňován již v roce 1343 v souvislosti s místním farním kostelem); tehdy náležela vladykům z Rudolce a ležela při obchodní cestě Praha–Vídeň. V roce 1406 ji předal markrabě Jošt Vilémovi z Miličína a přitom zbavil zboží lenního závazku. V roce 1446 přepustil Beneš z Miličína Rudolec spolu s Lidéřovicemi, Markvarcem, Radíkovem, Klenovou (zaniklá), Kadolcem, Leštnicí (zaniklá), Lipnicí a Němčicemi Janu Crhovi z Dolan. Jako další majitelé Rudolce se uvádějí Václav z Maříže (1464) a Jan z Osečan, který ji vyženil roku 1499. Po jeho smrti přešla tvrz v rámci příbuzenských svazků v polovině 16. století na Hodické z Hodic. Jan Hodický z Hodic v kostele vybudoval náhrobek a je zde také pohřben s celou rodinou. V roce 1630 prodala Kateřina z Hodic Rudolec s tvrzí a některými dalšími statky moravskému císařskému hejtmanu Ferrantu Coquiovi. Majitelé se pak střídali v rychlém sledu.\n\nKolem 17. století hraběnka Tokelliová přestavěla tvrz na renesanční zámek, v téže době vznikly v okolí park i se skleníky, které byly na místě původního mlýnu, dále také pivovar a lihovar. Ve výše zmiňované oranžerii byl později vypěstovaný první ananas na našem kontinentě. Ještě na konci 17. století – za Trautsonů – byl zámek přestavěn barokně. V dokumentech z počátku 18. století se o píše o „\"panském zámku s věží a hodinami, k němuž přiléhá zahrada anglického stylu se skleníkem\"“. 1741 umírá majitelka Marie Terezie Trautsohnová, je proveden první známý inventář majetku a popis zámku: \"„Pokoj pro hosty s nizozemskými čalouny, další pokoj, jídelna – dříve ložnice – červené damaškové čalouny, pokoj kněžny s krbem, kabinet, chodba, další tři pokoje, pokoj paní, komora, důstojnický pokoj, lékárna, kuchyně, přípravna.“\"\n\nObjekt byl po požáru v roce 1860 přestavěn v letech 1860–1861 ve stylu romantické tudorovské anglické novogotiky. Majitelem velkostatku byl tehdy rytíř Michael Angelo von Picchioni, který sám vypracoval plán přestavby. (Jaroslav Dvořák v textu o historii obce a po něm MF Dnes autorství přestavby mylně přisoudili až rytířovi Ludvíkovi von Picchioni, představiteli pozdější generace rodu.)\n\nSe zámkem sousedí statek (čp. 2) s obytnou budovou, stájemi, sklady a dalšími hospodářskými objekty. Těmto souvisejícím hospodářským budovám nepřiznává prodávající realitní kancelář valnou uměleckou-historickou hodnotu, jejich stav také vyžaduje rekonstrukci. Zámecký park je registrovaný jako významný krajinný prvek.\n\nKoncem 2. světové války byl zámek několikrát vykraden. V roce 1948 byl znárodněn a od té doby i přes občasné pokusy o údržbu převážně chátrá. Od 50. do 70. let sloužil zámek dočasně k bydlení zaměstnanců Státního statku Český Rudolec, než pro ně Státní statek postavil nové byty.\n\nV roce 1963 byl zámek zapsán do seznamu státních kulturních památek. V 70. letech Okresní národní výbor v Dačicích nechal za asi 300 000 Kčs opravit střechu, byla pokryta měděným plechem. Turistický průvodce z roku 1987 již zámek popisoval jako neudržovaný a poškozený. V roce 1987 či 1989 byl zámek Okresním národním výborem v Jindřichově Hradci bezúplatně převeden na JZD Chyně (vlastníkem byl stále stát.) Pokus o rekonstrukci na rekreační objekt z důvodu nedostatku financí nebyl dokončen, naopak se během něj ztratila i měděná krytina ze 70. let. Od začátku 90. let až do roku 1998 vedl stát s JZD Chýně soudní spor, jehož výsledkem byl verdikt, že zámek patří státu.\n\nV roce 2001 jej za 2,5 milionu korun koupila obec. Obec prodala v roce 2004 ruinu za čtyři milióny korun společnosti Pragoprojekt. Slíbenou rekonstrukci na turistický objekt s hotelem, masážním salonem, restaurací a hipoterapeutickou konírnou však nový vlastník neuskutečnil a zajistil jen drobné opravy. Pro přestavbu bylo vydáno v lednu 2008 stavební povolení. V rámci počátku rekonstrukce byly obnoveny stropy a oklepána omítka. Objekt připadl od 1. listopadu 2007 do vlastnictví společnosti NMS a. s., odštěpené od Pragoprojektu. V listopadu 2007 jej vlastník prostřednictvím realitní kanceláře nabízel (včetně pozemků v celkové výměře 43 076 m) k prodeji za 10,5 miliónu korun (dle aktualizované nabídky za 11,26 milionu včetně projektu).\n\nMF Dnes v září 2008 zveřejnila nepravdivou informaci, že zámek údajně koupili Rusové a že jen čekají na to, až zámek spadne. Městský úřad v Dačicích se údajně vyjádřil, že památka není v havarijním stavu a že správní řízení zahájí až tehdy, pokud by vlastník v nejbližších měsících nezačal zámek zajišťovat.\n\nV roce 2008 byly vstupy zazděné a zamřížované, omítka opadaná, stěny rozpraskané a prorůstající náletovými dřevinami, okna vytlučená. Nemá střechu ani okna, v některých místnostech jsou propadlé stropy. Interiéry jsou v roce 2007 zcela zničeny. V roce 2010 se v zámku začaly provádět drobné opravy (byla obnovena krytina ozdobného cimbuří, jsou provizorně zabedněny okenní otvory). Objekt byl roku 2011 rovněž zpřístupněn veřejnosti, v roce 2012 došlo k opravě budovy správce a zájezdního hostince. V roce 2014 byla zahájena oprava věže zámku, dokončená v roce 2016.\n\nZámek Český Rudolec tvoří pětiboká třípatrová budova s nepravidelným nádvořím. Dominantou zámku je hranolová věž, která se tyčí ze středu hmoty budovy. Z těla budovy vystupuje monumentální vstup s vestibulem. Sídlo prošlo mnohými úpravami a v současné době si uchovalo podobu neogotické stavby, na které bylo přestavěno po požáru v roce 1860.\n\nSeverozápadní fasáda má dvě části. Většinu tvoří obdélný rizalit, který nese sdružená okna v přízemí a prvním patře. Druhému patru vévodí trojité sdružené okno, jehož střední část převyšuje obě boční. Rizalit je zakončen pseudogotickou římsou a dvěma miniaturními věžičkami. Celý rizalit je orámován náznakem opěrného systému, který má na posledním článku reliéf kříže.\n\nDruhá část průčelí je lehce zkosená a velice úzká, v každém patře má jedno okno dělené horizontálně na půl a vertikálně na třetiny. S každým dalším podlažím se okna zmenšují. Průčelí je ukončeno rovnou římsou s cimbuřím.\n\nKřídlo, kde se nachází hlavní vstup do zámku, stojí na půdorysu písmene Y. Křídlo tvoří dvou patrová hranolovitá věž s užší částí křídla pojící jí s hlavní hmotou zámku a dvě přízemní křídla s velkými vstupními vraty na jejich koncích. Věž má na všech stranách v každém patře po jednom okně, která jsou horizontálně dělena na poloviny a vertikálně na třetiny. V přízemí vstupní věže je široké francouzské okno, původně děleno do čtvercové sítě s dalším dělením pomocí pseudogotických ornamentů, nad oknem je neogotický portál. Věž je na každé hraně zakončena miniaturní věžičkou a obepnuta cimbuřím.\n\nZápadní průčelí se skládá ze dvou částí, přičemž pravá menší část tvoří pouze čtvrtinu průčelí. Je zakončena dvěma malými věžičkami s cimbuřím, nad okny ve druhém patře je římsa ve tvaru písmene A. Pravá část průčelí je ohraničena náznakem opěrného systému. V každém patře nese jedno okno, v přízemí je sdružené s ostěním, v prvním patře je horizontálně rozděleno na poloviny, dříve i vertikálně na třetiny, v druhém patře stejně jako v prvním, ale v honí polovině okna se nachází pseudogotické ornamenty ve tvaru lomeného oblouku, okno má ostění.\n\nLevá část průčelí nese v každém patře okna tři, všechna jsou nebo byla rozdělena horizontálně na poloviny a vertikálně na třetiny a opět mají v horní polovině neogotické ozdoby ve tvaru lomeného oblouku. Ve třetím patře jsou tři malá sdružená okna. Pravá část zakončena cimbuřím.\n\nJižní průčelí je velmi členité, má pět částí. Ta první je hraničena dvěma římsami s náznakem opěrného systému a s věžičkou nahoře, v přízemí je malé zabedněné čtvercové okno, nad ním trojboký arkýř zabírající první i druhé patro, zakončen cimbuřím. Na každé straně nese jedno obdélné okno, patra na arkýři rozděluje římsa, která je i pod cimbuřím. Nad arkýřem je římsa vykrojena do tvaru písmene A, zakončeno cimbuřím.\n\nDalší část má v přízemí dveře zakončené špicí a vedle okno taktéž zakončené špicí. Obě patra nesou po dvou obdélných oknech s ostěním. Ve třetím patře jsou dvě sdružená okna. Zakončeno cimbuřím. I tato část je ohraničena římsami s náznakem opěrného systému a s věžičkou nahoře.\n\nTřetí část je rizalit v přízemí s dveřmi s ostěním, v obou patrech po jednom okně s ostěním horizontálně rozděleným na poloviny a vertikálně na třetiny, přičemž v horní polovině s neogotickými ozdobami, římsa je vykrojena do pěti obloučků. Rizalit je ohraničen stejně jako dvě předchozí části.\n\nPředposlední část má v přízemí okno zakončené špicí ve tvaru písmene A, v prvním patře je arkýř s cimbuřím a velkým oknem rozděleným na poloviny. Ve druhém patře je obdélné okno s ostěním a ve třetím patře je malé sdružené okno. Zakončeno cimbuřím.\n\nPoslední částí je čtyřpodlažní pětiboký arkýř s třemi okny v každém patře. Je zakončen cimbuřím.\n\nVýchodní průčelí není členité. V přízemí má dvě obdélníková okna s ostěním, mezi nimiž jsou úzké dveře, v obou patrech nese po třech obdélníkových oknech s ostěním, ve třetím patře jsou tři malá sdružená okna, přičemž prostřední převyšuje obě krajní. Nad tímto oknem má římsa tvar písmene A, na obě strany pak pokračuje ve tvaru malých obloučků. Zakončeno cimbuřím, nad prostředním oknem je větší a vyšší. Po stranách jsou arkýře ve tvaru věží.\n\nSeverozápadní průčelí má čtyři části. První částí zleva je pětiboký arkýř s pěti, nahoře oblými okny v každém patře včetně třetího, zakončen cimbuřím. Vedle asi metr široký pruh s velice úzkým okénkem ve třetím patře, zakončen cimbuřím.\n\nDalší část začíná vystouplou římsou s věžičkou nahoře. V přízemí, prvním a druhém patře je trojité sdružené okno s ostěním, v horní polovině s neogotickými ozdobami ve tvaru lomeného oblouku. Zakončena opět cimbuřím, které se však mírně liší od cimbuří před věžičkou.\n\nTřetí část je zrcadlová k části předchozí, odděluje je římsa.\n\nPoslední část nemá jako jediná v tomto průčelí okna ve třetím patře a je nepatrně nižší než předchozí dvě části, tedy stejně vysoká jako metrový pruh vedle arkýře. V přízemí jsou dva zabedněné vchody s ostěním, jsou stejně široké, jako obdélná okna v obou patrech. Ty mají také ostění, jsou horizontálně rozděleny na poloviny a vertikálně na třetiny. V horní polovině jsou pseudogotické ozdoby ve tvaru lomeného oblouku. I tato část je zakončena cimbuřím, ale římsa pod ním přesahuje i do třetího patra, takže tam nejsou žádná okna.\n\n\n"}
{"id": "183006", "url": "https://cs.wikipedia.org/wiki?curid=183006", "title": "Divadelní představení", "text": "Divadelní představení\n\nDivadelní představení v teatrologii označuje akt jedinečného provedení divadelní inscenace v konkrétním čase a prostoru. Jedna inscenace může být provedena několikrát, větším počtem představení – repríz. Představení je prezentováno před publikem jeho tvůrci. První představení v rámci inscenace se nazývá premiéra a poslední je derniéra. Před premiérou obvykle bývá generální zkouška.\n\n\n"}
{"id": "183011", "url": "https://cs.wikipedia.org/wiki?curid=183011", "title": "Alexandr Ivanovič Lebeď", "text": "Alexandr Ivanovič Lebeď\n\nGenerál Alexandr Ivanovič Lebeď (rusky Алекса́ндр Ива́нович Ле́бедь; 20. dubna 1950 - 28. dubna 2002) byl populární ruský voják a politik. Bojoval v Afghánské válce, účastnil se zásahů proti antiarménským pogromům v Ázerbájdžánu a demonstrantům v Tbilisi. Jeho vojenská kariéra byla příkladná a vynesla mu hodnost generálporučíka a post velitele elitní 106. výsadkové divize. V roce 1992 se stal velitelem 14. armády, která silně zasáhla do války v Podněstří.\n\nLebeď využil své pověsti schopného generála a vyjednavače k politické kariéře. V roce 1996 kandidoval v ruských prezidentských volbách a v prvním kole získal 14,5 % hlasů, poté podpořil ve druhém kole Borise Jelcina, za což obdržel post předsedy Bezpečnostní rady Ruské federace, brzy však byl odvolán. Vedl jednání s čečenskými separatisty vedenými Aslanem Maschadovem, která v roce 1997 vyústila v ukončení první čečenské války a odchod ruských jednotek z Čečenska. V roce 1998 se stal gubernátorem Krasnojarského kraje, kterýžto post si udržel až do své smrti.\n\nGenerál Lebeď zemřel podle ruských úřadů na následky zranění, které utrpěl při havárii své helikoptéry typu Mi-8, přičemž oficiální příčinou nehody byla mlha, dezorientace pilota a náraz do drátů vysokého napětí. Kolem celého případu však existuje řada různých neoficiálních teorií - podle některých z nich se stal obětí atentátu, za kterým stál buďto Vladimir Putin v rámci svého tažení proti příliš samostatným gubernátorům nebo, což se uvádí ještě častěji, Lebeďovi konkurenti, s nimiž vedl válku o ovládnutí klíčových průmyslových podniků. Důkazy pro žádnou z těchto hypotéz ovšem neexistují.\n\n"}
{"id": "183013", "url": "https://cs.wikipedia.org/wiki?curid=183013", "title": "Kostel svatého Václava (Žamberk)", "text": "Kostel svatého Václava (Žamberk)\n\nKostel svatého Václava v Žamberku je poprvé zmiňován roku 1348. Původní dřevěný kostel vyhořel po úderu blesku v roce 1684. Nynější podobu mu vtiskl v letech 1729-1738 chrudimský stavitel Donato Theodor Morazzi. Hlavní portál dokončil roku 1747 architekt Schüller. Z původního dřevěného kostela se dochoval jen obraz sv. Václava malovaný na cínu, který visí nad sakristií dosud.\n\nNejstarší zvon z roku 1574 byl při požáru kostela i města v roce 1859 spolu s ostatními zničen. Nové zvony byly instalovány v roce 1930 a rekvírovány v roce 1940. V roce 2000 byly v kostele zavěšeny a vysvěceny dva nové zvony, Jan Křtitel, zakoupený ze sbírky občanů a Margaret Mary, který věnoval John Marmaduke Parish. Třetí zvon, Václav, financovaný z veřejné sbírky je v kostele od roku 2001 a jeho patronem je Václav Havel.\n\nHlavnímu oltáři dominuje obraz italského barokního mistra, Francesca Trevisianiho, „Zavraždění svatého Václava“ a na bočním oltáři obraz od Petra Brandla \"Sv. Antonín\". Kazatelna byla vytvořena v letech 1746 - 1748 řezbářem Janem Boserem a štafírníkem K. Websem. Malířskou výzdobu kostela provedl v letech 1893-1895 František Klos.\n\nBarokní kostel je nejvyšší stavbou v Žamberku a zároveň nejmonumentálnější stavbou mistra Morazziho. Výška věží je 72 m, výška chrámové klenby 22 m, délka 44 m.\n"}
{"id": "183017", "url": "https://cs.wikipedia.org/wiki?curid=183017", "title": "Josef Jüttner", "text": "Josef Jüttner\n\nJosef Jüttner (12. září 1775 Bernartice – 27. dubna 1848 Praha) byl kartograf, generálmajor rakouské armády. Byl tvůrcem prvního plánu Prahy vytvořeného na geodetickém základu.\n\nJüttner byl původem slezský Němec, vystudoval gymnázium v Bílé Vodě u Javorníka a roku 1793 vstoupil do rakouské armády ke svobodníkům, se kterými v letech 1794–95 bojoval proti Francii. V následujícím roce přestoupil k dělostřelectvu, se kterým v letech 1799–1800 přebýval v bavorském Ingolstadtu, kde měl možnost absolvovat matematické a fyzikální přednášky na tamní jezuitské univerzitě.\n\nOd roku 1801 Jüttner působil jako učitel na matematické škole I. dělostřeleckého pluku v Praze, od roku 1808 byl ředitelem této školy. V roce 1807 byl povýšen na poručíka, 1813 na nadporučíka. V roce 1814 bojoval proti Francouzům v Ženevě, poté opět v červnu 1815 v Mohuči, kde i po uzavření míru zůstal až do 1. dubna 1818, a mezitím získal hodnost kapitána. Po návratu do Prahy byl v roce 1820 povýšen na setníka, 1830 na majora, 1835 získal hodnost podplukovníka, 1840 plukovníka, roku 1842 se stal velitelem sboru bombardérského a v roce 1848, nedlouho před svou smrtí, generálmajorem. Byl pohřben na Vojenském hřbitově na Hradčanech.\n\nJiž v roce 1803 byl Jüttner účastníkem astronomického zaměřování souřadnic tehdejší Tychonovy hvězdárny na Hradčanech, vedeného královským astronomem Martinem Davidem. K tomu účelu změřil základnu na Letné v délce 355 vídeňských sáhů (cca 674 metrů). Tu využil i v roce 1811, kdy začal tvořit trigonometrickou síť pokrývající Prahu.\n\nV únoru 1812 přikázal císař František I. nejvyššímu purkrabímu Františku Antonínovi Kolovratovi-Libštejnskému vytvořit plán Prahy. Jüttner zaměřování dokončil v roce 1815, další rok zabralo provádění rytin a německé popisky objektů a jejich číselné označení, které byly hotovy roku 1816. Úplný plán - včetně pražského opevnění-, byl z vojenských strategických důvodů tajný. Proto vznikla ještě druhá, civilní verze plánu bez opevnění.\n\nPro grafické provedení v mědirytině byl vybrán pražský grafik Josef Alois Drda, písmo ryl František Alois Mussil. Roku 1818 se F. A. Kolovrat postaral, aby vydání plánu velkosériovým tiskem v Praze iniciovalo a zveřejnilo nově založené Zemské museum, jehož byl spoluzakladatelem. Plán vyšel ve formě velkoarchové mědirytiny pod názvem \"Grundriß der königlichen Hauptstadt Prag\" v měřítku 500 vídeňských sáhů (60 sáhů = 1 palec).\n\nS dílem související vědecký materiál Jüttner vydal v roce 1823 ve spisech Královské české společnosti nauk (III., svazek 8) pod názvem \"Trigonometrische Vermessungen der königlichen Hauptstaat Prag und ihrer Umgebungen von Jahr 1804 bis 1812.\"\n\nJüttnerovo další kartografické dílo se věnovalo tvorbě glóbů znázorňujících jak zemský povrch, tak nebeskou klenbu. V roce 1824 na toto téma vydal \"Anweisung zum Gebrauche der Erdkugel\" a poté \"Anweisung zum Gebrauche der Himmelskugel\". Pojednání na dané téma, nazvané \"Theoretische und praktische Anleitung zur Verzeichnung der Netze für Erd-, Himmels- und Ringkugeln, zur Erzeugung der Kugeln, zum Aufziehen der Netze auf dieselben und zur gänzlichen Vollendung der Globen\", uveřejnil ve spisech Královské české společnosti nauk (IV., svazek 4).\n\nV roce 1828 vyrobil armilární sféru znázorňující geocentrický i heliocentrický model. K přístroji a jeho použití vytvořil pojednání \"Anweisung zum Gebrauche dieser Ringkugel (Armillar-Sphäre)\".\n\nVrcholem jeho kartografického díla byl velký glóbus vypracovaný v letech 1832–1838.\n\nJeho přesný plán Prahy byl vytvořen v měřítku 1:4320, výškopis je zobrazen šrafurou. Výsledná mapa byla vytištěna v černobílé i kolorované verzi, přičemž v ní byly provedeny úmyslné změny zobrazení městských opevnění: obecně bylo opevnění vykresleno zjednodušeně, místy vynecháno, někde přímo zobrazeno chybně.\n\nPůvodně Jüttner plánoval do mapy zahrnout i dvoumílové okolí Prahy (a připravoval k tomu potřebnou trigonometrickou síť), jeho mapa však končí těsně za hranicí města. (Okolí Prahy později v měřítku 1:19 200 zmapoval pravděpodobně jeho spolupracovník František Alois Musil.)\n\nJüttnerův plán používal v letech 1826–1837 Antonín Langweil při tvorbě svého modelu Prahy.\n\nZa své vědecké dílo byl v roce 1829 přijat za člena Vlastivědné hospodářské společnosti, roku 1832 Královské české společnosti nauk a roku 1840 Národního muzea v Praze. V roce 1846 mu byl udělen ruský řád svaté Anny II. třídy.\n\n"}
{"id": "183018", "url": "https://cs.wikipedia.org/wiki?curid=183018", "title": "Angus", "text": "Angus\n\nAngus (\"Aonghas\" ve Skotské gaelštině) je správní oblast ve Skotsku, jedna z 32, ležící na východě země mezi oblastmi Aberdeenshire, Perth a Kinross a Dundee.\n\n"}
{"id": "183022", "url": "https://cs.wikipedia.org/wiki?curid=183022", "title": "Vignale", "text": "Vignale\n\nVignale (přesněji Carrozzeria Alfredo Vignale) byla italská návrhářská firma založená Alfredem Vignale v roce 1948. \n\nAlfredo Vignale (1913 – 1969) byl známý italský automobilový designér, který se mimo návrhů karosérií pro mnohé renomované automobilové firmy, věnoval i malosériové výrobě vozů pod vlastní značkou, postavených na bázi existujících vozů s vlastní nebo upravenou karosérií.\nPo zkušenostech ve firmě \"Stabilimenti Farina\", vedené Giovanni Farinou, starším bratrem známého Pinin Fariny, založil v roce 1948 vlastní firmu \"Carrozzeria Vignale\" na \"Via Cigliano\" v Turíně. Firma se zpočátku věnovala návrhům nových karosérií, později Vignale otevřel nový provoz v blízkosti turínských závodů \"Fiat Mirafiori\", kde se mimo vývojových prací a návrhů věnoval i výrobě.\n\nČinnost firmy byla založena na vysoké řemeslné zručnosti a profesionalitě pracovníků, což bylo pro malosériovou výrobu nezbytné. Vignale vyráběla a upravovala karosérie především pro vozy Fiat. \nPrávě kvůli dobře zvládnuté technologii kusové, až malosériové výroby, jakož i kvůli estetickým kvalitám návrhů karosérií, byla firma Carrozzeria Vignale oslovena v roce 1968 automobilkou Tatra se žádostí o zpracování návrhu nového reprezentačního vozu Tatra 613 v provedení sedan a kupé, tvarově vycházejícího z některých kopřivnických návrhů. Tatra dodala do Itálie svařené a provizorně vyztužené podvozkové skupiny budoucích vozů i s motory. Po mnoha vzájemných konzultacích byly začátkem roku 1969 do Československa dodány objednané prototypy – nejprve modrý sedan, později společně černý sedan a zelené kupé. Součástí dodávky byla i náhradní karosérie.\n\nKe konci výroby zaměstnával Vignale okolo 260 pracovníků a jeho firma dokázala vyrobit denně až 30 upravených karosérií pro vozy Fiat a Maserati. Mimoto dokázali postavit ročně i několik prototypů. K posledním prototypům patřila právě Tatra 613 a návrh sportovního vozidla De Tomaso Pantera. Koncem roku 1969 Vignale svoji firmu prodal turínské firmě \"Carrozzeria Ghia\" patřící společnosti \"De Tomaso Automobili\". Za tři dni po prodeji Vignale tragicky zahynul při autonehodě za volantem vozu Maserati. \n\nFirma Vignale karosovala automobily Alfa Romeo, BMW, Cisitalia, Chevrolet Corvette, De Tomaso, Ferrari, Fiat, Lancia, Maserati, Packard, Rolls-Royce, Tatra, Triumph, Volvo a další. Vignale si taktéž „neodpustil“ karosářskou kreaci vozu Volkswagen Brouk. Přímo pod značkou Vignale se vyráběly například modely Dart, Eveline, Samantha a malý automobil Vignale Gamine, postavený na podvozku Fiat 500.\n\nVozy s Vignaleho rukopisem patří v současnosti k ceněným sběratelským unikátům.\n\nNa bázi Fiat\n\n"}
{"id": "183023", "url": "https://cs.wikipedia.org/wiki?curid=183023", "title": "Argyll a Bute", "text": "Argyll a Bute\n\nArgyll a Bute (\"Earra-Ghaidheal agus Bòd\" ve Skotské gaelštině) je správní oblast na západě Skotska, jedna z 32 a druhá největší, co se týče rozlohy.\n\n\n"}
{"id": "183028", "url": "https://cs.wikipedia.org/wiki?curid=183028", "title": "Doprava v Táboře", "text": "Doprava v Táboře\n\nTábor je jako druhé největší město v Jihočeském kraji také důležitou dopravní křižovatkou. Ve směru od severu k jihu prochází městem významná silniční i železniční trasa z Prahy do Českých Budějovic a dále do Rakouska. Ve směru od západu k východu je pak nejvýznamnější silniční trasa Plzeň - Brno. Kromě toho zde najdeme další silnice i železnice menšího významu. Tábor, tedy přesněji řečeno aglomerace Tábor - Sezimovo Ústí - Planá nad Lužnicí má i vlastní rozsáhlou síť městské dopravy.\n\nŽelezniční doprava:\n\nTáborem prochází dvoukolejná elektrizovaná železniční trať č. 220 jako součást IV. tranzitního železničního koridoru z Německa přes Prahu a České Budějovice do Rakouska. Jsou po ní vedeny osobní, a spěšné vlaky, pro které je Tábor výchozí, resp. koncovou stanicí a dále rychlíky Praha - České Budějovice - (Linz), které zde zastavují téměř každou hodinu. Z Tábora dále vychází jednokolejné železniční tratě č. 224 do Horní Cerekve a č. 201 do Písku a Ražic, na kterých jsou provozovány motorové osobní vlaky. Historicky velmi zajímavá je poslední trať č. 202 do Bechyně. S jejím vznikem je spojeno jméno Františka Křižíka, jehož firma dráhu projektovala a dodala i její technologické zařízení včetně vozidel. Provoz zde byl zahájen v roce 1903 a jednalo se tak o první elektrizovanou meziměstskou trať v zemích Rakouska-Uherska. Od ostatních našich tratí se liší některými technickými specifiky a také tím, že je to dnes naše jediná trať, napájená stejnosměrnou napájecí soustavou o napětí 1500 V.\nAutobusová doprava:\n\nDominantním autobusovým dopravcem v Táboře a okolí je místní dopravce Comett Plus, který je nástupcem někdejšího ČSAD. Provozuje několik desítek příměstských autobusových linek zajišťujících spojení Tábora s dalšími obcemi a městy v okrese a přilehlých oblastech a dále několik meziměstských linek dálkového charakteru vedených z Tábora do Prahy, Českých Budějovic, Příprami a Vimperka, resp. Kvildy. Do Tábora je vedeno také několik regionálních linek dopravců ze sousedních oblastí (ICOM Transport, ČSAD Jihotrans, ČSAD Autobusy České Budějovice).\n\nV dálkové autobusové dopravě dominují průjezdné dálkové linky mezi Prahou a městy v jižních Čechách (České Budějovice, Český Krumlov, Jindřichův Hradec a Třeboň) dopravců Arriva City, ČSAD Jihotrans, ČSAD Jindřichův Hradec, Jan Kukla - Kukabus, M express (ve spolupráci s LEO Express) a Student Agency. Dále jsou přes Tábor vedeny linky Strakonice - Brno (TourBus) a České Budějovice - Hradec Králové (ADLP). Dálkový charakter má také spojení Tábora s Prachaticemi a Vimperkem (ČSAD Autobusy České Budějovice), Příbramí (Arriva Střední Čechy, Comett Plus) a Kolínem (OAD Kolín).\n\nNepravidelná (zájezdová) doprava je v Táboře kromě podniku Comett Plus provozována také několika menšími soukromými dopravci z regionu Táborska.\n\nMěstská doprava:\n\nMěstskou dopravu v Táboře zajišťují pouze autobusy. Provozována je oficiálně od roku 1959, ve skutečnosti zde však městské autobusy jezdily již ve čtyřicátých letech 20. století, ale zpočátku jen v režimu běžné linkové dopravy. Úplně původním dopravcem byly ještě Československé státní dráhy, poté od roku 1948 stání podnik ČSAD, který zde působil do roku 1998, kdy byl místní závod privatizován a transformován do společnosti Comett Plus s.r.o., který je jejím provozovatelem dodnes. Městská doprava je zajišťována na celkem 15 pravidelných linkách obsluhujících nejen Tábor a jeho místní části, ale také sousední města Sezimovo Ústí a Planá nad Lužnicí a obce Košín, Radimovice u Tábora, Nasavrky, Radimovice u Želče, Slapy a Dražičky. Na linky jsou nasazovány autobusy standardní délky i kloubové a několik minibusů.\n\nDříve zde bylo několikrát plánováno také zavedení trolejbusové dopravy, především pak ve druhé polovině osmdesátých let, kdy bylo s trolejbusy zcela vážně počítáno. Ze všech těchto záměrů však nakonec hlavně z ekonomických důvodů sešlo. Stadium úvah pak nepřekročil nápad na zavedení tramvajové linky mezi nádražím a náměstím pocházející z počátku dvacátého století.\n\nOd roku 2003 je v aglomeraci zaveden také Integrovaný dopravní systém zahrnující MHD, regionální autobusové linky v obvodu MHD a vybrané úseky železničních tratí (Tábor - Tábor-Čápův Dvůr - Sezimovo Ústí - Planá nad Lužnicí, Tábor - Horky u Tábora - Slapy a Tábor - Nasavrky).\n\nTáborem prochází ve směru sever - jih významný dopravní tah - silnice č. 3, resp. dálnice D3 a původní silnice označená dnes jako č. 603. Do 90. let byla doprava vedena přímo městem, poté byl vybudován obchvat – čtyřproudová komunikace, vedená východně od města, která se v roce 2004 stala součástí dálnice. Na tu navazují ve městě dva přivaděče - jižní propojující ji s původní trasou silnice v jižní části aglomerace a druhý severní, který je zároveň severním obchvatem města ve směru od Písku. Tento překračuje rybník Jordán dominantním zavěšeným mostem.\n\nDruhým významným silničním tahem vedeným ve směru západ - východ je silnice č. 19 od Písku, resp. Plzně, která dnes částečně využívá trasu dálnice (viz výše) a dále pokračuje na Pelhřimov, Jihlavu a Brno.\n\nDalším významnější silnicí je č. 137 ve směru od Týna nad Vltavou a dále směrem na Vlašim a Kutnou Horu. Tato je vedena přímo ulicemi města, ale do budoucna se plánuje její částečné převedení na přeložku Slapy - Tesco (Soběslavská), čímž by se vyhnula alespoň dopravně zatíženému centru města.\n\nZ Tábora pak vychází ještě několik dalších silnic nižších tříd s místním významem.\n\nHlavními průjezdními a sběrnými komunikacemi ve městě jsou např. ulice Čsl. armády/Benešovská, Kpt. Jaroše, Na Parkánech/Bechyňská/Týnská, Lužnická/Údolní, Chýnovská, Vožická, Zavadilská/Soví/Průběžná, Soběslavská a především pak Budějovická, která tvoří hlavní osu středu města.\n\nKromě železniční, autobusové linkové a městské dopravy a individuální automobilové dopravy jsou ve městě k dispozici vozy soukromých taxislužeb. Postupně budována je síť cyklostezek a značených cyklotras. Na území města jsou také dvě letiště - civilní vnitrostátní letiště Čápův Dvůr s travnatou dráhou a bývalé vojenské záložní letiště Všechov s asfaltovou dráhou, které se však už dnes k leteckému provozu nevyužívá. Řeka Lužnice je v letním období hojně využívána vodáky a do poloviny čtyřicátých let sloužila i k voroplavbě.\n\n mhdtab.cz - Web o mhd v Táboře\n"}
{"id": "183029", "url": "https://cs.wikipedia.org/wiki?curid=183029", "title": "Číro", "text": "Číro\n\nČíro, celým jménem Čerokýz (z názvu indiánského kmene Čerokíů v souvislosti s podobností s účesy některých indiánských kmenů) je typ účesu, který patří do kultury punkerů. Významem bylo šokování společnosti a význam odlišnosti od hnutí skinheads, kteří měli hlavu vyholenou úplně. Číro má být také přirovnáním indiánskému bezstarostného životu „po svém“, který ukončil příchod moderní civilizace.\n\nČíro se nejčastěji vytváří vyztužením dlouhého pruhu uprostřed hlavy pomocí různorodých látek (lak na vlasy, vosk, pivo, cukr ve vodě, mýdlo). Je běžné, že punkeři mívají číro velmi propracované, kdy se mohou na hlavě objevit až tři různobarevné pruhy, či je doprovázeno bodlinami. Převážně u punkerů ze západní Evropy lze často na čiru spatřit nápisy, případně jednoduché obrazy.\n\nV březnu 2003 byly v irském Clonycavanu nalezeny ostatky muže ze 4. až 3. století př. n. l., jehož vlasy byly upraveny ve stylu číra za použití tužidla z rostlinného oleje a pryskyřice.\n\nJako typ číra bývá označován také starodávný východoslovanský účes chochol, užívaný minimálně od 10. století.\n"}
{"id": "183031", "url": "https://cs.wikipedia.org/wiki?curid=183031", "title": "Jenisej", "text": "Jenisej\n\nJenisej ( , evencky \"Иоанеси\" znamená \"Velká voda, řeka\") je řeka na střední Sibiři v Rusku (Tuva, Chakasko, Krasnojarský kraj). Délka řeky od soutoku Velkého a Malého Jeniseje činí 3487 km.\nPovodí má rozlohu 2 580 000 km² a je sedmé největší na světě.\n\nVzniká soutokem Malého a Velkého Jeniseje u města Kyzyl na . Od soutoku se řeka nazývá Horní Jenisej ( ) až k Sajansko-sušenské přehradě a pod ní už nese název \"Jenisej\". Teče převážně na sever po hranici Západní a Východní Sibiře. Ústí do Jenisejského zálivu Karského moře. Podle tvaru údolí a koryta, charakteru toku a hydrologického režimu se řeka dělí na tři části.\nHorní tok řeky začíná u soutoku Malého a Velkého Jeniseje a končí v místě, kde odtéká ze Západních Sajan do Minusinské kotliny u vesnice Označennoje. Je dlouhý 474 km. Prvních 188 km teče pod názvem Horní Jenisej ( , tuvinsky \"Улуг-Хем\") severní částí Tuvinské kotliny na západ. Řeka se větví na ramena, ve kterých se vyskytují říční prahy. Šířka koryta dosahuje 100 až 600 m, hloubka v klidných úsecích 4 až 12 m a na prazích ne více než 1 m. Pod levým přítokem Chemčik se řeka obrací na sever a v délce 290 km protéká mezi hřbety Západních Sajan. Úzká dolina, místy kaňon, široký přibližně 100 m je od roku 1975 zatopen vodami Sajansko-šušenské přehrady. Nacházelo se zde mnoho prahů (např. \"Děduškin\", \"Džojský\") a především největší \"Velký práh\" u ústí řeky Kazyrsuk. Ten byl 320 m dlouhý, měl spád 2 až 6 m a rychlost toku na něm dosahovala 6 až 8 m/s. Pod ním se nacházely tůně hluboké až 20 m.\n\nStřední tok začíná u vesnice Označennoje a končí u soutoku s Angarou. Je dlouhý 876 km. Řeka nejprve protéká Minusinskou kotlinou, v níž se říční údolí postupně rozšiřuje a v korytě se objevuje mnoho ostrovů. Pod levým přítokem Abakan šířka doliny dosahuje 5 km, šířka koryta více než 500 m a rychlost toku 2 m/s. Zde začíná vzdutí Krasnojarské přehrady, jež je dlouhá 360 km a vytváří ji hráz s vodní elektrárnou u Divnogorska, kde řeka protíná výběžky Východních Sajan. Hloubka u hráze dosahuje 100 m. Nad hrází do přehrady ústí zprava Tuba a Syda a pod hrází Mana. U Krasnojarsku se výběžky Východních Sajan přibližují až k řece a vytvářejí zde malebné skály, tzv. Stolby. Pod Krasnojarskem se dolina opět rozšiřuje a řeka ztrácí horský charakter, i když se v korytě ještě vyskytují podvodní prahy, jež jsou výběžky Jenisejského krjaže. Na jednom z nich řeka tvoří Kazančinský práh, který je dlouhý 4 km a má spád 3,8 m při šířce koryta 550 až 600 m.\n\nDolní tok začíná u soutoku s Angarou a končí v ústí. Teče bažinatou Západosibiřskou rovinou z jihu na sever. Je dlouhý 2137 km. Charakter doliny se oproti střednímu toku prudce mění. Zatímco pravý břeh zůstává hornatý, levý je nízký. Šířka koryta je větší než 2 km, hloubka se pohybuje od 10 do 17 m a rychlost toku klesá na 0,8 až 1,1 m/s. Šířka doliny u ústí Dolní Tunguzky je přibližně 40 km a u Dudinky a Usť-Portu až 150 km při šířce koryta 2,5 až 5 km. Minimální hloubka na dolním toku kolísá mezi 5 až 8,5 m. Nad ústím Podkamenné Tunguzky řeka opět protíná výběžky Jenisejského krjaže a vytváří Osinovský práh, kde hloubka klesá na 2,5 m a rychlost vzrůstá na 2 až 3 m/s. Pod prahem řeka protéká skalnatou soutěskou, která je široká 740 m a hloubka zde dosahuje až 60 m. Pod ústím Dolní Tunguzky převažují hloubky 14 až 20 m a u Dudinky 20 až 25 m. Koryto se zde rozděluje na ramena a ostrovy mezi nimi dosahují délky až 20 km. Od ústí řeky Kurejka je už patrný vliv mořského přílivu. Pod vesnicí Usť-Port začíná delta. Brechovské ostrovy rozdělují koryto na množství průtoků, z nichž hlavní jsou čtyři (Ochotský, Kamenný, Velký a Malý Jenisej). Celková šířka koryta dosahuje 50 km. Pod ostrovy pokračuje řeka v jednom korytě, hrdle. Za ústí byl stanoven mys Sopočnaja Karga.\n\n\nPro povodí \"Jeniseje\" je charakteristická velká nesouměrnost. Pravobřežní část je 5,6krát větší než levobřežní. Povodí je tvořeno horami jižní Sibiře a převážnou částí Středosibiřské pahorkatiny, kterou pokrývá tajga. Půda v povodí je z převážné části věčně zmrzlá. Povodí řeky na území Ruska zahrnuje 198 620 řek o celkové délce 884 754 km a 126 364 jezer o celkové rozloze 51 835 km².\n\nZdrojem vody jsou téměř z poloviny sněhové srážky. Podíl dešťových srážek se pohybuje mezi 36 až 38 % a podzemní vody do 16 % a směrem k dolnímu toku klesá. Pro převážnou část toku je charakteristický jarní vzestup hladiny a letní povodně. V zimě průtok prudce klesá, ale dochází k náhlým vzestupům hladiny při uvolnění ledových zátarasů. Na horním toku je charakteristické protáhlé období vzestupu hladiny od jara do léta. Hladina začíná stoupat v květnu, někdy však už v dubnu a na středním toku o něco dříve než na horním. Na dolním toku u Dudinky pak vzestup začíná mezi polovinou května a začátkem června. Rozsah kolísání hladiny činí na horním toku 5 až 7 m, na středním toku 15 až 16 m a na dolním toku až 28 m u Kurejky. Směrem k ústí pak klesá na 11,7 m u Usť-Porta. Celkový roční odtok 624 km³ ho řadí na první místo v Rusku. Maximální průtok u Igarky činí 154 000 m³/s. Průměrný průtok v ústí činí 19 800 m³/s. Nárůst průtoku směrem k ústí zachycuje tabulka:\n\nZamrzat začíná řeka na dolním toku na začátku října a je pro ní charakteristické podzimní putování ledu po řece. Na dolním toku zamrzání končí na konci října, na středním toku a u Krasnojarsku v polovině listopadu a na horním toku na konci listopadu až v prosinci. Na některých úsecích vzniká náledí. Řeka začíná rozmrzat na horním toku na konci dubna, na středním toku v první polovině května a na dolním toku na začátku června. Jarní putování ledu po řece je doprovázené vznikem ledových zátaras.\n\nJenisej je důležitou dopravní tepnou Krasnojarského kraje. Pravidelná vodní doprava je provozována v délce 3 013 km od vesnice Označnnoje k ústí, avšak po dobu osmi měsíců je řeka zamrzlá. Hlavní trasa nákladní dopravy vede mezi Krasnojarskem do Dudinkou. Hlavní přístavy jsou Abakan, Krasnojarsk, Strelka, Lesosibirsk, Jenisejsk, Turuchansk, Igarka, Usť-Port. Do Igarky je možná doprava námořních lodí. Na horním toku je rozvinutá místní vodní doprava okolo hlavního přístavu v Kyzylu. V létě jsou mezi Krasnojarskem, Dudinkou a Diksonem organizovány turistické jízdy na parnících. Řeka se také využívá k plavení dřeva.\n\nNa řece byly, stejně jako na dalších sibiřských tocích, vybudovány přehradní nádrže s vodními elektrárnami. Jsou to Krasnojarská (1971) a Sajansko-šušenská přehrada (1975).\n\nV povodí řeky se nacházejí významná naleziště barevných kovů, např. mědi, niklu a chromu.\n\nV řece žije mnoho druhů ryb (síh omul, sleď obecný, nelma obecná, síh muksun, sterleď, jeseter, vyza velká).\n\n\n\n"}
{"id": "183033", "url": "https://cs.wikipedia.org/wiki?curid=183033", "title": "Saně na Zimních olympijských hrách 1972", "text": "Saně na Zimních olympijských hrách 1972\n"}
{"id": "183035", "url": "https://cs.wikipedia.org/wiki?curid=183035", "title": "Meziplanetární hmota", "text": "Meziplanetární hmota\n\nMeziplanetární hmota je občas používaný pojem pro tělesa sluneční soustavy, která se nacházejí v prostoru mezi planetami. Zahrnuje malá tělesa sluneční soustavy, drobné meteoroidy a kosmický prach.\n\nDo meziplanetární hmoty se obvykle zahrnují tato tělesa\n\n\nK meziplanetární hmotě se nepočítá\n\nZ uvedené tabulky je vidět, že meziplanetární hmota zahrnuje tělesa naprosto rozdílných velikostí a tedy i vlastností. Proto se tento pojem používá spíše k označování oblasti práce astronomů než k souhrnnému popisu zkoumaných těles (např. jedno ze světově nejznámějších oddělení Astronomického ústavu v Ondřejově je oddělení meziplanetární hmoty).\n\nV anglosaské literatuře se odpovídající pojem \"\" používá zřídka. Často se používá pojem \",\" který však neodpovídá pojmu meziplanetární hmota, i když se tak občas překládá. Jeho správný český ekvivalent je \"meziplanetární médium\".\n"}
{"id": "183037", "url": "https://cs.wikipedia.org/wiki?curid=183037", "title": "Centralna Banka Bosne i Hercegovine", "text": "Centralna Banka Bosne i Hercegovine\n\nCentralna Banka Bosne i Hercegovine ( Centrální banka Bosny a Hercegoviny, cyrilicí Централна банка Босне и Херцеговине (CBBiH, ЦББиХ)) je centrální bankou v Bosně a Hercegovině. Postavení banky bylo v zákonech zakotveno 20. června 1997 a úřad vznikl oficiálně 11. srpna téhož roku.\n\nSídlí v Sarajevu; její hlavní úkoly stanoví bosenský zákon a Daytonská mírová smlouva z roku 1995. CBBiH spravuje Konvertibilní marku – zajišťuje měnovou stabilitu a pevný kurz 1 KM: 0,51129 €. Banka též dohlíží na dodržování této měnové politiky v zemi, koordinuje svoji činnost s dalšími peněžními ústavy na nižším stupni. Hlavním orgánem CBBiH je bankovní rada, která se skládá z pěti členů, které jmenuje Předsednictvo s šestiletým mandátem. V prvních šesti letech existence banky (tedy od 11. srpna 1997) ji tvořil guvernér banky a její tři členové, vybraní po jednom ze všech tří národů státu – tedy Srbů, Chorvatů a Bosňáků.\n"}
{"id": "183044", "url": "https://cs.wikipedia.org/wiki?curid=183044", "title": "Propadání Dunaje", "text": "Propadání Dunaje\n\nPropadání Dunaje (nazývané také Prosakování Dunaje) je geologická zvláštnost v přírodním parku Horní Dunaj, mezi obcemi Immendingen a Möhringen a dále u města Fridingen v Bádensku-Württembersku. Vody Dunaje zde na různých místech prosakují a odtékají prostřednictvím krasových jeskyní do asi 12 kilometrů vzdáleného, jižním směrem situovaného města Aach, kde vyvěrají a tvoří stejnojmennou řeku Aach.\n\nVe vyvěračce Aachu se vody Dunaje opět dostávají na povrch a krátkým tokem odtékají do Bodamského jezera. Tak se dostává vlastně část vody Dunaje do Rýnu. Tato zeměpisná situace je významnou zvláštností hlavního evropského rozvodí, které dělí povodí Černého moře a povodí Severního moře.\n\nVe vápencových horninách bílé jury vymlely vody labyrint, který má objem asi 50 miliónů krychlových metrů. Přitom dochází k rozpuštění a vyplavení asi 7 tisíc tun vápence, což představuje asi 2700 krychlových metrů hmoty ročně.\n\nPřevážně v letních měsících, kdy korytem řeky protéká velmi málo vody, dochází k tomu, že celý tok řeky zcela zmizí v krasových otvorech. Přítoky Krähenbach v obci Möhringen a Elta ve městě Tuttlingen se pak stávají novými pramennými zdrojnicemi vlastního toku Dunaje.\n\nMnožství průsaků se rok od roku zvětšuje. Mezi lety 1884 až 1904 to bylo 80 dní za rok, kdy veškerá voda řeky zmizela do podzemí. Mezi lety 1933 až 1937 to bylo již 209 dní ročně a mezi lety 1938 až 1945 to bylo dokonce 270 dnů. Rekord drží rok 1921, kdy bylo dosaženo 309 dní za rok. Trend zvětšování se průsakových otvorů (ponorů) neustává a po určitém čase dojde zde k tomu, že veškeré vody řeky Dunaj budou téci prostřednictvím řeky Aach do Rýna.\n\nMísto, kde dochází k největšímu průsaku a mizení vody řeky (ponoru) do podzemí, se nachází mezi obcí Immendingen a obcí Möhringen.\n\nPrvní věrohodný důkaz o ponoru Dunaje se datuje do roku 1874.\n\nVědecky podložený důkaz o spojitosti mezi ponory Dunaje (povodí Černého moře) a vyvěračce Aach (povodí Severního moře) byl proveden geologem Adolphem Knopem z vyššího technického učení v Karlsruhe dne 9. října 1877, při kterém bylo použito 10 kilogramů barviva (Natriumfluorescein), 20 tun kuchyňské soli a 1200 kilogramů břidlicového oleje. Po 60 hodinách po ponoru Dunaje se všechny 3 prvky objevily ve vodě pramene Aachtopf, jenž se zbarvil do světle zelené a měl příchuť soli a dehtu. Později bylo podzemní spojení Aachtopf a Dunaje dále prozkoumáno. Okolo roku 1908 byla ve Fridingenu vykopána šachta, aby se prokázalo, jak voda z ponoru odtéká\n\nV roce 1927 rozhodl zemský soud Německé říše o sporu mezi Bádenskem na jedné straně a Würtenbergem spolu s Pruskem (tehdejší držitel Dunaji přiléhajícímu území Hohenzoller) na straně druhé ve prospěch omezení snížení kvality vod v Dunaji (t.j. nezvyšovat průsaky ve prospěch Bádenska), ale zároveň zakázal jakkoliv průsaky omezovat (ze strany Würtenbergu a Pruska).\n"}
{"id": "183047", "url": "https://cs.wikipedia.org/wiki?curid=183047", "title": "Slávička mnohotvárná", "text": "Slávička mnohotvárná\n\nSlávička mnohotvárná (\"Dreissena polymorpha\") je druh euhalinního mlže z čeledi slávičkovití. Jedná se o invazní druh.\n\nDruh se dělí na dva poddruhy:\n\n\nLarvou slávičky je veliger. K přichycení k podkladu používá byssová vlákna (vlákna z látky podobné chitinu, jimiž se někteří mlži přichycují). Filtrováním zvyšuje průhlednost vody a vyfiltruje i shluky, které sama nežere. Přesunuje potravu z vodního sloupce na dno a zpřístupňuje tak potravu pro chironomidy.\n\nBiotopem slávičky mnohotvárné jsou vodní nádrže a pomalejší vodní toky. Jedná se o euhalinní druh, žijící přisedle.\n\nVyskytuje se v Evropě, a jako invazní druh v Americe. Není uveden v červeném seznamu IUCN - nevyhodnocený (NE)\n\n\n"}
{"id": "183049", "url": "https://cs.wikipedia.org/wiki?curid=183049", "title": "Tatra 111", "text": "Tatra 111\n\nTatra 111 je jedním z nejslavnějších nákladních automobilů značky Tatra, který si svou spolehlivostí a dobrými jízdními vlastnostmi v terénu rychle získal oblibu jak u německé armády, pro kterou byl vyvinut, tak později i u československé armády a u civilních řidičů nejen v Československu, ale i v zahraničí, především v drsných podmínkách Sibiře v tehdejším Sovětském svazu. V sibiřském městě Susuman jí byl postaven pomník. Vůz Tatra 111 byl vyráběn od roku 1942 až do roku 1962, kdy byl ve výrobě definitivně nahrazen vozem Tatra 138. \n\nCelkově bylo vyrobeno téměř 34 tisíc automobilů typu Tatra 111 v mnoha provedeních a modifikacích. Nejčastěji to byly valníky a sklápěče, ale i autojeřáby, bagry, cisternové vozy, vozy na přepravu cementu, tahače a mnohé speciální nástavby.\n\nAutomobil byl vyvinut ještě za druhé světové války v období nedostatku kvalitních konstrukčních materiálů a barevných kovů. Přesto 111 vynikala vysokou životností i v těžkých provozních podmínkách. „Stojedenáctky“ byly úspěšně používány Wehrmachtem, po osvobození a únorovém puči se proslavily hlavně na velkých stavbách nejen socialismu u nás i ve světě.\n\nTatra 111 prošla během let výroby mnoha úpravami a vylepšeními. Původně poměrně vysoko nastavený výkon motoru 154 kW při 2 250 ot/min. byl později z důvodu zvýšení spolehlivosti a možnosti dlouhodobého zatížení snížen na 132 kW při 1 800 ot/min. Nosnost 8 tun u prvních vozů byla později zvýšena na 10,3 tuny.\n\nNa pohled nejvýznamnější změny zaznamenala v průběhu výroby kabina řidiče, která byla u prvních vozů velmi jednoduchých hranatých tvarů s malými okny. Vyráběla se z dřevotřísky, která nahrazovala během války nedostatkový ocelový plech. Pozdější kabiny už byly ocelové, zpočátku s dřevěnou kostrou; poslední modely však byly už celokovové, z počátku s typickým negativním sklonem čelních skel (taktické důvody). Velkým vývojem prošel i motor - změněn byl pohon ventilátorů chlazení z původních řetězů na pozdější klínové řemeny, tvar spalovacího prostoru a koruny pístů (T 111A), která znamenala i záměnu polohy sacího a výfukového potrubí, ale bylo vylepšeno i chlazení a snížena spotřeba paliva.\n\nTatra 111 dosahovala rychlost u prvních vozů 75 km/h, později, po snížení otáček motoru 62 km/h při poměrně příznivé průměrné spotřebě 30 litrů nafty na 100 km. Motory typu T 111 našly poměrně široké využití. Mimo vozidel T 111 poháněly ve výkonnější verzi i odvozené silniční tahače těžkých přívěsů Tatra 141, méně známé jednostranné sklápěče Tatra 147, ale také například populární motorové železniční vozy řady M 131.1 (známé pod přezdívkou Hurvínek) - zde ve verzi sníženého výkonu, nebo malé letištní tahače a navijáky, či vojenské motorové čluny.\n\nMotory s jiným počtem válců odvozené od T 111 zase poháněly například Tatru 128 (V8), horský autobus Tatra 500 HB (V8), nebo známý střední terénní automobil Praga V3S (prototyp R5, sériově motory R6 T 911, T 912) a jeho silniční verzi Praga S5T. Motor T 111 byl ještě během války zabudován i do německých osmikolových obrněných automobilů Sd Kfz. 234, kolopásových vozidel FAMO F3 a od dvanáctiválce T 111 byl odvozen i osmnáctiválcový motor T 955 s třemi řadami válců do W vyrobený v několika prototypech (1 k vidění v Technickém muzeu v Kopřivnici), určený pro pohon německých tanků Tiger I. Odvozen byl i čtyřválec T 114 a plochý šestiválec T 116 pohánějící prototypy Tatra.\n\nPři stavbě T 111 byly v plné míře využity zásady tatrovácké koncepce. Automobil měl pohon všech kol s vypínatelným pohonem přední nápravy. Podvozek vozidla byl tvořen páteřní nosnou rourou, na kterou byly přírubami uchyceny rozvodovky jednotlivých náprav, včetně přední. Všechny nápravy byly výkyvné, což společně s torzně tuhým páteřovým rámem a uzávěrkami diferenciálů umožňovalo vozu velmi dobrou průchodnost terénem. \n\nMotor T 111 (typ T 103) byl vznětový s přímým vstřikováním paliva ze dvou spřažených šestiválcových vstřikovacích čerpadel a rozvodem OHV pomocí tří vačkových hřídelí se dvěma ventily na válec. Měl 12 válců ve dvou řadách uspořádaných do V 75° o zdvihovém objemu 14,8 litru (vrtání 110 × zdvih 130 mm) a byl chlazen vzduchem pomocí dvou tlačných axiálních ventilátorů, poháněných nejprve zapouzdřeným řetězovým, později jednodušším řemenovým převodem. Vstup na čele i výdech chladicího vzduchu na horní ploše kapoty byl regulován otočnými žaluziemi. Ze segmentů skládaný šroubovaný klikový hřídel byl valivě uložen v tunelové skříni s ozubenými koly rozvodu na přední straně. Tlakové oběžné mazání se „suchou“ skříní a dvěma čerpadly (odsávací, mazací). Motor byl původně vyvinut pro těžký obrněný automobil Sd Kfz. 234.\n\nProvoz v klimatických podmínkách Sovětského svazu kladl na motor velké nároky. V mrazech okolo -40 °C byl motor dnem i nocí v chodu, po třech měsících šel vůz do opravy. Pokud se motor zastavil a nepodařilo se ho nastartovat do 5 minut, rozdělal se pod ním oheň, když se ani potom nenastartoval, auto bylo odvlečeno do dílen. \n\nPřevodovka byla mechanická čtyřstupňová a byla doplněna přídavnou převodovkou pro jízdu v terénu, nebo pro případ, kdy bylo potřeba použít velký kroutící moment (velkou tažnou sílu). Vozidla byla schopná například utáhnout až dva přívěsy o celkové hmotnosti do 22 tun. Na takovou zátěž byl motor slabý, ve stoupání běžel v plných otáčkách, a Tatra jela rychlostí 5 km/hod. Alternativně mohl být montován i naviják.\n\n\n"}
{"id": "183050", "url": "https://cs.wikipedia.org/wiki?curid=183050", "title": "Román pro ženy (film)", "text": "Román pro ženy (film)\n\nRomán pro ženy je česká filmová komedie podle knižní předlohy Michala Viewegha \"Román pro ženy\". Hlavní roli Laury ztvárnila Zuzana Kanócz, její matku, která nesnáší Čechy a čecháčkovství zahrála Simona Stašová a roli Olivera alias Pažouta, který je nynějším galantním milencem Laury a někdejším milencem její matky Marek Vašut. Roli Ingrid, která nesnáší muže, zahrála Ladislava Něrgešová a roli babičky ztvárnila Stella Zázvorková.\n\nPísně ve filmu zpívala skupina Support Lesbiens a Iva Frühlingová.\n\nLaura si jako obvykle jen tak zaběhne ke své oblíbené kadeřnici a jí, jejím kolegyním a všem divákům během stříhání, barvení a foukání poví svůj \"životní příběh\", ve kterém postupně poznáváme dosavadní Lauřiny partnery až se dostaneme k tomu osudovému, Oliverovi (Marek Vašut), bohémskému čtyřicátníkovi z reklamní branže. Ani zjištění, že jde o dávného milence Lauřiny mámy (Simona Stašová), oba neodradí od vztahu plného vášně. Podobně jako Laura (Zuzana Kanócz) i její ovdovělá máma se snaží najít muže, který ovšem musí splňovat její náročné požadavky. V první řadě by to neměl být Čech (s těmi Jana pro jejich \"buranismus\" naprosto skoncovala), musí mít rád všechny národnosti, nesmí si libovat ve zbraních, nesmí být proti potratům apod. Jana je žena světaznalá (polovinu svých replik má v angličtině nebo ve francouzštině), elegantní a z titulu svého věku by už měla být dostatečně uvědomělá. Ale v podstatě je stejně praštěná jako její o dvacet let mladší dcera. V další vedlejší roli se objevuje Miroslav Donutil coby Lauřin a Janin soused Žemla, kterému je po většinu filmu vyhrazen k hereckým projevům pouze balkon. Jeho smutná postava (má nemocnou manželku, která je ve filmu pouze slyšet) ale dobře kontrastuje s bujarou náturou jeho sousedek, které na balkoně neustále suší své krajkové prádlo, případně slaví Den díkůvzdání...\n\n"}
{"id": "183051", "url": "https://cs.wikipedia.org/wiki?curid=183051", "title": "Rudolph Gehringer", "text": "Rudolph Gehringer\n\nRudolph Gehringer () byl německý letecký konstruktér.\n\nInženýr Gehringer svoji kariéru zahájil u firmy Flugzeugbau Friedrichshafen, kde pracoval v konstrukční kanceláři pod vedením diplomovaného inženýra Theodora Kobera. Od počátku roku 1917 působil u firmy Pfalz Flugzeugwerke na pozici hlavního konstruktéra, kde začal s vývojem stíhacího dvouplošníku Pfalz D.III. V továrně Pfalz působil až do konce první světové války a vedl vývoj dalších stíhacích letounů s charakteristickými ladnými tvary a pevnou konstrukcí.\n"}
{"id": "183052", "url": "https://cs.wikipedia.org/wiki?curid=183052", "title": "Mohelnice (přítok Morávky)", "text": "Mohelnice (přítok Morávky)\n\nMohelnice () je horská řeka v Moravskoslezském kraji, přítok řeky Morávky, který odvodňuje malou oblast Moravskoslezských Beskyd v okrese Frýdek-Místek.\n\nMohelnice pramení v Moravskoslezských Beskydech v nadmořské výšce kolem 720 m na jižních svazích hory Obidová (987 m). Potok vytváří k severu směřující údolí mezi masívy Lysé hory (1 323 m) na západě a Travného (1 203 m) na východě. Na Mohelnici leží obce Krásná a Raškovice; a v Raškovicích v nadmořské výšce 410 m potok zleva ústí do řeky Morávky.\n\n\"(levý/pravý)\"\n\n"}
{"id": "183055", "url": "https://cs.wikipedia.org/wiki?curid=183055", "title": "Wattmetr", "text": "Wattmetr\n\nWattmetr je elektrický měřicí přístroj, kterým se zpravidla měří činný výkon elektrického proudu.\n\nTradiční analogový wattmetr je elektrodynamický přístroj. Takové zařízení obsahuje dvojici cívek, z nichž jedna je pevná (tzv. \"proudová cívka\") s co nejmenším odporem a druhá pohyblivá (tzv. \"napěťová cívka\") s co největším odporem. \n\nProudová cívka je zapojena do série s měřeným elektrickým obvodem a napěťová cívka paralelně s měřeným obvodem. Na napěťové cívce je připevněna ručička, která na stupnici ukazuje měřený elektrický výkon. Proud protékající skrz proudovou cívku způsobí vytvoření magnetického pole, které je úměrné protékajícímu proudu a jeho fázovému posunu. U napěťové cívky je konstrukčně (obvykle rezistorem velké hodnoty) omezený protékající proud. Elektromagnetická pole obou cívek se navzájem ovlivňují a v případě měření ve stejnosměrném obvodu je výsledná výchylka na stupnici úměrná jak napětí tak proudu (podle vztahu P=UI). Při měřeních ve střídavých obvodech lze elektrický výkon určit pomocí efektivních hodnot proudu a napětí a jejich vzájemného fázového posunu.\n\nOba obvody wattmetru (proudový a napěťový) mohou být nezávisle na sobě přetíženy. Může dojít k poškození přístroje i bez známého vychýlení ručky za okraj stupnice. Údaj na stupnici závisí totiž nejen na skutečných hodnotách proudu a napětí, ale i na účiníku. Pokud budeme měřit v obvodu s nízkým účiníkem, bude nám wattmetr ukazovat malou hodnotu i přes to, že bude proudově nebo napěťově přetížen jalovým výkonem.\n\nProto wattmetry obsahují nejen údaj o maximálním měřitelném výkonu, ale i o maximálních hodnotách proudu a napětí v měřeném obvodu.\n\nElektronické wattmetry bývají používány k měření menších výkonů, než wattmetry analogové nebo k měření frekvencí, které jsou mimo rozsah analogových přístrojů.\n"}
{"id": "183056", "url": "https://cs.wikipedia.org/wiki?curid=183056", "title": "Román pro ženy", "text": "Román pro ženy\n\nRomán pro ženy je román od českého spisovatele Michala Viewegha vydaný v roce 2001. Knihu vydalo Nakladatelství Petrov.\n\nKniha je námětem stejnojmenného filmu od Filipa Renče z roku 2004.\n\nPříběh je o dvaadvacetileté redaktorce ženského magazínu Vyrovnaná žena, která zažívá velké změny ve svém milostném životě.\n"}
{"id": "183058", "url": "https://cs.wikipedia.org/wiki?curid=183058", "title": "Korbikula asijská", "text": "Korbikula asijská\n\nKorbikula asijská (\"Corbicula fluminea\") je druh sladkovodního mlže z čeledi Corbiculidae.\n\nDélka lastury: \"38 - 50\" (ověřit) mm. Výška lastury: … mm. Tloušťka schránky: … mm.\n\nBiotop: větší řeky.\n\n\nPůvodem asijský druh. V mnoha oblastech jako invazní druh.\n\n\n"}
{"id": "183062", "url": "https://cs.wikipedia.org/wiki?curid=183062", "title": "Česká Jablonná", "text": "Česká Jablonná\n\nČeská Jablonná je místní část města Přibyslavi, ležící od něj 3,5 km jižně v nadmořské výšce 510 m n. m. Rozkládá se v údolí na potoku \"Bystřice\". Na západě ční nejvyšší bod v okolí \"U Božích muk\" (562 m n. m.) a na severu se tyčí vrch \"Borovina\" (526 m n. m.).\n\nPrvní zmínka pochází ze dne 6. dubna 1356, kdy Čeněk z Lipé postupuje polenské panství včetně této vsi Ješku z Pirkštejna. Tehdy byla značena jako \"Gablanc Bohemicale\". Po celou svou historii patřila k polenskému panství. V 17. století je již vedena jako Česká Jablonná (\"Czieska Jablon nebo Čzeska Jablonna\"). Na konci 18. století má již německou variantu jména \"Böhemisch Gablenz\" nebo \"Česká Gablon\".\n\n30. dubna 1976 se stala částí města Přibyslav.\n\nVývoj počtu obyvatel za část obce Česká Jablonná uvádí tabulka níže.\n\nSe vsí jsou spjaty tyto osobnosti:\n\n\n"}
{"id": "183068", "url": "https://cs.wikipedia.org/wiki?curid=183068", "title": "Stráň", "text": "Stráň\n\nStráň může být:\n\n\n\n\n"}
{"id": "183071", "url": "https://cs.wikipedia.org/wiki?curid=183071", "title": "Raimo Helminen", "text": "Raimo Helminen\n\nRaimo Ilmari Helminen (* 11. března 1964, Tampere), přezdívaný Raipe, je bývalý finský profesionální hokejista a v současnosti hokejový trenér působící v SM-liize v týmu Ilves Tampere.\n\nRaimo Helminen zahájil svou profesionální kariéru v týmu finské ligy Ilves Tampere v roce 1982. V roce 1984 byl draftován týmem New York Rangers severoamerické NHL. V NHL odehrál celkem čtyři sezóny, kromě Rangers nastoupil také za Minnesota North Stars a New York Islanders. V roce 1990 se vrátil do Evropy, hrál nejdříve ve švédské lize za tým Malmö IF, v roce 1996 přestoupil do Ilves Tampere, kde také ukončil kariéru.\n\nS finskou reprezentací získal Raimo Helminen tři olympijské medaile (stříbrnou v roce 1988 v Calgary, bronzovou v letech 1994 v Lillehammeru a 1998 v Naganu).\nReprezentoval také Finsko na jedenácti mistrovstvích světa (mimo jiné v roce 1995, odkud si přivezl zlatou medaili). V reprezentaci nastřílel 52 gólů a na dalších 155 přihrál.\n\n"}
{"id": "183072", "url": "https://cs.wikipedia.org/wiki?curid=183072", "title": "OR", "text": "OR\n\nSpojení písmen O a R může mít různé významy:\n\n\n"}
{"id": "183073", "url": "https://cs.wikipedia.org/wiki?curid=183073", "title": "Timo Jutila", "text": "Timo Jutila\n\nTimo Jutila (* 24. prosince 1963, Tampere) je bývalý finský profesionální hokejista.\nNastupoval na pozici obránce.\n\nTimo Jutila zahájil svou profesionální kariéru v týmu finské ligy Tappara Tampere, kde hrál v letech 1980 až 1983. V roce 1982 byl draftován týmem Buffalo Sabres severoamerické NHL. V NHL strávil pouze jeden nepříliš úspěšný rok (1984-85, většinou hrál pouze na farmě v nižší soutěži, přímo za Sabres odehrál pouze 10 zápasů. Po návratu do Evropy v roce 1985 odehrál ještě 14 velice úspěšných sezón, většinou za svůj domovský klub Tappara (s výjimkou let 1988-92 ve švédském Luleå HF a sezóny 1996-97 ve švýcarském Bernu).\n\nTimo Jutila patřil dlouhá léta k oporám finské reprezentace, mimo jiné s ní získal titul mistra světa v roce 1995, stříbrnou medaili na mistrovství světa v letech 1992 a 1994 a bronzovou medaili na olympijských hrách v roce 1994.\n\n"}
{"id": "183074", "url": "https://cs.wikipedia.org/wiki?curid=183074", "title": "Niko Kapanen", "text": "Niko Kapanen\n\nNiko Kapanen (* 29. dubna 1978, Hattula) je bývalý finský profesionální hokejista, který naposledy hrál za tým HPK ve finské Liize. Nastupoval na pozici středního útočníka.\n\nNiko Kapanen zahájil svou profesionální kariéru v týmu finské ligy HPK Hameenlinna, kde hrál v letech 1995 až 2000. Po jedné sezóně v TPS Turku přestoupil v roce 2001 do NHL, kde se po první nepříliš úspěšné sezóně strávené většinou na farmě v nižší soutěži stal oporou týmu Dallas Stars. V roce 2006 přestoupil do týmu Atlanta Thrashers, odkud byl vyměněn do Phoenix Coyotes. Po sezóně 2007/08 odešel do KHL, kde nastupoval za Ak Bars Kazaň (2008–2013), HC Lev Praha (2013–2014) a Jokerit Helsinky (2014–2016). Svou kariéru zakončil jednou sezónou v dresu HKP ve finské nejvyšší lize.\n\nS finskou reprezentací získal Niko Kapanen stříbrnou olympijskou medaili v roce 2006 v Turíně a na světovém šampionátu v roce 2011 získal titul mistrů světa.\n\n"}
{"id": "183076", "url": "https://cs.wikipedia.org/wiki?curid=183076", "title": "Miikka Kiprusoff", "text": "Miikka Kiprusoff\n\nMiika Kiprusoff (* 26. října 1976, Turku) je bývalý finský profesionální hokejový brankář. Nejdelší část kariéry strávil v severoamerické NHL v týmu Calgary Flames.\nJe vysoký 188 centimetrů, váží 89 kilogramů.\n\nMiika Kiprusoff zahájil svou profesionální kariéru v roce 1995 v týmu finské ligy TPS Turku, následovalo angažmá ve švédské lize v AIK Ishockey a v severoamerické AHL v týmu Kentucky Thoroughblades. V letech 2001 až 2004 hrál Kiprusoff za tým San Jose Sharks v NHL, byl ale brankářskou dvojkou a za čtyři sezóny odchytal pouze 48 zápasů. Situace se změnila teprve po přestupu do Calgary, kde se vypracoval na brankaře číslo 1 a v sezóně 2005–06 obdržel dokonce ocenění Vezina Trophy pro nejlepšího brankáře celé NHL. Před začátkem sezony 2013/2014 oznámil ukončení sportovní kariéry.\n\n\n"}
{"id": "183080", "url": "https://cs.wikipedia.org/wiki?curid=183080", "title": "Jarmo Myllys", "text": "Jarmo Myllys\n\nJarmo Myllys (* 29. května 1965) je bývalý finský profesionální hokejový brankář.\nJe vysoký 173 centimetrů, váží 78 kilogramů. Přes svůj poměrně malý (na hokejistu) vzrůst se stal jedním z historicky nejlepších finských brankářů.\n\nJarmo Myllys zahájil svou profesionální kariéru v roce 1984 v týmu finské ligy Ilves Tampere, v letech 1986 až 1988 hrál za další finský tým Lukko Rauma. V letech 1988 až 1992 hrál v severoamerických soutěžích – většinou v nižších, do NHL se mu příliš nedařilo proniknout, odchytal v ní pouze 39 zápasů.\nPo návratu do Evropy následovala jedna sezóna v Lukko Rauma a pak sedm sezón (1994 až 2001) dlouhé angažmá ve švédském klubu Luleå HF, které je spojeno s Myllysovými největšími úspěchy jak v klubu, tak ve finské reprezentaci. Profesionální kariéru ukončil ve věku 40 let v roce 2005.\n\nS finskou reprezentací získal Jarmo Myllys tři olympijské medaile (stříbrnou v roce 1988, bronzovou v letech 1994 a 1998). Doslova národním hrdinou se stal v roce 1995, kdy měl zásadní podíl na vítězství Finska na mistrovství světa. Za reprezentaci odchytal celkem 188 utkání.\n"}
{"id": "183082", "url": "https://cs.wikipedia.org/wiki?curid=183082", "title": "Jiří Ignác Linek", "text": "Jiří Ignác Linek\n\nJiří Ignác Linek (Linka) (21. ledna 1725 Bakov nad Jizerou – 2. ledna 1792 Bakov nad Jizerou) byl český kantor a hudební skladatel předklasického období.\n\nJiří Ignác byl čtvrtý ze sedmi dětí městského radního, písaře a učitele v Bakově, Jiřího Linky. V matrice jsou oba vedeni jako Jiří Linka, ale skladatel sám své skladby podepisoval jako Linek. Základní hudební vzdělání získal v Mladé Boleslavi u místního varhaníka Červinky. V letech 1735 a 1736 studoval na piaristické koleji v Kosmonosích, kde byl jeho spolužákem Jiří Antonín Benda, později jeden z nejslavnějších českých skladatelů. Později pokračoval v hudebních studiích v Praze u proslulého českého skladatele a varhaníka Josefa Segera a v Sobotce u kantora Josefa Svobody.\n\nV roce 1747 vyhověl hrabě František Arnošt z Valdštejna jeho ponížené žádosti a jmenoval jej kantorem v Bakově. S tím byla spojena i funkce ředitele kůru v kostele sv. Bartoloměje. Brzy poté se oženil s Terezií Čapkovou z Jičína. Měl pět dětí a jeho hmotné poměry byly velice bídné. Aby uživil rodinu, sedlačil kromě kantořiny a správy kůru na malém hospodářství. Nepomohlo ani, když byl v roce 1759 jmenován prvním starším literátského kůru; tato funkce mu však alespoň umožňovala provádět vlastní skladby. Je dochována žádost, aby mu pro nouzi byla vyplácena část koled. Onemocněl těžkou tuberkulózou, které podlehl 30. prosince 1791. Zanechal po sobě významné hudební dílo, ale také dluh 30 zlatých a 88 krejcarů.\n\nJiří Ignác Linek je typickým představitelem hudby českých kantorů předklasického období. Vzhledem k funkcím, které zastával, je většina jeho skladeb chrámového charakteru, je však také autorem dvou pastorálních symfonií a několika koncertů pro cembalo a orchestr. Jako skladatel byl velmi plodný. Jen v Národním muzeu je evidováno více než 230 jeho skladeb. Další rukopisy a dobové opisy jsou uloženy v Bakově, Brně, Turnově, Sloupu, ale dokonce i v Rožňavě, Trnavě a Vratislavi, což svědčí o tom, že jeho skladby byly ve své době velmi oblíbené.\n\nPatrně nejvýznamnějšími díly jsou jeho \"sepolkra\", vokálně instrumentální skladby o umučení Krista, prováděné o velikonocích na Velký pátek (\"sepulchrum\" znamená Boží hrob). Tyto tři skladby (\"Oratorium o umučení Pána našeho Ježíše Krista, Symphonia o umučení Páně a Kriminalista nevinný\") jsou nejrozsáhlejší oratorní skladby 18. století, psané na český text. Jsou pozoruhodné i po formální stránce. Velké dacapové árie (ABA) jsou uváděny prokomponovaným recitativem a instrumentální předehrou. Sbor se uplatňuje výhradně v závěru skladby.\n\nKatalog Linkových skladeb se pokusil sestavit Josef Horčička (1870 – 1939). Není zdaleka úplný, ale najdeme v něm 41 mší, 9 rekviem, 27 offertorií, 76 litanií, asi 30 pastorel a mnoho dalších rozmanitých skladeb.\n\nDnes je Jiří Ignác Linek znám zejména jako autor vánoční chrámové hudby. Jeho pastorely \"Dobrou noc Ježíšku\", \"Narodil se Kristus Pán\" (s citací stejnojmenné koledy) a vánoční mše jsou neodmyslitelnou součástí českých Vánoc.\n\n\n"}
{"id": "183087", "url": "https://cs.wikipedia.org/wiki?curid=183087", "title": "Anubis (goa'uld)", "text": "Anubis (goa'uld)\n\nAnubis je fiktivní postavou velmi mocného goa'ulda ve sci-fi seriálu Hvězdná brána. Anubis nahradil v 5. sérii Apophise poté, co byl v epizodě Nepřátelé Apophis zničen. Poprvé byl Anubis zmíněn v epizodě Mezi dvěma ohni. Osobně je představen v epizodě Překvapivá odhalení. Představuje jej herec David Palffy.\n\n\"Ty nevíš, jak zlý je Anubis. Byl vyhnán vládci soustavy, protože jeho zločiny byly nevyslovitelné. Dokonce i mezi Goa'uldy.\"\n\nAnubis byl nejmocnějším a nejhorším Goa'uldem v dějinách. Byl původně jedním z vládců soustavy, byl však vyhnán Raem, protože jeho zločiny byly nevyslovitelné, dokonce i mezi Goa'uldy. Byl pokládán za mrtvého, ale obelstil Omu, která mu pomohla se povznést. Povznesení Antikové mu však nedovolili se k nim přidat a donutili ho k existenci mezi stavem povznesení a smrtelnou existencí. Díky znalostem Antiků získal vyspělé technologie a použil je k pomstě a získání vlády nad celou galaxií.\n\nAnubis byl na začátku vládcem ve službách Apepa. Jeho vítězství mu přinesla respekt a slávu. Ale jeho ambice směřovaly dál. Objevil sílu antických technologií. S pomocí šesti artefaktů \"Ok Goa'ldů\" vyrobil zbraň se silou schopnou zničit planety. Zavraždil Apepa a jeho symbionta předhodil ostatním.\n\nRa však poté přiměl ostatní goa'uldy k útoku a po třistaleté válce Anubise porazil. Ra se stal poté vrchním vládcem a Anubis byl vyhnán. Oka byla rozdělena mezi ostatní vládce.\n\nNa planetě Kheb dokázal podvést Omu Desalu, která jej povznesla. Oma poté nebyla schopna Anubise descendovat (vrátit do lidské formy). Ostatní zasáhli a snížili Anubise. Povolili mu vládnout a použít znalostí v nižších sférách, jako jiný goa'uld.\n\nPo porážce Apophise a Crona, Anubis začal projevovat svou moc. Přidali se k němu někteří menší Goa'uldi jako vyhnaný Thovt, Osiris, Zipacna a Tanith. S pomocí Antických znalostí upravil své štíty a zbraně. Aby zabránil konfrontaci s Asgardy, donutil Tollány k vývoji zbraně schopné proniknout Iris. Když Narim zbraně zničil, Anubis dobyl Tollanu.\n\nNa summit vládců soustavy Anubis vyslal Osirise jako svého emisara, požadujíce návrat svého postavení vládce soustavy. I přes odmítnutí vládcem Yu byl restaurován mezi vládci soustavy. Za to jim nabídl, že zničí Tau'ri a Tok'ry. Jako tisíc let mrtvý goa'uld nebyl vázán smlouvou o chráněných planetách s Asgardy.\n\nVe stejné době zaútočil Zipacna na základnu Tok'rů. Hledal jed Tok'rů (chemickou zbraň, kterou Tok'rové původně chtěli použít proti vládcům soustavy), ale nenašel ji. Anubis se pokusil zničit Zemi asteroidem, ale lidé našli způsob, jak katastrofě zabránit.\n\nPoté Anubis napadl Asgardy chráněnou planetu. S vylepšenými štíty a zbraněmi byl schopen zvítězit a zajmout Thóra. Thóra osvobodila SG-1, ale jeho vědomí zůstalo v počítači lodi. Anubis v retribuci napadl Zemi pomocí zbraně, schopné zničit výbuchem Hvězdné brány Zemi. Zbraň však byla zničena Rya'cem a brána byla odhozena do vesmíru, kde bezpečně daleko od Země explodovala.\n\nAnubis od svého návratu vedl válku proti vládcům soustavy. Hledal šest \"ok Goa'uldů\". Šesté oko (Raovo) bylo na Abydosu. Daniel Jackson o nich informoval Zemi. Anubis zaútočil na Abydos, ale Daniel (povznesený) mu hrozil, že pokud nenechá Abydos nedotčený, tak Anubise zničí. Anubis mu zjevil, že je také povznesený a jeho požadavky odmítl. Na druhé straně se ho bál, protože věřil, že Daniel má moc ho zničit.\n\nDaniel si tak mohl vynutil dohodu – Raovo Oko předá SG-1 Anubisovi a on nechá Abydos být a nechá SG-1 odejít. Anubis však přesto zničil Abydos pomocí své superzbraně. Daniela zastavila Oma (descendovala jej) a Anubis poté zničil flotilu vládců soustavy u Abydosu, vedenou vládcem Yu. Oma obyvatele povznesla a obnovila (jako povznesená bytost) planetu. Tau'ri uzavřeli dohodu s vládci soustavy a Anubisovu mateřskou loď napadli, přičemž zničili jeho superzbraň. Ba'al poté nad Kelownou zničil jeho loď, Anubis však unikl v únikovém modulu.\n\nAnubis vyvinul Kull bojovníky, aby nahradil Jaffy. Tým SG-1 ve snaze jej zastavit zabil Thovta a zničil goauldskou královnu, produkující modifikované symbionty.\n\nKdyž zjistil, že na P3X-439 je archiv Antiků, vyslal tam Jaffy. Lidé ho však předběhli a archív zničili. Anubis věříce, že Tau'ri disponuje technologií Antiků, zahájil útok na Zemi. Jack O'Neill použil vědomosti Antiků a našel na Antarktidě základnu Antiků. Použil zbraně Antiků proti Anubisovi a zničil jeho flotilu. Anubis však díky povznesení přežil. Pokusil se utéci z SGC. Místo toho byl poslán na ledovou planetu v těle ruského důstojníka Vaselova.\n\nNakonec Anubis z planety unikl a vrátil se na své místo. Donutil Ba'ala k tomu, aby se k němu přidal. Když Replikátoři zahájili invazi do Mléčné dráhy, nařídil Ba'alovi je napadnout. Jaffové obsadili Dakaru s Antickou zbraní. Ba'al se spojil proti replikátorům s Tau'ri a Tok'ry, kteří zbraní Antiků zničili replikátory v galaxii. Anubis poté chtěl obsadit Dakaru sám a použít zbraň k zničení života v galaxii, ale Oma mu v tom nakonec zabránila.\n\n\n"}
{"id": "183092", "url": "https://cs.wikipedia.org/wiki?curid=183092", "title": "Bitová operace", "text": "Bitová operace\n\nBitová operace ( ) je operace, která aplikuje určitou logickou operaci nikoliv na jednotlivé bity, ale na celé vektory bitů; bitová negace zneguje hodnoty všech bitů operandu, bitová konjunkce () vrací hodnotu, jejíž n-tý bit je logickou konjunkcí n-tého bitu prvního operandu a n-tého bitu druhého operandu. Většina procesorů má strojové instrukce, které provádějí bitové operace na obvyklé operandy: byty, půlslova, slova, atd.; tyto operace typicky nejsou pomalejší než provádění sčítání a odečítání stejných operandů (protože není třeba provádět přenosy nebo výpůjčky mezi dvojkovými řády).\n\nDalšími bitovými operacemi, které jsou dostupné jako strojové instrukce, jsou operace bitových posuvů a rotací. Posuv o jeden bit doleva lze interpretovat jako znásobení operandu číslem dvě, posuv o jeden bit doprava jako vydělení dvěma. Posuvy o více bitů pak jako násobení nebo dělení příslušnou mocninou čísla dvě. Posuvy o jeden bit jsou mnohem rychlejší než operace násobení a dělení; posuvy o větší počet bitů se na některých procesorech provádějí opakovaným posuvem o jeden bit a mohou tak být poměrně pomalé.\n\nV některých programovacích jazycích jsou bitové operace dostupné pomocí zvláštních operátorů. Příkladem je jazyk C a jazyky z něj odvozené.\n\nBitový operátor NOT, nebo doplněk, je unární operace, která provádí logickou negaci každého bitu. Pro provedení operace je hodnota každého bitu opačná, tzn. z jednotek se stanou nuly a naopak.\n\nV některých programovacích jazycích včetně C/C++ je bitový operátor NOT představován znakem '~' (tilda).\n\nPozor. Někdy se tento bitový operátor zaměňuje s logickým operátorem NOT, který je např. v C/C++ představován znakem '!' (vykřičník). Logický operátor NOT ovšem bere celou zadanou hodnotu jako jednu hodnotu typu boolean a změní hodnotu true na hodnotu false nebo naopak. Logický operátor NOT není bitovým operátorem.\n\nBitový operátor OR bere dva bitové vzory o stejné délce a vytváří nový bitový vzor, jehož hodnota závisí na hodnotě vstupních bitových vzorů. Porovnává postupně jeden po druhém příslušné bity (první bit prvního vzoru s prvním bitem druhého vzoru, druhý bit prvního vzoru s druhým bitem druhého vzoru atd.) a provádí s každým párem logickou operaci OR. Výsledek je pak hodnota 1, pokud alespoň jeden bit (nebo také oba dva) mají hodnotu 1, nebo je výsledek hodnota 0, pokud oba dva bity mají hodnotu 0. Příklad:\n\nV jazycích C/C++ je bitový operátor OR představován znakem '|' (pozn. nezaměňovat s logickým operátorem OR, který je přestavován dvojicí těchto znaků '||').\n\nBitový operátor XOR bere dva bitové vzory o stejné délce a vytváří nový bitový vzor, jehož hodnota závisí na hodnotě vstupních bitových vzorů. Porovnává postupně jeden po druhém příslušné bity (první bit prvního vzoru s prvním bitem druhého vzoru, druhý bit prvního vzoru s druhým bitem druhého vzoru atd.) a provádí s každým párem logickou operaci XOR. Hodnota bitu na dané pozici ve výsledku je 1, pokud jsou hodnoty bitů na téže pozici ve stupních bitových vzorech různé, jinak je hodnota bitu ve výsledku 0. Příklad:\n\nV jazycích C/C++ je bitový operátor XOR představován znakem '^' (stříška).\n\nV assembleru se používá operace XOR pro rychlé nastavení registru na nulovou hodnotu tím, že jsou obě vstupní hodnoty operace stejné. Příklad:\n\nNa některých architekturách tato operace vyžaduje méně cyklů CPU než např. naplnění registru hodnotou 0. Příklad:\n\nTakže je na některých architekturách operace XOR rychlejší.\n\nBitový operátor AND bere dva bitové vzory o stejné délce a vytváří nový bitový vzor, jehož hodnota závisí na hodnotě vstupních bitových vzorů. Porovnává postupně jeden po druhém příslušné bity (první bit prvního vzoru s prvním bitem druhého vzoru, druhý bit prvního vzoru s druhým bitem druhého vzoru atd.) a provádí s každým párem logickou operaci AND. Hodnota bitu na dané pozici ve výsledku je 1, pokud jsou hodnoty bitů na téže pozici v obou vstupních bitových vzorech 1, jinak je hodnota bitu na dané pozici ve výsledku 0. Příklad:\n\nV jazycích C/C++ je bitový operátor AND představován znakem '&' (pozn. nezaměňovat s logickým operátorem AND, který je představován dvojicí těchto znaků '&&').\n\nPosuv (u některých autorů posun) doleva se v programovacích jazycích C, C++, C# zapisuje pomocí binárního operátoru « (druhý operand udává počet bitů posuvu). Komplementární posuv doprava pomocí ».\n\nPosuv doleva o \"n\" pozic odpovídá vynásobení mocninou dvojky podle vztahu: formula_1.\n\nPosuv doprava o \"n\" pozic odpovídá vydělení mocninou dvojky podle vztahu: formula_2, kde / má význam celočíselné dělení.\n\nU posuvu doprava rozlišujeme tak zvaný aritmetický a logický posuv. Aritmetický posuv odpovídá dělení dvěma čísla se znaménkem zobrazených pomocí dvojkového doplňku, logický posuv dělení dvěma čísla bez znaménka. Zatímco u logického posuvu se na místo nejvyšších bitů nasouvají nuly, u aritmetického posuvu se hodnota nejvyššího bitu zachovává.\n\nU posuvu doleva lze použít stejnou operaci pro čísla se znaménkem i bez znaménka. Rozdíl je v tom, jak se vyhodnocuje přetečení; pro čísla se znaménkem by se měl vyhodnocovat příznak přetečení u čísel bez znaménkem příznak přenosu. U posuvů o více bitů by se jako přetečení mělo hodnotit přetečení při libovolném dílčím posuvu o jeden bit.\n\nVyšší programovací jazyky obvykle přetečení při bitových posuvech ignorují stejně jako při aritmetických operacích.\n\nVe třetím příkladě dochází ke zdvojení nejvyššího bitu (po posuvu je jeho hodnota ve druhém nejvyšším bitu a zároveň zůstane i nejvyšším bitu):\n\nVe třetím příkladě se nejvyšší bit posune na místo druhého nejvyššího bitu a na místo nejvyššího bitu se nasune nula:\n\nBitové rotace se podobají bitovým posuvům, rozdílem je, že bit, který je při posuvu vysouván z hodnoty ven, je při rotaci opět vkládán na opačném konci. Tato operace nebývá dostupná ve vyšších programovacích jazycích, je však ve strojovém kódu mnoha procesorů. U mikroprocesorů Intel mají rotace dvě varianty: v jedné rotují pouze bity operandu, ve druhé jsou rotující bity doplněny o příznak přenosu ( ). V obou případech se příznak přenosu nastavuje na hodnotu bitu, který byl vysunut ven z operandu (což na prvních dvou obrázcích není znázorněno).\n\nV jazyce C lze bitové i logické operace provádět s libovolnými celočíselnými typy. Bitové operace je třeba dobře rozlišovat od logických (které interpretují nulu jako nepravdu a libovolnou nenulovou hodnotu jako pravdu):\n\nMísto chybějícího logického operátoru nonekvivalence lze použít např. codice_1.\n\n"}
{"id": "183093", "url": "https://cs.wikipedia.org/wiki?curid=183093", "title": "Petteri Nummelin", "text": "Petteri Nummelin\n\nPetteri Nummelin (* 25. listopadu 1972, Turku) je finský profesionální hokejista hrající finskou SM-liigu za tým Lukko Rauma. Nastupuje na pozici obránce.\n\nPetteri Nummelin zahájil svou profesionální kariéru v roce 1993 v týmu finské ligy Reipas Lahti, v dalších letech hrál postupně za finský tým TPS Turku (1993 až 1995), švédský tým Vastra Frolunda (1995 až 1997), švýcarský Davos (1997 až 2000), americký Columbus Blue Jackets (2000 až 2001) a švýcarské Lugano (2001 až 2006). Do svého návratu do NHL na podzim od roku (2006 do roku 2008) kde působil v Minnesota Wild. V roce 2008 se vrátil zpět do švýcarského týmu Lugano kde působí do dnes.\n\nPetteri Nummelin je dlouholetou oporou finské reprezentace, se kterou získal mimo jiné titul mistra světa v roce 1995 nebo stříbrnou olympijskou medaili v roce 2006.\n\n"}
{"id": "183096", "url": "https://cs.wikipedia.org/wiki?curid=183096", "title": "Humanistická latina", "text": "Humanistická latina\n\nHumanistická latina je označení pro charakteristický styl latinského jazyka, vyvinutý v patnáctém století v období evropské renesance představiteli humanistického hnutí. \n\nVšeobecným postojem humanistů byl návrat k pramenům ( \"Ad fontes\") a proto se snažili očistit středověkou latinu od slovní zásoby a slohových jevů, které přibyly během staletí od pádu Římské říše. Vraceli se do zlatého věku latinské literatury, přičemž za hlavní vzory byla považována Ciceronova prozaická díla a Vergiliovy básně. V básnické tvorbě opustili přízvučné typy metra a místo nich se snažili obnovit řecké formy, které se v latinské poezii používaly v římských dobách. Velké množství středověké latinské literatury odsoudili jako „gotiku“, což byl pro ně hanlivý výraz, a za „skutečnou latinu“ považovali jen starověký jazyk z římského období. Jejich vlastní pokusy o literární práce, zvláště v poezii mají často silný sklon k napodobování starých vzorů.\n\nPředmětem úsilí humanistů bylo také očištění psané latiny od středověkých změn pravopisu. Zastávali např. názor, že \"ae\" by mělo být psáno v plné formě všude, kde se tak v klasické latině vyskytuje a nemělo by být nahrazováno jen samotným \"e\", jak se to ve středověku často stávalo. Na rozdíl od středověkých autorů horlivě rozlišovali mezi \"t\" a \"c\". Efekt palatalizace ve výslovnosti způsobuje, že znějí stejně (stávají se z nich homofony) a středověcí písaři často psali např. \"eciam\" místo \"etiam\". Reformy se dotýkaly i psacího písma. Humanisté obvykle psali latinu písmem odvozeným od karolinské minuskule, která byla původním předchůdcem většiny současných minuskulních písmových rodin a vyhýbali se ve středověku používanému gotickému písmu. Erasmus Rotterdamský také navrhoval nahradit výslovnost latiny, která se v různých částech zemích vyvinula různě, rekonstruovanou výslovností klasického období.\n\nHumanistický plán obrody latiny byl velmi úspěšný alespoň pokud se týká vzdělávání. Školy v současné době ještě stále vyučují humanistickou výslovnost, vybízejí ke studiu textů vybraných původně humanisty a pomíjejí pozdnější latinskou literaturu. Humanistická latina však sice byla elegantním literárním jazykem, ale pod vlivem očistných zásahů do slovní zásoby a požadavků na klasické užívání slov se stala mnohem obtížněji použitelnou ke psaní knih o právu, medicíně, vědě nebo soudobé politice. Nedostatek vhodné slovní zásoby, která by umožňovala popis moderních jevů uspíšil proces proměny latiny z jazyka pro denní použití v předmět historických zkoumání. Snažení humanistů přeměnilo latinu z klasického, ale stále používaného jazyka v jazyk skutečně mrtvý. Latinský slovník byl používán tvůrci nové latiny, ale širší pojednání o soudobých tématech v latině se postupně přestala psát. \n\n\n\n"}
{"id": "183099", "url": "https://cs.wikipedia.org/wiki?curid=183099", "title": "Ville Peltonen", "text": "Ville Peltonen\n\nVille Peltonen (* 24. května 1973, Vantaa) je finský profesionální hokejista hrající nejvyšší finskou hokejovou soutěž za tým IFK Helsinky.\nNastupuje na pozici útočníka. Je vysoký 178 centimetrů, váží 83 kilogramů.\n\nVille Peltonen zahájil svou profesionální kariéru v týmu finské ligy IFK Helsinky, kde hrál v letech 1992 až 1995. V roce 1993 byl draftován jako číslo 58 do týmem San Jose Sharks, do kterého v roce 1995 také přestoupil. Ve Spojených státech strávil celkem 6 sezón (1995 až 2001), hrál střídavě v NHL (kromě Sharks také za Nashville Predators) a v nižších soutěžích (AHL, IHL). V roce 2001 se vrátil do Evropy do týmu Jokerit Helsinky, v roce 2003 přestoupil do švýcarského Lugana. Ve svém současném působišti na Floridě hraje od podzimu 2006.\n\nS finskou reprezentací získal Ville Peltonen mimo jiné tři olympijské medaile (bronzovou v letech 1994 a 1998, stříbrnou v roce 2006) a titul mistra světa v roce 1995.\n\n"}
{"id": "183101", "url": "https://cs.wikipedia.org/wiki?curid=183101", "title": "Klondike", "text": "Klondike\n\nSlovo Klondike má několik významů.\n\n"}
{"id": "183103", "url": "https://cs.wikipedia.org/wiki?curid=183103", "title": "Sandra Nasic", "text": "Sandra Nasic\n\nSandra Nasic (* 25. května 1976, Göttingen, Německo) je zpěvačkou rockové skupiny Guano Apes. Po otci zdědila chorvatské kořeny.\n\nSandra studovala střední školu v Göttingenu a dále se chtěla věnovat studiu designu a umění na univerzitě. V roce 1994 se však setkala se svými budoucími spoluhráči, kteří hledali vokál pro založení skupiny.\n\nGuano Apes koncertovali v Evropě, Americe, získali cenu MTV Music Awards. Ve druhé polovině roku 2003 ohlásila kapela roční pauzu, poté vydala album živých nahrávek Live, druhé DVD a dokonce se mluvilo i o vydání \"Best of\". \n\nPřišlo dlouhé čekání, během kterého se rozhoduje o budoucnosti kapely. Ani ne po roce však opět hráli na některých z evropských festivalů. Později ale Guano Apes řekli, že na festivalech šlo o \"„naše poslední společné koncerty“\". Na konci října 2004 oznámili vydání nového singlu, Best of alba \"Planet Of The Apes\" a podrobnosti o chystaném menším turné po Německu – oficiálním rozloučení před jejich konečným rozpadem.\n\nV roce 2004 Sandra v rozhovoru s \"Magazínem OK!\" řekla: „\"Poslední dobou to bylo hodně těžké, často jsme se hádali a pořád přemýšlíme, co dělat a jak pokračovat dál. Momentálně jsme na tom ale tak, že možnost rozpadu je vcelku reálná. Ale ať už se stane cokoliv, potřebujeme si od sebe navzájem odpočinout. Pokud se v budoucnosti zase sejdeme, bude to fajn, ale pokud ne, taky v pohodě\".“\n\nNa otázku, jak to bude po případném rozpadu kapely se vztahy mezi jejími členy, odpověděla: \"„Pokud tím myslíte, jestli je budu pořád respektovat, pak ano, ale opravdovými přáteli jsme nikdy nebyli. Ti tři o sobě věděli všechno už od střední školy a já byla vždycky trochu stranou. Po nějaké době jsem si na to ale zvykla, stejně jako na ně samotné. Už jsem dost stará na to, abych si to nějak moc nebrala, ne?“\"\n\nVe stejném rozhovoru dále řekla, že ona, Dennis Poschwatta, Henning Rümenapp a Stefan Ude jsou čtyři naprosto odlišné osobnosti a sama se diví, že to spolu vydrželi tak dlouho.\n\nV roce 2010 po dlouhých sedmi letech kapela ohlásila návrat a 4. dubna vydala album Bel Air.\n\n\nJeště v době existence Guano Apes nahrála Sandra i další skladby:\n\nPo rozpadu Guano Apes v únoru 2005 si Sandra téměř celý rok dopřávala volno. Až do ledna 2006, kdy konečně podepsala smlouvu s GUN Records, nikdo vlastně nevěděl, co se s ní stalo. Poté ohlásila začátek prací na svém prvním sólovém albu, které si sama vyprodukovala.\n\nDne 21. září 2007 vydala singl \"Fever\" a o týden později, tedy 28. září 2007, i dlouho očekávané album The Signal.\n\nSkladby z alba balancují mezi rockem, electrem. Jedná se o tyto skladby:\nSkladba \"Ireen\" a videozáznamy \"Fever\" a \"The Name Of My Baby\" dostupné pouze v limitované rozšířené verzi\n\n"}
{"id": "183105", "url": "https://cs.wikipedia.org/wiki?curid=183105", "title": "Christian Ruuttu", "text": "Christian Ruuttu\n\nChristian Ruuttu (* 20. února 1964, Lappeenranta) je bývalý finský profesionální hokejista hrající dlouhá léta severoamerickou NHL.\nNastupoval na pozici středního útočníka (centra).\n\nChristian Ruuttu zahájil svou profesionální kariéru v roce 1982 v týmu finské ligy Ässät Pori. V roce 1986 přestoupil do týmu NHL Buffalo Sabres, kromě něj nastupoval také za Chicago Blackhawks a Vancouver Canucks. Za svou kariéru v NHL odehrál 621 zápasů, nastřílel 134 branek a na dalších 298 přihrál. V roce 1995 se vrátil do Evropy, kde hrál postupně ve švédské, švýcarské a finské lize, profesionální kariéru ukončil v roce 1999.\n"}
{"id": "183106", "url": "https://cs.wikipedia.org/wiki?curid=183106", "title": "Radiotelevizija Sarajevo", "text": "Radiotelevizija Sarajevo\n\nRadiotelevizija Sarajevo byla jedna z osmi centrál tehdejší soustavy rádiového a televizního veřejnoprávního vysílání v SFRJ. Kanály RTS sloužily hlavně jako média veřejné služby pro republiku Bosnu a Hercegovinu. Od 60. let sídlila organizace v Sarajevu.\n\nBěhem konce války, 10. dubna 1945 začalo vysílat ; poprvé do éteru promluvil jeho technik Đorđe Lukić Cige se slovy \"\" (Tady Rádio Sarajevo! Smrt fašismu - svoboda národu). V roce 1969 se přidalo k rádiu i televizní vysílání. Obě média se staly znakem jisté autonomie a svéprávnosti Bosny a Hercegoviny v rámci jugoslávské federace.\n\nOd roku 1992 se RTS stalo celostátní službou v nově nezávislé zemi; název se změnil na „Radiotelevizija Bosne i Hercegovine“ (RTVBiH). V současné době funguje veřejnoprávní televize a rozhlas v Bosně a Herecgovině pod názvem anglicky , zkratka je PBSBiH). Současná média jsou již členy Eurovize a spolupracují s dalšími stanicemi, jak v Evropské unii, tak i dalších zemích.\n"}
{"id": "183108", "url": "https://cs.wikipedia.org/wiki?curid=183108", "title": "Liščí", "text": "Liščí\n\nNázev Liščí nese více různých objektů\n\n"}
{"id": "183109", "url": "https://cs.wikipedia.org/wiki?curid=183109", "title": "Jarkko Ruutu", "text": "Jarkko Ruutu\n\nJarkko Ruutu (* 23. srpna 1975, Vantaa) je bývalý finský profesionální hokejový útočník, který odehrál 11 sezón v severoamerické NHL. K profesionálním zápasům naposledy nastupoval za švýcarský klub EHC Biel. Jeho bratři Tuomo Ruutu a Mikko Ruutu jsou také bývalí hokejisté.\n\nSvoji profesionální kariéru zahájil v roce 1996 v týmu finské ligy IFK Helsinky, za který hrál také v době výluky NHL v sezóně 2004-05. V roce 1998 byl draftován jako číslo 68 do týmu Vancouver Canucks, do kterého o rok později přestoupil. Na podzim 2006 přestoupil do Pittsburghu a odehrál tam dvě sezóny. V létě 2008 přestoupil do Ottawy. 17. února 2011 byl vyměněn z Ottawy Senators do Anaheimu Ducks za výběr v 6. kole vstupního draftu NHL v roce 2011. Po ukončení angažmá v NHL odehrál 3 sezóny za Jokerit Helsinky ve finské lize a několik zápasů za švýcarský EHC Biel.\n\nS finskou reprezentací odehrál tři světové šampionáty (2001, 2004 a 2005), v roce 2006 s ní získal stříbrnou medaili na olympijských hrách v Turíně.\n\n"}
{"id": "183110", "url": "https://cs.wikipedia.org/wiki?curid=183110", "title": "Esa Tikkanen", "text": "Esa Tikkanen\n\nEsa Tikkanen (* 25. ledna 1965, Helsinki) je bývalý finský profesionální hokejista, dlouholetá opora týmu Edmonton Oilers hrajícího severoamerickou NHL.\n\nSvou profesionální kariéru zahájil v roce 1984 v týmu finské ligy HIFK Helsinky. Již v roce 1983 byl draftován týmem Edmonton Oilers, kam v roce 1985 také přestoupil. Za následujících osm sezón získal s Oilers čtyřikrát Stanley Cup. V roce 1993 přestoupil do New York Rangers (se kterými přidal do své sbírky páté vítězství ve Stanley Cupu), v následujících letech vystřídal postupně St. Louis Blues, New Jersey Devils, Vancouver Canucks, Florida Panthers a Washington Capitals. V roce 1999 se vrátil do Evropy do týmu Jokerit Helsinki, v roce 2001 po sezóně v německém týmu Moskitos Essen ukončil profesionální kariéru.\n\nZa svou kariéru v NHL odehrál Esa Tikkanen 877 zápasů, nastřílel 244 gólů a na dalších 386 přihrál.\nS finskou reprezentací získal bronzovou olympijskou medaili v Naganu v roce 1998.\n\n\n\n\n"}
{"id": "183111", "url": "https://cs.wikipedia.org/wiki?curid=183111", "title": "Strogino", "text": "Strogino\n\nStrogino ( ), dříve známé jako Ostrogino je část Moskvy na severozápadě města (má statut \"Městského okruhu\" ()), na pravém břehu řeky Moskvy.\n\nCelá lokalita je pojmenovaná po zaniklé vesnici, známé již ze 17. století. Později zde sídlili v letních časech Romanovci a Naryškinové. Roku 1960 spolu s rozšiřováním metropole bylo Strogino začleněno pod Moskvu. V 70. letech 20. století začala masivní výstavba panelových sídlišť; ve stavbě je metro (otevření několika stanic třetí linky do oblasti Strogina je plánováno na rok 2007. Hlavní osou je zde třída pod názvem Stroginský bulvár ().\n"}
{"id": "183114", "url": "https://cs.wikipedia.org/wiki?curid=183114", "title": "Rolando Villazón", "text": "Rolando Villazón\n\nEmilio Rolando Villazón Mauleón (* 22. února 1972 v Ciudad de México) je mexický a francouzský operní pěvec (tenor). Vystupuje úspěšně na všech důležitých operních scénách světa.\n\nVillazón sklidil velký úspěch při svých dvou koncertech v Praze v letech 2005 a 2007. Po překonané hlasové krizi je Hoffmann v Offenbachově opeře \"Hoffmannovy povídky\" nyní jednou z jeho současných rolí.\n\nPřed několika lety se stal průvodcem hodinového dokumentu BBC4 \"What Makes a Great Tenor?\" V roce 2011 debutoval jako režisér Massenetovy opery \"Werther\" ve francouzském Lyonu.\n\n\n"}
{"id": "183115", "url": "https://cs.wikipedia.org/wiki?curid=183115", "title": "Jan Křtitel Krumpholtz", "text": "Jan Křtitel Krumpholtz\n\nJan Křtitel Krumpholtz, , , příjmení i ve variantě Krumpholz (5. srpna 1747 Praha-Nové Město – 19. února 1790 Paříž), byl český harfista a hudební skladatel.\n\nPocházel z hudební rodiny. Jeho otec Jan Krumpholtz byl hobojista a bratr Václav Krumpholtz houslista ve službách hraběte Filipa Kinského. Hru na harfu studoval v Paříži u královského harfenisty Simona Hochhause, jehož bratr Celestin Hochhaus významně zdokonalil pedálový systém harfy. Po návratu do Prahy a úspěšných koncertech v Praze a ve Vídni se stal členem kapely knížete Esterházyho. V té době se setkal s Josephem Haydnem a studoval u něho kompozici.\n\nV roce 1776 vystoupil z kapely a podnikl koncertní turné po Německu a Francii. Usadil se v Paříži. V součinnosti s předními výrobci harf (Nadermann, Erard) se zabýval zdokonalováním pedálového mechanismu nástroje. Vzhledem k dlouhodobému pobytu ve Francii je v encyklopediích často uváděn jako skladatel francouzský.\n\nOženil se se svou žačkou Annou-Marií. Manželství nebylo šťastné. Anna-Marie od něj uprchla do Londýna s jiným českým skladatelem a klavíristou Janem Ladislavem Dusíkem a Jan Křtitel spáchal z nešťastné lásky sebevraždu. Utopil se v Seině 19. února 1790.\n\nJeho skladatelská činnost se soustředila na jeho hlavní nástroj, harfu. Napsal pro ni 52 sólových sonát, 6 koncertů s orchestrem a četné drobnější skladby pro harfu a různé nástrojové kombinace. Komponoval rovněž orchestrální hudbu, mezi jeho díly najdeme i několik symfonií.\nSvé pedagogické zkušenosti shrnul ve \"Škole pro harfu\", která však byla vydána až po jeho smrti.\n\n\n"}
{"id": "183117", "url": "https://cs.wikipedia.org/wiki?curid=183117", "title": "Kimmo Timonen", "text": "Kimmo Timonen\n\nKimmo Timonen (* 18. března 1975, Kuopio) je bývalý finský profesionální hokejista.\n\nSvou profesionální kariéru zahájil v roce 1992 v týmu finské ligy KalPa Kuopio, později hrál také za TPS Turku a HIFK Helsinki. V roce 1998 přestoupil do týmu Nashville Predators, kde hrál až do roku 2007. V tomto roce podepsal kontrakt s týmem Philadelphia Flyers, s nímž v roce 2010 došel až do finále play off NHL.K 12.5.2011 odehrál v NHL 884 zápasů, nastřílel 102 gólů a na dalších 362 přihrál. V play off přidal v 69 střetnutích 30 bodů za tři trefy a sedmadvacet gólových nahrávek.\n\nS finskou reprezentací získal Kimmo Timonen tři olympijské medaile (bronzovou v roce 1998 a 2010, stříbrnou v roce 2006). Kromě toho získal tři cenné kovy i na mistrovství světa (1998, 1999, a 2001). V roce 2004 si také zahrál Světový pohár, kde se Suomi vybojoval druhé místo.\n\nS týmem Chicago Blackhawks vyhrál Stanley Cup v sezóně 2014/2015 (16. června 2015 zvedl nad hlavu vysněný pohár).\n\n\n\n"}
{"id": "183118", "url": "https://cs.wikipedia.org/wiki?curid=183118", "title": "Písečník novozélandský", "text": "Písečník novozélandský\n\nPísečník novozélandský \"Potamopyrgus antipodarum\" je druh sladkovodního plže z čeledi praménkovití.\n\nSynonyma:\n\nMá malou ulitu vysokou až 12 mm a širokou až 5 mm. Ústí ulity je kryto víčkem (operkulum).\n\nDruh je odděleného pohlaví. Jedná se o živorodého plže. Samice rodí až 30 mláďat. Může se množit i partenogeneticky.\n\n\nVlivem lidské činnosti se rozšířil do ostatních částí světa (Austrálie, Evropa, Severní Amerika), kde působí jako invazní druh.\n\nNení uveden v červeném seznamu IUCN - nevyhodnocený (NE).\n\n\n"}
{"id": "183120", "url": "https://cs.wikipedia.org/wiki?curid=183120", "title": "Suchovod", "text": "Suchovod\n\nSuchovod je požární potrubí, které není trvale připojené na vodovodní síť. Obvykle je součástí požárního zabezpečení výškových budov. Při požárním zásahu pak nahrazuje požární vedení hadicemi a zkracuje tak dobu potřebnou k zahájení zásahu. V případě požáru je suchovod napojen na čerpadlo požárního automobilu a v patře, kde je požár, jsou vedeny pouze útočné proudy od suchovodu.\n\nNejčastěji je možno setkat se se suchovodem zazděným do technologické šachty budovy. U nízkých budov je možné nalézt požární žebřík se suchovodem k dopravě hasiva na střechu.\n"}
{"id": "183130", "url": "https://cs.wikipedia.org/wiki?curid=183130", "title": "Zemětřesení v Arménii 1988", "text": "Zemětřesení v Arménii 1988\n\nZemětřesení v Arménii v roce 1988 bylo jedno z nejznámějších zemětřesení, která postihla Sovětský svaz a Arménii. Odehrálo se 7. prosince 1988 v 11:41 místního času (7:41 UTC). Epicentrum celého zemětřesení bylo nedaleko města Spitak; otřesy dosáhly síly 7,2 stupňů Richterovy stupnice.\n\nPo otřesech organizace zdravotnictví kompletně selhala, což do jisté míry přispělo k celkovému padesátitisícovému počtu obětí. Bylo odhadnuto, že kdyby zemětřesení přišlo o několik minut později, mohlo být v budovách, hlavně tedy školách, méně lidí. 541 000 lidí zůstalo bez přístřeší\n\nZničeno bylo samotné město Spitak; v okolních dalších městech (Gjumri – tehdy \"Leninakan\" a Vanadzor, v té době \"Kirovakan\") i vesnicích (okolo čtyř set) vznikly velké škody. Kvůli otřesům musela být uzavřena i jaderná elektrárna v Mecamoru.\n\nVzhledem k zničení či vážnému poškození mnohých nemocnic a zimnímu počasí nedokázaly státní orgány zvládnout distribuci pomoci do postižených oblastí. Vláda Arménské SSR umožnila zahraničním pracovníkům přístup na své území, poprvé v dějinách SSSR. Michail Gorbačov, který byl v době zemětřesení na návštěvě ve Spojených státech amerických, přerušil svůj program a odletěl do postižených míst. K řešení situace povolali také Borise Ščerbinu, který se dříve osvědčil při krizovém řízení havárie v Černobylu. Záchranných prací se účastnili i záchranáři z tehdejšího Československa.\n\nBěhem zimy roku 1989 díky pomoci z dalších zemí byli schopni v Arménii opravit velkou část poničených domů. Původní město Spitak bylo znovu obnoveno, avšak již na jiném místě nedaleko svého původního. V atmosféře perestrojky začali lidé veřejně požadovat změnu a zpřísnění norem pro výstavbu nových budov a lepší organizaci záchranných složek.\n"}
{"id": "183131", "url": "https://cs.wikipedia.org/wiki?curid=183131", "title": "Gudenå", "text": "Gudenå\n\nGudenå je největší řeka v Dánsku (Midtjylland). Je dlouhá 158 km. Povodí má rozlohu 2 650 km².\n\nŘeka na Jutském poloostrově protéká přes řadu jezer. Ústí do zálivu Randersfjord, který je součástí průlivu Kattegat.\n\nZdrojem vody jsou převážně dešťové srážky. Řeka má dostatek vody po celý rok.\n\nNa řece byly vybudovány malé vodní elektrárny. Je splavná od města Randers. Leží na ní město Silkeborg.\n"}
{"id": "183134", "url": "https://cs.wikipedia.org/wiki?curid=183134", "title": "Antilopa losí", "text": "Antilopa losí\n\nAntilopa losí (\"Taurotragus oryx\") je velký druh přežvýkavého kopytníka, obývající africké savany. Žije ve stádech, často s jinými druhy antilop a se zebrami a po příbuzné antilopě Derbyho je to největší žijící druh antilopy.\n\n\nAntilopa losí je velké a mohutné zvíře. Dospělí samci jsou až dvakrát tak velcí než samice a mohou vážit až jednu tunu. Na kohoutku mají tukový hrbol, typickým znakem je také velký krční lalok, který je u samců větší a výraznější.\n\nSrst na těle je krátká, žlutohnědá, u samců až rezavohnědá nebo modravě šedá. Obě pohlaví mohou mít na bocích 2-15 příčných světlých pruhů. Samci mají na hlavě hustou hnědočernou čupřinu, obě pohlaví mají tmavou krátkou hřívu, která se táhne od krku, přes kohoutek až po kořen ocasu, ten je také zakončen tmavším, černohnědým střapcem.\n\nObě pohlaví mají dlouhé, rovné, šroubovité rohy, které jsou kolem 65 cm dlouhé, u samců jsou delší a mohutnější.\n\nAntilopa losí obývá stromové a křovinaté savany, světlé lesy, polopouště i horské oblasti až do výšky přes 4000 m n. m. v pásu přes Etiopii a jižní Kongo až do Jihoafrické republiky.\n\nAntilopy losí žijí ve stádech, často do 25 kusů, v období dešťů se samice s telaty shromažďují do větších stád, v období sucha pak tvoří ještě početnější stáda, často smíšená s jinými druhy antilop a se zebrami. V jednom stádě může být více dospělých samců, ale nárok na páření se se samicemi má jen dominantní býk.\n\nStaří samci jsou teritoriální, žijí samotářsky zpravidla na zalesněných místech, naproti tomu domovský okrsek samic je mnohem větší, stádo, vedené starou samicí, migruje za lepší pastvou po velkém území. Antilopy losí spásají vegetaci v travnatých i křovinatých oblastech, zpravidla se pasou v otevřené krajině. Hlavní potravu antilopy losí tvoří mladé větvičky a listí, pojídají také ovoce a šťavnaté cibulky, které vyhrabávají kopyty. V období sucha si vystačí s vodou, kterou přijmou spolu s potravou.\n\nAntilopy losí jsou pohyblivé, rychlé antilopy, při útěku dokážou přeskočit i dvoumetrovou překážku. Při napadení predátorem, například lvem, se samice shluknou k obraně mláďat.\n\nV období říje samci bojují o samice, přetlačují se rohy. Dominantní býk se páří s více kravami. Březost trvá 250-277 dní, pak se rodí jediné mládě. Novorozená mláďata nenásledují svou matku, ale leží v úkrytu, kam jej matka chodí kojit. Telata jsou odstavena v 6 měsících věku, pohlavní dospělost nastupuje po třech letech. Antilopa losí se může dožít až 25 let.\n\nAntilopa losí se může křížit s domácím skotem, kříženci jsou však neplodní. Je tak domácímu skotu geneticky bližší než např. buvol africký. Antilopa losí se může křížit i s jinými druhy antilop, jako je kudu velký.\n\nAntilopa losí je poměrně učenlivé zvíře, v zajetí je poměrně nenáročná, krotká a důvěřivá a proto byly učiněny pokusy o domestikaci tohoto druhu - antilopa losí poskytuje velké množství křehkého masa, velmi kvalitní kůži a její mléko má větší obsah bílkovin a mléčného tuku než mléko kravské.\n\nV současnosti je možné chovat ji na farmách jako polodomestikované zvíře. V Česku se antilopy losí farmově chovají na Školním zemědělském podniku Lány České zemědělské univerzity v Praze.\n\nAntilopa losí patří k poměrně často chovaným druhům antilop. V rámci Evropy je vidění v přibližně 120 zoo zařízeních. V rámci Česka se jedná o tyto zoologické zahrady:\n\n\nKromě těchto zoo je antilopa losí k vidění i v tzv. Safari pod Jelením vrchem v Holčovicích či ve Školním zemědělském podniku v Lánech.\n\nV minulosti byl tento druh k vidění též v Zoo Olomouc a Zoo Plzeň.\n\nNa Slovensku chová tento druh Zoo Košice.\n\nAntilopy losí byly v Zoo Praha prvně chovány od roku 1955 do roku 1958. Jednalo se o dvě samice. Poté následovala takřka půlstoletí dlouhá pauza. Opět se tento druh objevil až v roce 2002, kdy osídlil nový velkorysý výběh Africké panorama, umístěný severně od silnice do Podhoří. Ke konci roku 2018 byly chovány dvě samice. Ty jsou chovány dlouhodobě. Jmenují se Katrin (narozena 2007) a Klaudie (narozena 2006), a právě Klaudie se stala jednou z tváří osvětové popularizační kampaně seznamte se!, která představila zajímavé \"zvířecí osobnosti\" Zoo Praha. Tento druh není chován za účelem záchrany, ale za účelem vzdělávacím a expozičním. Mj. se jedná o nejvíce podobnou antilopu antilopě Derbyho, která je silně ohrožena a na jejíž ochranu existuje ochranářský projekt, do něhož je zapojena i Zoo Praha.\n\n\n"}
{"id": "183141", "url": "https://cs.wikipedia.org/wiki?curid=183141", "title": "Demerara", "text": "Demerara\n\nDemerara ( ) je řeka v Guyaně v Jižní Americe. Je dlouhá přibližně 350 km. Povodí má rozlohu přibližně 6 000 km².\n\nŘeka teče na sever v dolině zarostlé tropickým vlhkým lesem. Ústí do Atlantského oceánu u města Georgetown.\n\nV létě dochází k povodním.\n\nLodní doprava je možná do vzdálenosti 160 km od ústí. V údolí řeky jsou naleziště bauxitu.\n"}
{"id": "183142", "url": "https://cs.wikipedia.org/wiki?curid=183142", "title": "Hugo Vojta", "text": "Hugo Vojta\n\nHugo Vojta (11. dubna 1885, Tábor – 28. září 1941, Praha) byl český generál, spoluzakladatel a první zemský velitel Obrany národa. Byl též vojenským velitelem Sokola.\n\nHugo Vojta, v době první světové války legionář-důstojník československých legií v Rusku se po návratu do ČSR (1920) stal vojákem z povolání; přes různé velitelské funkce se stal velitelem dělostřelecké brigády a od 1925 velitelem zemského dělostřelectva v Košicích a v Bratislavě. V noci z 9. na 10. března 1939 vojáci spolu s četníky obsadili všechny strategické objekty, odzbrojili polovojenské oddíly Hlinkovy gardy a zajistili většinu slovenských politických činitelů. Celou akci řídil generál Hugo Vojta jako zastupující zemský vojenský velitel v Bratislavě.\n\nIhned od počátku Protektorátu Čechy a Morava v březnu 1939 se generál Vojta zapojil do odboje – byl členem Rady starších (kterou dále tvořili generál Alois Eliáš, Josef Bílý a Sergej Vojcechovský), jež dala podnět k vytvoření vojenské odbojové organizace Obrana národa. Po 30. červnu 1939 se hlavním velitelem stal generál Josef Bílý, podléhal mu zemský velitel v Čechách generál Vojta a zemský velitel na Moravě generál Bohuslav Všetička. Při jednom z mnoha úderů německým gestapem proti ON byl roku 1940 zatčen a vězněn v Malé pevnosti v Terezíně.\n\nPři nástupu do své funkce říšský protektor Reinhard Heydrich – aby zlomil odpor českých vlastenců, vydal hned prvého dne svého úřadování „Nařízení říšského protektora v Čechách a na Moravě o vyhlášení civilního výjimečného stavu ze dne 27. září 1941“, podle jehož § 2 lze se v případech souvisejících s veřejnou bezpečností a veřejným pořádkem odchýliti od platného práva. Vyhláška:\"Vyhlašuji na ochranu zájmů říše s účinností od 28. září 1941 dvanácti hodin až na další na území protektorátu Čechy a Morava civilní stav výjimečný\".\n\nVe zprávě nadřízeným mj. Heydrich napsal: \"“…za prvé: Pro přípravu velezrady odsoudil stanný soud v Praze armádního generála Josefa Bílého a divizního generála Hugo Vojtu, oba mimo službu, k trestu smrti…“\" Trest smrti byl vzápětí vykonán 28. září 1941. \n\nDivizní generál Hugo Vojta má pamětní desku ve vstupní hale sokolovny Sokola Královské Vinohrady v Riegrových sadech (Praha 2, Polská 1533/1, Vinohrady). Na \"Pamětní desce Obětem 2. světové války\" je nápis:\n\n"}
{"id": "183143", "url": "https://cs.wikipedia.org/wiki?curid=183143", "title": "Benda", "text": "Benda\n\nBenda je české příjmení odvozené od osobního jména Benedikt, podobně jako např. příjmení Beneš, Benýšek apod. Méně pravděpodobný je pak původ jména od německého příjmení Binder/Bender, Bende apod.\n\nOsoby nesoucí příjmení Benda:\n\n\n"}
{"id": "183146", "url": "https://cs.wikipedia.org/wiki?curid=183146", "title": "Antonín Jaroslav Liehm", "text": "Antonín Jaroslav Liehm\n\nAntonín Jaroslav Liehm [ˈliːm] (* 2. března 1924 Praha) je český filmový a literární kritik, publicista, československý komunistický a reformní politik. Proslavil se především jako zakladatel mezinárodní kulturní revue Lettre Internationale, kterou vydával v letech 1984 až 1988 v exilu v Paříži.\n\nA. J. Liehm se narodil v Praze. V roce 1946 založil s E. F. Burianem týdeník Kulturní politika. V roce 1949 bylo vydávání týdeníku zastaveno a Liehm začal pracovat v Našem vojsku, v ČTK a na Ministerstvu zahraničních věcí. Od roku 1961 se podílí na vedení Literárních novin. Po srpnu 1968 odchází do Paříže a vyučuje na univerzitách v Paříži, New Yorku, Philadelphii a Londýně. V Paříži začal v roce 1984 vydávat časopis Lettre internationale. Přeložil do češtiny romány Aurelián, Basilejské zvony a Cestující z Imperialu (autor: Louis Aragon), výbor z literárněkritických a teoretických statí Básník a skutečnost (autor: Louis Aragon) a sborník Dramata (autor: Robert Merle; vyšel u nás v roce 1966; obsahuje: Nový Sisyfos; Spravedlnost v Miramaru; Flamineo; jednoaktovku Sisyfos a Smrt, která vyšla také ve Světové literatuře a která je podobenstvím vzpoury proti totalitě a vládě byrokracie). Po sametové revoluci byl členem redakční rady týdeníku Česko–slovenské Mosty a je předsedou redakční rady Listů.\n\nPodle stránek www.cibulka.net i podle stránek www.mvcr.cz byl agentem a tajným spolupracovníkem Státní bezpečnosti.\n\nOd roku 2013 žije v Praze. ch. \n\nZa \"Názory tak řečeného Dalimila\" dostal Cenu Toma Stopparda za rok 2015. Dne 28. října 2015 ho prezident Miloš Zeman vyznamenal medailí Za zásluhy.\n\n\n\n"}
{"id": "183152", "url": "https://cs.wikipedia.org/wiki?curid=183152", "title": "Hr. Ms. De Ruyter (1935)", "text": "Hr. Ms. De Ruyter (1935)\n\nHr. Ms. De Ruyter byl lehký křižník nizozemského královského námořnictva. Byl postaven jako náhrada za lehký křižník \"Hr. Ms. Celebes\", plánovaný třetí kus třídy Java, jehož stavba byla po první světové válce stornována. Cílem bylo mít v operační službě tři křižníky, aby vždy dva sloužily v Nizozemské východní Indii, zatímco třetí bude v doku v opravě.\n\nByl projektován v době světové hospodářské krize a silného pacifismu. Vzhledem k finančním problémům byl vyprojektován jako 5000tunová loď se slabou pancéřovou ochranou a výzbrojí. Až později byla přidána dělová věž s dalším kanónem ráže 150 mm a pancéřování zesíleno.\n\nCelá třída byla určena především pro obranu Nizozemské východní Indie, kde měla podpořit lodě předchozí \"třídy Java\". Přes určitá vylepšení se úspory na kvalitách třídy \"De Ruyter\" projevily a loď měla na standard lehkých křižníků slabou výzbroj i pancéřování. Naopak měla kvalitní systém řízení palby.\n\nStavět se \"De Ruyter\" začal 16. září 1933 v loděnici Wilton Fijenoord v Schiedamu, spuštěn na vodu byl 11. května 1935. Námořnictvo ho převzalo 3. října 1936 a jeho prvním velitelem se stal kapitán A. C. van der Sande Lacoste.\n\nLoď byla pojmenována po významném nizozemském admirálovi, který se jmenoval Michiel de Ruyter a byla sedmou lodí tohoto jména.\n\nOd počátku druhé světové války sloužil \"De Ruyter\" v Nizozemské východní Indii. Po vypuknutí války s Japonskem se účastnil několika marných pokusů o zastavení japonské invaze. Od 3. února 1942 byl \"De Ruyter\" vlajkovou lodí eskadry americko-britsko-nizozemsko-australských společných spojeneckých sil (ABDA).\n\n\nDo bitvy v Jávském moři vstoupil \"De Ruyter\" jako vlajková loď nizozemského kontradmirála Doormana, který velel eskadře společných spojeneckých sil. Tato eskadra (5 lehkých křižníků a 12 torpédoborců) se při pokusu o napadení japonských invazních svazů, utkala v noční bitvě s japonskou eskadrou složenou z těžkých křižníků \"Nači\" a \"Haguro\" a 14 torpédoborců. Okolo půlnoci byl \"De Ruyter\" zasažen torpédem a ve 2:30 se potopil i s 345 námořníky na palubě, včetně kontradmirála Doormana.\n\nVrak byl nalezen 1. prosince 2002 v hloubce 69 metrů týmem potápěčů, který pátral po HMS \"Exeter\". 15. listopadu 2016 oznámilo nizozemské ministerstvo obrany, že nadací Karla Doormana (\"Karel Doorman Fonds\") financovaná výprava za účelem nafilmování a vyznačení polohy vraku před 75. výročím bitvy zjistila, že vrak zmizel. Za jeho nelegální likvidací stojí pravděpodobně sběrači kovů.\n\n"}
{"id": "183154", "url": "https://cs.wikipedia.org/wiki?curid=183154", "title": "SCUMM", "text": "SCUMM\n\nSCUMM (\"Script Creation Utility for Maniac Mansion\") je skriptovací jazyk vytvořený firmou LucasArts (\"v té době ještě jako LucasFilm Games\") pro zjednodušení vývoje grafické adventury Maniac Mansion.\n\nJedná se o něco mezi programovacím jazykem a herním enginem umožňující vývojářům adventure her tvořit lokace, předměty a sekvence dialogů bez nutnosti zapisování do zdrojového kódu. Také to znamená, že herní skripty a datové soubory lze použít na jiných platformách.\n\nPůvodní verzi SCUMM vytvořili Aric Wilmunder a Ron Gilbert v roce 1987.\n\nSCUMM byl několikrát znovu použit u dalších her LucasArts. Je známo celkem 10 verzí číslovaných od \"\"verze 0\"\" (původní verze Commodore 64 pro hru Maniac Mansion), \"\"verze 1\"\" a \"\"verze 1.5\"\" (pro NES verzi Maniac Mansion) a následné \"\"verze 2\"\" až \"\"verze 8\"\". LucasArts definitivně opustili SCUMM v roce 1998, kdy přešli na engine GrimE použitý u her Grim Fandango a Escape from Monkey Island.\n\n\"verze 0\" byla použita na Commodore 64 pro hru Maniac Mansion. Tato verze byla uzpůsobena pro použití na IBM PC a pojmenována jako \"verze 1\". Tato verze byla používaná současně pro IBM PC i Commodore 64 platformy u hry Zak McKracken and the Alien Mindbenders a později adaptována pro NES u hry Maniac Mansion. Rozšířené znovu-vydání her \"Zak McKracken and the Alien Mindbenders\" a \"Maniac Mansion\" pro IBM PC obsahovala již Scumm \"verze 2\". Tato verze již disponovala port porty pro Amigu a Atari ST\n\nU hry byl použit SCUMM \"verze 3\" se všemi porty. Tato verze byla použitá také u hry Loom na disketách pro IBM PC a Amigu. Pro pozdější vydání hry Loom na CD-ROM byla použita SCUMM \"verze 4\"\n\n\"Verze 4\" byla enginem hry The Secret of Monkey Island na disketách pro Amigu a PC.\n\nKdyž byl vydán The Secret of Monkey Island na CD-ROM, používal SCUMM \"verze 5\". Tato verze byla také použita pro pokračování Série Monkey Island - a také pro hru Indiana Jones and the Fate of Atlantis. V této verzi byla poprvé použita technologie iMUSE. Od tohoto momentu se vývoj SCUMM systému rozděluje, když jej Ron Gilbert licencuje pro hry vytvořené jeho společností - Humongous Entertainment. Zde šel SCUMM separátním vývojem až do \"verze 11\".\n\nU LucasArts následovaly \"verze 6\" použitá u Day of the Tentacle a Sam & Max Hit the Road, \"verze 7\" (Full Throttle, The Dig) a poslední SCUMM \"verze 8\" (The Curse of Monkey Island).\n\nScummC je soubor nástrojů (\"obsahuje skripty, editor chůze, prostředí pro editaci oblečení, editaci hudby, grafiky, atd)\", který umožňuje vlastní JavaScript jazyk převést do SCUMM \"\"verze 6\"\" a spustit pomocí ScummVM. Umožňuje tak zkušeným uživatelům vytvořit vlastní SCUMM adventuru s prvky jako například mají hry Day of the Tentacle nebo Sam & Max Hit the Road.\n\nScummVM je Open source software, který umožňuje spuštění starších adventur používajících SCUMM engine na současných konfiguracích. Například The Curse of Monkey Island nelze spustit na většině instalacích Windows XP a Mac OS. Hra funguje bezproblémově při spuštění přes program ScummVM\n\nZajímavé ovšem je, že CD-ROM verze The Secret of Monkey Island, která je o 6 let starší než The Curse of Monkey Island lze spustit na většině instalací Windows XP přímo a bez problémů.\n\nZmínka o SCUMM bez jakéhokoliv objasnění se vyskytuje hojně v hrách série Monkey Island, převážně v The Secret of Monkey Island, kde lze natrefit na SCUMM bar. V Escape from Monkey Island je tento bar přejmenovaný na \"Lula bar\", protože tato hra již SCUMM engine nevyužívá. V celé sérii je SCUMM také ingrediencí pro vytvoření grogu\n\n\n"}
{"id": "183169", "url": "https://cs.wikipedia.org/wiki?curid=183169", "title": "Chodsko", "text": "Chodsko\n\nChodsko (německy \"Chodenland\") je historická etnografická oblast v okolí západočeského města Domažlice. Označení \"Chod\" má svůj základ ve slově \"chodit\".\n\nChodové byli svobodní sedláci, kteří měli za úkol vykonávat ozbrojenou strážní službu české západní hranice. Obývali oblast od Domažlic na jihu po Bor, Tachov a Planou na severu a zajišťovali neměnný průběh hranice a bezpečný provoz na obchodní stezce vedoucí do bavorského městečka Furth im Wald. Za tuto službu získali ve 14. až 17. století panovnické výsady, které jim dávaly výjimečné postavení ve feudálním systému. V letech 1325–1612 obdrželi Chodové celkem 24 privilegií, nejdůležitějšími byly osobní svoboda a poddanství pouze králi. Měli i vlastní samosprávu. Odhaduje se, že strážní službu zajišťovalo pouze celkem asi 320 sedláků s rodinami. \n\nDomažlice i okolní obce se přidaly ke stavovskému povstání a za násilné rekatolizace byla novými majiteli trhanovského panství Lammingery práva Chodů postupně oklešťována, což po několika marných pokusech o odvolání k habsburskému císařskému dvoru vedlo k chodskému povstání. Po jeho porážce v roce 1695 byl v Plzni popraven vůdce odbojných sedláků Jan Sladký Kozina. Po potlačení povstání byli Chodové jako většina pobělohorského obyvatelstva Čech znevolněni a nadále se jejich postavení nijak nelišilo oproti poddaným v jiných oblastech.\n\nChodsko má doposud velmi bohaté lidové tradice. Zachoval se zde pestrý lidový kroj a bohatý folklór, který je ovlivněn folklórem bavorským. Zachovalo se i chodské nářečí a zvyky. Také se zde každý rok pořádá festival. Charakteristickým hudebním nástrojem jsou dudy. Lidový folklór připomínají různé slavnosti např. Chodské slavnosti v Domažlicích.\n\nZachovala se i původní lidová architektura, např. ve vesnicích Mrákov, Postřekov, Trhanov a Klenčí pod Čerchovem. Dodnes jsou živá různá lidová řemesla – krajkářství, paličkování nebo výroba tradiční lidové keramiky s typickým chodským vzorem, nebo výroba typické chodské speciality – chodských koláčů, toč nebo báč. Z Chodska dnes pochází také české národní plemeno psa – chodský pes.\n\n\nChodsko inspirovalo mnoho spisovatelů a umělců. Zájem o Chodskou kulturu vyvrcholil v době českého národní obrození.\n\n\n\n"}
{"id": "183171", "url": "https://cs.wikipedia.org/wiki?curid=183171", "title": "Daniel Alfredsson", "text": "Daniel Alfredsson\n\nDaniel Alfredsson (* 11. prosince 1972) je bývalý švédský profesionální hokejista. Nastupoval na pozici útočníka. Je vysoký 181 centimetrů, váží 91 kilogramů.\n\nDaniel Alfredsson zahájil svou profesionální kariéru v roce 1993 v týmu švédské ligy Vastra Frölunda, kde hrál také v době výluky NHL v sezóně 2004–05. V roce 1994 byl draftován jako číslo 133 do týmu Senators, kam přestoupil v roce 1995. V NHL odehrál k dnešnímu dni (12.1.2014) celkem 1 216 utkání, nastřílel 437 gólů a na dalších 701 přihrál. 5. 7. 2013 se jako volný hráč upsal týmu Detroit Red Wings, kde ukončil svoji profesionální kariéru.\n\nSe švédskou reprezentací získal Daniel Alfredsson zlatou olympijskou medaili v roce 2006 v Turíně, kromě toho je také držitelem dvou stříbrných a dvou bronzových medailí z mistrovství světa.\n\n\n"}
{"id": "183173", "url": "https://cs.wikipedia.org/wiki?curid=183173", "title": "Vyklepávání zámku", "text": "Vyklepávání zámku\n\nVyklepávání zámku je nedestruktivní metoda odemykání zámků, která umožňuje otevřít některé starší zámky.\n\nNěkdy je tato metoda nazývána též Salinger-Grydilova metoda, SG-metoda, nebo složitěji \"nedestruktivní dynamická metoda překonávání zámků\".\n\nMetoda je známa od roku 2002 a široké medializace se jí dostalo v Nizozemsku a Německu v roce 2005. Videa a návody na vyklepávání jsou volně dostupné na Internetu. Na každý profil (typ) zámku je potřeba jeden profil klíče, tzv. \"vyklepávací klíč\".\n\nV ČR se k autorství tohoto způsobu odemykání zámků hlásí Petr Salinger (údajně tuto metodu zveřejnil v TV Nova v roce 2002), na anglické Wikipedii je však odkaz na patent č. 1667223, který si podal H.R. Simpson již 24. dubna 1928.\n\n"}
{"id": "183176", "url": "https://cs.wikipedia.org/wiki?curid=183176", "title": "Per-Johan Axelsson", "text": "Per-Johan Axelsson\n\nAnders Per-Johan Axelsson (* 26. února 1975), obvykle zkracován na P. J. Axelsson, je švédský profesionální hokejista hrající švédskou Elitserien za tým Frölunda HC. Jeho přezdívka ve Švédsku zní \"Pebben\". Mezi lety 1997 a 2009 hrál v NHL za Boston Bruins.\n\nHraje na pozici levého křídla. Přestože nezískal reputaci jako střelec, jeho pevný a defenzivní postoj a schopnost šikovné hry ho udělala oblíbencem fanoušků všech tří týmů, za které v životě hrál.\n\nNež ho draftovali Boston Bruins jako 177. v roce 1995, Axelsson odehrál 4 roky za tým Frölunda HC v Elitserien.\n\nHned v nováčkovské sezoně za Bruins odehrál všech 82 zápasů, pomohl týmu do play-off a stal se klíčovým hráčem svého týmu.\n\nPři stávce v sezoně 2004–05 odešel domu, pomáhat svému týmu Frölunda HC, kterému pomohl k vítězství Elitserien. Po stávce se vrátil do kádru Bruins a v roce 2006 vyhrál olympijské hry s reprezentací Švédska.\n\n23. března 2006 podepsal tříleté prodloužení kontraktu s Boston Bruins.\n\n21. února 2008 hrál svůj 700. zápas v NHL, když jeho Bruins vyhráli po nájezdech na ledě Florida Panthers.\n\n27. července 2009, poté co pomohl Bruins do čtvrtfinále play-off, podepsal kontrakt s Frölunda HC a byl jmenován jedním ze dvou alternativních kapitánů týmu.\n\nAxelsson se oženil a se svou ženou má dvě děti, dceru Wilmu a syna Wilsona. Ve svém volném čase si užívá golf a fotbal.\n\n\n\n"}
{"id": "183180", "url": "https://cs.wikipedia.org/wiki?curid=183180", "title": "Rurální funkcionalismus", "text": "Rurální funkcionalismus\n\nRurální funkcionalismus je architektonický styl kombinující principy funkcionalismu s prvky vesnické architektury.\n\nUplatnil se zejména v meziválečné době až do velké hospodářské krize v roce 1929. Stavby rurálního odnože funkcionalismu se snaží povyšovat běžnou vesnickou architekturu na moderní (funkcionalistickou) a dávají tak vzniknout až pitoreskním obrazům, neboť málokdy splňují hlavní myšlenku funkcionalismu – „forma sleduje funkci.“\n\nSměr se ještě více rozvinul po druhé světové válce zejména v Československu a východním bloku, kdy se prolíná a spojuje se socialistickým realismem.\n"}
{"id": "183182", "url": "https://cs.wikipedia.org/wiki?curid=183182", "title": "Niclas Hävelid", "text": "Niclas Hävelid\n\nNiclas Hävelid (* 12. dubna 1973, Stockholm) je švédský profesionální hokejista hrající švédskou Elitserien za tým Linköpings HC a nastupuje na pozici obránce.\n\nNiclas Hävelid zahájil svou profesionální kariéru v roce 1992 v týmu švédské ligy AIK Solna, v roce 1998 přestoupil do Malmö IF. V roce 1999 byl draftován jako číslo 83 týmem Anaheim Mighty Ducks, kde odehrál následujících pět sezón. V Atlantě hrál od podzimu 2005. Před sezónou 2009–10 přestoupil do Linköpingu.\n\nSe švédskou reprezentací získal Niclas Hävelid zlatou olympijskou medaili v roce 2006 v Turíně.\n\n"}
{"id": "183183", "url": "https://cs.wikipedia.org/wiki?curid=183183", "title": "Václav Křížek", "text": "Václav Křížek\n\nVáclav Křížek (25. listopadu 1833 Strážov – 4. června 1881 Tábor) byl pedagog, vlastenec, politik a kulturní organizátor.\n\nVystudoval na Karlo-Ferdinandově univerzitě v Praze dějepis a klasickou i slovanskou filologii. Pracoval jako asistent Archivu Muzea Království českého, a od mládí vynikal ve vědeckém životě – jako autor historických a jazykovědných spisů. Pět let byl profesorem na gymnáziu ve Varaždínu v Chorvatsku. Odtud odešel do Litoměřic a v létě 1862 byl ze 37 uchazečů z Čech i zahraničí o místa ředitele a pěti profesorů zastupitelstvem města zvolen ve svých 29 letech ředitelem na právě otevřeném reálném gymnáziu v Táboře (prvním s výlučně českým vyučovacím jazykem v tehdejší monarchii).\n\nBrzy se o táborském reálném gymnáziu a především jeho řediteli mluvilo pochvalně v celých Čechách a přijížděli studenti i z Chorvatska, Srbska a Bulharska. Zájem vyvolávalo i používání různých učebních pomůcek (map, závěsných tabulí a statistik). Za Křížkova předsednictví se konala v Táboře roku 1870 první učitelská konference o učebních pomůckách a názorném vyučování. Jeho tabule graficky znázorňující vývoj lidstva od pračlověka po současnost byla roku 1879 vystavována na etnografické výstavě v Moskvě. Mimořádná byla knihovna (vedená prof. M. Kolářem), v roce 1870 měla 5000 knih.\n\nProf. Křížek jako autor mluvnice jihoslovanských jazyků, učebnic dějepisu a čítanek povzbuzoval i své profesory k samostatné vědecké a badatelské práci. Vyučoval zde a objevitelsky pracoval (1863–1873) např. profesor kreslení Jakub Husník. Ředitel Křížek vlastenecky ovlivnil mnoho svých studentů – např. spisovatele Josefa Holečka, historika a literáta Jana H. Máchala, básníka a novináře Ladislava Quise.\n\nVáclav Křížek výrazně zasáhl také do života města. Sestavil první obecní rozpočet Tábora; založil spolek pro podporu chudých žáků; byl spoluzakladatelem (1870) ženského spolku „Zora“; inicioval úspěšnou žádost o zřízení místní Vyšší zemské hospodářské školy.\n\nV letech 1867-1869 byl za Tábor poslancem Českého zemského sněmu. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nByl prvním předsedou místního Klubu přátel věd a umění (1875), navrhl zřízení městského muzea (otevřeno bylo 1884). V září roku 1882 byla v budově gymnázia zasazena pamětní deska na památku čestného občana Tábora.\n\n"}
{"id": "183184", "url": "https://cs.wikipedia.org/wiki?curid=183184", "title": "Tamilština", "text": "Tamilština\n\nTamilština (தமிழ் || Thamizh) je dravidský jazyk, který používají především Tamilové v Indii, na Srí Lance, v Malajsii, v Singapuru a menší společenství v řadě dalších států. Tamilština má mezi všemi drávidskými jazyky nejstarší dochovanou literaturu. V roce 1996 byla s více než 74 miliony mluvčích 8. nejrozšířenějším jazykem na světě. Je jedním z úředních jazyků v Indii, Singapuru, Malajsii a na Srí Lance.\n\nTamilská literární tradice trvá nepřetržitě již více než 2000 let. Existuje v ní značný rozdíl mezi mluveným a knižním jazykem, ale díky vysoké prestiži literárních památek se v mluveném jazyce dodnes uchovala řada prastarých výrazů a forem.\n\nPřesný původ tamilštiny, jako i ostatních drávidských jazyků, neznáme, ale na rozdíl od indoevropských jazyků severní Indie (např. hindština, bengálština, pandžábština) nejsou drávidské jazyky příbuzné sanskrtu ani jazykům Evropy. Někteří autoři předpokládají, že nositelé Harappské kultury, jejichž písmo se dosud nepodařilo rozluštit, mluvili některým z drávidských nebo blízce příbuzných jazyků. Nejstarší literární díla v tamilštině, pocházející přibližně z 2. století př. n. l. v jižní Indii a na Srí Lance dochovala buď v podobě opsaných rukopisů na palmových listech, nebo ústní tradicí. Jejich přesná datace je obtížná a lze ji určit spíše z vnějších záznamů a vlastních lingvistických důkazů.\n\nTamilština je mateřským jazykem většiny obyvatel jihoindického státu Tamil Nádu a severní, východní a severovýchodní Srí Lanky. Jazyk používají též menšiny v jiných částech Indie a Srí Lanky, především v indických státech Karnátaka, Kérala a Maháráštra.\n\nV současné době existují početné skupiny tamilsky hovořících potomků obyvatel těchto států v Singapuru, Malajsii, Jihoafrické republice a na Mauriciu. Mnozí z obyvatel Guyany, Fidži, Surinamu a Trinidadu a Tobaga jsou tamilského původu, ale jazyk ovládá jen málo z nich.\n\nSkupiny novodobých emigrantů i ekonomických přistěhovalců, např. techniků, informatiků, lékařů a akademiků, ze Srí Lanky a Indie existují v Kanadě (zejména v Torontu), Austrálii, USA a většině západoevropských zemí.\n\nTamilština je úředním jazykem indického státu Tamil Nádu a unijních území Andaman a Nikobar a zároveň jedním z 23 ústavou uznaných úředních jazyků Indie. Tamilština je rovněž úředním jazykem Srí Lanky a Singapuru a ústava ji uznává v Jihoafrické republice, Malajsii a na Mauriciu.\n\nTamilština je fonetický jazyk a podléhá přesným pravidlům elize (vypouštění hlásek) a eufonie (zvukomalebnosti). V současnosti používané písmo se nejspíše vyvinulo z bráhmanského písma v období krále Ašóky. Pozdější variantou písma, zvanou \"grantha\", se psaly tamilské i sanskrtské texty. Další úpravy písmo prodělalo po vynálezu knihtisku, zejména pak ve 20. století; jejich smyslem bylo především zjednodušení písmen pro tisk.\n\nTamilská abeceda sestává z 12 samohlásek a 18 souhlásek. Jejich kombinací vzniká 216 složených písmen. Připočteme-li i zvláštní znak “aaytha ezutthu”, vznikne celkem 247 písmen.\n\nVětšinu tamilské gramatiky podrobně pojednala již nejstarší tamilská mluvnice, zvaná Tolkáppiyam. Současné tamilské písmo většinou vychází z gramatiky 13. století.\n\nStejně jako ostatní drávidské jazyky je tamilština jazyk aglutinační. Tamilská slova se tudíž skládají z lexikálního kořene, k němuž se připojují jednotlivé významové přípony a v menší míře i předpony. Přípony jsou odvozovací (mění slovní druh nebo význam slova) nebo ohýbací (označují mluvnické kategorie osoby, čísla, způsobu, času atd.). Délce či rozsahu aglutinace (rozšiřování slova) se nekladou žádné meze, takže mohou vznikat i velmi dlouhá slova, jimž v češtině může odpovídat celá řada slov nebo i celá věta.\n\nPříklad:\n\nCož česky znamená:\n"}
{"id": "183187", "url": "https://cs.wikipedia.org/wiki?curid=183187", "title": "Folklór", "text": "Folklór\n\nFolklór či folklor je označení pro osobité hudební, slovesné, taneční a dramatické projevy kultury integrovaných skupin obyvatelstva, například venkovského či městského. Někdy je mezi folklór zahrnována i lidová výtvarná a zvykoslovná kultura. Studiem folklóru se zabývá folkloristika. O udržování lokálních kulturních zvyklostí se často starají tzv. folklorní soubory.\n\nPojem poprvé použil britský bibliograf William Thoms roku 1846 jako název článku v časopise The Athanaeum. Je složen z anglických slov \"folk\" „lid“ a \"lore\" „tradice, znalosti“ a původně se jako folklór označovala lidová kultura jako celek. Například ve Francii a Itálii se stálo tento pojem používá i pro hmotnou lidovou kulturu. Často je také folklór ztotožňován s lidovou slovesností, ta však tvoří pouze část z něj.\n\nFolklorní obřady nebo zvyky se týkají celé řady různých událostí. Často se věnují tomu, co se odehrává v průběhu roku (dožínky, posvícení, Vánoce, Velikonoce), nebo v průběhu lidského života (narození, svatba, pohřeb).\n\nFolklorní projevy začaly mizet s nástupem moderní techniky; jakmile se začalo šířit umění a zapsaný text, který lidé už uměli číst, nebyl již prostor pro vlastní lidovou tvorbu. V těchto dobách (19. století) se řada badatelů pokoušela dokumentovat folklorní zvyky z odlehlejších koutů Evropy. Jejich práce jednak přispěly k základu folkoristiky a etnologie, jednak také k pozvednutí povědomí o venkovu. Dříve byla vesnice vnímána jako zavrženíhodné místo, řada obrozenců a kulturně činných osob ve svém přesvědčení obrátila. Pro Evropu 19. století byly lidové motivy z hor, selského prostředí, nebo vzdálených míst něčím novým, neznámým a vzbudily velký ohlas. Bohatství lidových zvyků začalo být rychle chápáno jako národní dědictví, se kterým se velmi snadno mohly početné rodící se národy (včetně například i českého) dobře ztotožnit.\n\nFolklor se projevuje i v hmotném vyjádření – jako malířství, architektura, rukodělné výrobky, textil, šperky, oblékání nebo i gastronomie. Pro nemalé množství národních umělců sloužil právě folklor jako významná inspirace k vlastní tvorbě (např. Antonín Dvořák a opery Rusalka, nebo Čert a Káča).\n\nV ústním projevu se řada folklorních námětů stala základem pro úspěšné pohádky, romány, ale také i filmy; oblíbené jsou rovněž také i báje a pověsti.\n\nV beletrii se hodnotou folkloru (a také jeho úpadkem v soudobé socialistické společnosti) zabývá např. Milan Kundera ve svém románu \"Žert\" (napsán 1965).\n\n\n"}
{"id": "183188", "url": "https://cs.wikipedia.org/wiki?curid=183188", "title": "Tomas Holmström", "text": "Tomas Holmström\n\nTomas Holmström (* 23. ledna 1973) je bývalý švédský profesionální hokejista, který hrával severoamerickou NHL za tým Detroit Red Wings\n\nTomas Holmström zahájil svou profesionální kariéru v roce 1994 v týmu švédské ligy Luleå HF, kde hrál také v době výluky NHL v sezóně 2004-05. V roce 1994 byl draftován jako číslo 257 do týmu Red Wings, kam přestoupil v roce 1996, a kde hrál až do konce své kariéry. V NHL, i v play-off, odehrál celkem 1027 utkání, nastřílel 243 gólů a na dalších 287 přihrál.\nSe švédskou reprezentací získal Tomas Holmström zlatou olympijskou medaili v roce 2006 v Turíně.\n\n\n\n"}
{"id": "183191", "url": "https://cs.wikipedia.org/wiki?curid=183191", "title": "Prochorovka", "text": "Prochorovka\n\nProchorovka ( ) je sídlo městského typu v Bělgorodské oblasti, které leží 50 km severně od Bělgorodu a 80 km jižně od Kurska. V roce 2005 zde žilo 7,8 tisíc obyvatel.\n\nPrvní písemná zmínka o Prochorovce pochází ze 17. století. V červenci roku 1943 se ve 2. Světové válce zde uskutečnila největší tanková bitva v dějinách lidstva, kdy se na obou stranách náhodně čelně střetlo několik set tanků z tankových divizí zbraní SS s 5. tankovou armádou Rudé armády. Roku 1995 zde bylo zřízeno muzeum - památník bitvy u Kurska.\n"}
{"id": "183192", "url": "https://cs.wikipedia.org/wiki?curid=183192", "title": "Hr. Ms. Java", "text": "Hr. Ms. Java\n\nHr. Ms. Java byl lehký křižník stejnojmenné třídy sloužící v Nizozemském královském námořnictvu. Měl sesterskou loď Hr. Ms. Sumatra. Stavba třetí lodě této třídy, \"Hr. Ms. Celebes\" byla v roce 1919 zrušena. \"Celebes\" měla být vlajkovou lodí nizozemského loďstva v Nizozemské východní Indii a proto byla plánována s trupem delším o 3 metry a o 155 tun větším výtlakem. Její stavba v amsterdamské loděnici Fijenoord byla zrušena ve chvíli, kdy bylo připraveno teprve 30 tun materiálu. Později ji ve službě nahradil nový lehký křižník \"De Ruyter\".\n\nTřída \"Java\" byla navržena německou loděnicí Friedrich Krupp Germaniawerft, zatímco lodě byly postaveny v loděnici Schelde naval shipyards. Křižník \"Java\" se začal stavět v roce 1916 a spuštěn na vodu byl 9. srpna 1921. Poté musel byl křižník zmodernizován a námořnictvo ho převzalo v roce 1925.\n\nNizozemské křižníky byly primárně určené pro službu v Nizozemské východní Indii. Byly projektovány jako protiváha japonských lehkých křižníků třídy \"Čikuma\". Koncepce lodi odpovídala lehkým křižníkům z první světové války s tím rozdílem, že třída \"Java\" měla mnohem větší výtlak a těžší výzbroj. V roce 1915, kdy se stavět začalo, byla jejich koncepce moderní, ale úspory a protahování dokončení lodí způsobilo, že do služby třída \"Java\" vstoupila jako poměrně zastaralá. Například neměla otočné, uzavřené dělové věže. Po dvou dělech bylo na přídi a zádi, na každém boku byl další pár. Původně \"Java\" nenesla letadlo. Bylo přidáno při modernizaci.\n\nKřižník se zúčastnil španělské občanské války, kdy sloužil jako doprovod konvojů.\n\nStejnou službu, tedy doprovod konvojů, vykonával i na začátku druhé světové války.\n\nPo vstupu Japonska do války odplul do indonéských vod kde stal součástí jednotek pod velitelstvím ABDA. 18. února 1942 se zúčastnil bitvy v Badungském průlivu. 27. února 1942 se účastnil bitvy v Jávském moři, ve které byl potopen.\n\nDo bitvy v Jávském moří vstoupil křižník \"Java\" jako součást eskadry společných spojeneckých sil (ABDA) pod velením nizozemského kontradmirála Doormana. Tato eskadra (5 křižníků a 12 torpédoborců) se utkala s japonskou eskadrou složenou z těžkých křižníků \"Nači\", \"Haguro\" a 14 torpédoborců. Během bitvy byl křižník \"Java\" zasažen torpédem z křižníku \"Nači\" a poté se potopil i s 500 námořníky na palubě.\n\nVrak byl nalezen 1. prosince 2002 týmem potápěčů, který pátral po HMS \"Exeter\". 15. listopadu 2016 oznámilo nizozemské ministerstvo obrany, že nadací Karla Doormana (\"Karel Doorman Fonds\") financovaná výprava za účelem nafilmování a vyznačení polohy vraku před 75. výročím bitvy zjistila, že vrak zmizel. Za jeho nelegální likvidací stojí pravděpodobně sběrači kovů.\n\n"}
{"id": "183193", "url": "https://cs.wikipedia.org/wiki?curid=183193", "title": "Jörgen Jönsson", "text": "Jörgen Jönsson\n\nJörgen Jönsson (* 29. září 1972) je švédský bývalý profesionální hokejista, naposledy hrající švédskou ligu za tým Färjestads BK.\n\nSvou profesionální kariéru zahájil v roce 1992 v týmu švédské ligy Rögle BK, od roku 1995 do konce kariéry v roce 2009 hrál v klubu Färjestads BK s krátkou přestávkou v sezóně 1999–2000, kterou strávil v severoamerické NHL v týmech New York Islanders a Anaheim Mighty Ducks. V roce 1997 byl vyhlášen nejlepším švédským hokejistou roku.\n\nByl dlouholetou oporou (často kapitánem) švédské hokejové reprezentace, drží švédský rekord v celkovém počtu reprezentačních startů. Se švédskou reprezentací získal mimo jiné dvě zlaté olympijské medaile (1994 a 2006) a celkem devět medailí z mistrovství světa (dvě zlaté, tři stříbrné, čtyři bronzové). V roce 1997 vyhrál anketu o hokejistu roku ve švédské lize (Zlatý puk).\n\n\n\n"}
{"id": "183195", "url": "https://cs.wikipedia.org/wiki?curid=183195", "title": "Derwent", "text": "Derwent\n\nDerwent ( ) je řeka na jihu ostrova Tasmánie v Austrálii. Je dlouhá 209 km. Povodí má rozlohu přibližně 9600 km².\n\nŘeka odtéká z jezera svaté Kláry ve střední části ostrova. Ústí estuárem do zálivu Storm v Tasmanově moři u Hobartu. Na horním toku jsou peřeje.\n\nZdrojem vody jsou dešťové srážky, vyskytují se povodně. Průměrný roční průtok je 137 m³/s.\n\nLodní doprava je možná na dolním toku. Využívá se na zavlažování. Bylo na ní postaveno několik vodních elektráren.\n"}
{"id": "183199", "url": "https://cs.wikipedia.org/wiki?curid=183199", "title": "Kenny Jönsson", "text": "Kenny Jönsson\n\nKenny Jönsson (* 6. října 1974) je bývalý švédský profesionální hokejista naposledy hrající nejvyšší švédskou ligu za tým Rögle BK.\n\nSvou profesionální kariéru zahájil v roce 1992 v týmu švédské ligy Rögle BK. V roce 1993 byl draftován jako číslo 12 do týmu severoamerické NHL Toronto Maple Leafs, kam přestoupil v roce 1994. V NHL odehrál deset sezón v Torontu a později v týmu New York Islanders, celkem 686 zápasů. Během výluky NHL v sezóně 2004–05 se vrátil do Evropy do Rogle hrajícího tehdy druhou švédskou ligu, kde pak již překvapivě zůstal až do konce kariéry. Tu ukončil po mistrovství světa 2009 v čtyřiatřiceti letech, když jako důvod uvedl ztrátu motivace.\n\nSe švédskou reprezentací získal Kenny Jönsson dvě zlaté olympijské medaile v letech 1994 a 2006. V roce 2006 vyhrál anketu o hokejistu roku ve švédské lize (Zlatý puk)\n\n"}
{"id": "183210", "url": "https://cs.wikipedia.org/wiki?curid=183210", "title": "Marmon-Herrington CTLS", "text": "Marmon-Herrington CTLS\n\nMarmon-Herrington CTLS byly lehké americké tanky/tančíky, vyráběné na začátku druhé světové války pro export. Byly dodávány zejména do Číny a do Nizozemské Východní Indie. V Austrálili sloužily jako školní. Pancéřování měly relativně tenké, přičemž spoje byly nýtované. Tanky byly vyzbrojeny třemi kulomety, jeden z nich byl ve věži, další dva v korbě. Jejich výroba byla zahájena v roce 1942 a celkově jich bylo zhotoveno 240 kusů. Použití těchto strojů v armádě USA bylo omezené. Vyráběl se ve dvou verzích – T-14 a T-16.\n"}
{"id": "183223", "url": "https://cs.wikipedia.org/wiki?curid=183223", "title": "Chelicery", "text": "Chelicery\n\nChelicery, neboli klepítka jsou druhým párem končetin u klepítkatců (první pár vymizel), mohou se skládat ze dvou nebo tří článků. U některých klepítkatců mohou mít tvar kleští (například u štírů), přičemž se jedná o starší a primitivnější typ chelicer. Modernější typ chelicer má tvar bodce, nebo zahnutého drápku - s tímto druhem chelicer se můžeme setkat u pavouků. V případě pavouků ústí do chelicer jedová žláza a slouží jako orgán, kterým pavouk uchvacuje svou kořist. Pavoučí chelicery se dělí na dva druhy podle vzájemné orientace bodců - ortognátní a labidognátní.\n\n\n\n"}
{"id": "183225", "url": "https://cs.wikipedia.org/wiki?curid=183225", "title": "Tenge", "text": "Tenge\n\nTenge (; oficiální název: Kazachstánské tenge, ) je peněžní jednotka Kazachstánu, 1 tenge se dále dělí na 100 tiynů (kazašsky: \"Тиын\"), kód měny je KZT. Tenge bylo zavedeno 15. listopadu 1993. Od roku 2002 je v platnosti zákon, který v Kazachstánu zakazuje přijímat při platbách jinou měnu než tenge. \n\nKurz k 3. 4. 2012: 100 KZT = 0,51056 EUR.\n\nKurz k 31. 7.2016: 100 KZT = 0,25546 EUR = 6,98 CZK\n\nKurz k 10. 4. 2017: 100 KZT = 0,3024 EUR = 8,05 CZK\n\nKurz k 06. 9. 2018: 100 KZT = 0,2323 EUR = 5,98 CZK\n\nPo vyhlášení nezávislosti Kazachstánu vedení státu plánovalo nazvat novou měnu \"som\", jak bylo překládáno do kazaštiny (i dalších turkických jazyků) na sovětských bankovkách slovo \"rubl\". V květnu 1993, čtyři měsíce před oficiálním vznikem nové kazašské měny, takto nazval své platidlo Kyrgyzstán. Název \"tenge\" je odvozen od jména středověkých turkických peněz \"denge\", které se užívaly ve Střední Asii (od jejich jména je mimo jiné odvozen ruský výraz pro peníze – \"деньги, děňgi\").\n\nNa konci roku 2006 vypsala Národní banka Kazachstánu soutěž na návrh symbolu pro národní měnu. Z více než třiceti tisíc návrhů zvítězil symbol 〒, jehož autorům Vadimu Daviděnkovi a Sanžaru Amerchanovi byla vyplacena odměna 1 000 000 tenge (= cca 200 000 Kč) plus 5 000 $. Později se zjistilo, že symbol 〒 používá více než 120 let japonská pošta (\"Nippon júsei kóša\") jako své logo a uvozující značku kódu PSČ.\n\nV oběhu jsou mince o hodnotách: 1, 2, 5, 10, 20, 50 a 100 〒 a bankovky 200, 500, 1 000, 2 000, 5 000, 10 000 a 20 000 〒.\n"}
{"id": "183226", "url": "https://cs.wikipedia.org/wiki?curid=183226", "title": "Veľká lúka", "text": "Veľká lúka\n\nVeľká lúka (1475,5 m n. m.) je nejvyšší vrchol lúčanské části Malé Fatry. Na východě sousedí s horou Krížava (1 456,7 m n. m.) a na západě s horou Veterné (1 442 m n. m.).\n\nVeľká lúka je plochý travnatý vrchol v centrální části hlavního hřebene Lúčanské Malé Fatry, zvaný také Martinské hole. Otvírá se z něj kruhový rozhled na Malou a Velkou Fatru a na Žilinskou a Turčianskou kotlinu. V okolí vrcholu jsou velké oblasti porostlé kosodřevinou a borůvčím. Na hřebeni se poblíž vrcholu rozkládají rašeliniště, která jsou v deštivých obdobích těžko průchozí.\n"}
{"id": "183229", "url": "https://cs.wikipedia.org/wiki?curid=183229", "title": "Cedivkovití", "text": "Cedivkovití\n\nCedivkovití (\"Amaurobiidae\") jsou čeledí pavouků pro kterou je hlavním rozpoznávacím znakem přítomnost tzv. kribela. Kribelum je snovací orgán, který připomíná miniaturní sítko, přes jehož otvůrky dochází k „cezení“ pavučinové hmoty, která tuhne v ultrajemnné kribelové vlášení.\n\nCedivky si budují charakteristické podzemní úkryty - pavučinové punčošky. Při procházce lesem nelze často přehlédnout množství otvůrků vedoucích do země, které jsou zhruba 1cm široké a vypředené pavučinou. K otvorům vedou detekční vlákna, která, pokud se jich dotkne kořist, poskytují pavoukovi signál k útoku.\n\nZástupci\n\n\n"}
{"id": "183232", "url": "https://cs.wikipedia.org/wiki?curid=183232", "title": "Motorola MPx220", "text": "Motorola MPx220\n\nMotorola MPx220 je mobilní telefon z dílny společnosti Motorola. Jedná se o Smartphone s operačním systémem Windows Mobile 2003 SE .\n\nMá poměrně velkou vnitřní paměť a možnost rozšíření paměťovou kartou typu miniSD\n\n\nPro datové přenosy využívá GPRS, má infračervený port a bluetooth, nemá EDGE.\n\nLze přehrát video i audio soubory pomocí vestavěného Windows Media Playeru, pro širší podporu souborů (např. *.avi, *.mpeg, *.ogg) je ale nainstalovat přehrávač jiný, např. freeware TCPMP\n\nTelefon má integrovaný fotoaparát s rozlišením 1,23Mpx s přisvětlovací diodou.\n\n"}
{"id": "183234", "url": "https://cs.wikipedia.org/wiki?curid=183234", "title": "Clackmannanshire", "text": "Clackmannanshire\n\nClackmannanshire (\"Siorrachd Chlach Mhannainn\" ve Skotské gaelštině) je správní oblast ve Skotsku, ve které žije nejméně obyvatel ze všech správních jednotek země. Nachází se při severozápadním okraji zálivu Firth of Forth a sousedí s kraji Perth a Kinross, Stirling a Fife.\n\n"}
{"id": "183236", "url": "https://cs.wikipedia.org/wiki?curid=183236", "title": "Opeření dinosauři", "text": "Opeření dinosauři\n\nOpeření dinosauři jsou opeřená skupina teropodních dinosaurů, u které mají teropodi primitivní peří podobné jako u dnešních ptáků. Nálezy těchto dinosaurů byly nalezeny v Číně, Mongolsku, Severní Americe. Do této skupiny náleželi Ornithomimidae a Dromaesauridae. Většina druhů byla nalezena v Číně.\nPředpoklad, že dinosauři jsou předky ptáků, byl poprvé vysloven již v 60. letech 19. století. Všeobecné podpory se však dočkal až v 70. letech minulého století, především zásluhou paleontologů, jako Robert T. Bakker. Dnes jsou ptáci považováni dokonce za specializovanou skupinu teropodních dinosaurů. Jedním z nejlepších potvrzení této teorie jsou nálezy dinosaurů s pernatým pokryvem těla z oblasti Liao-ning v Číně (především formace Yixian). Nejde však o blízce příbuzné druhy, zařaditelné například do jediné čeledi. V roce 1996 byl oznámen objev prvního dinosaura s primitivním pokryvem těla podobným srsti. Dostal jméno \"Sinosauropteryx prima\", byl to malý teropod asi 1 metr dlouhý. Následovaly další nálezy a dnes víme již zhruba o 20 rodech neptačích dinosaurů s tímto tělesným pokryvem (v různém stadiu vývoje). U dalších 5 rodů bylo opeření prokázáno na kosterním aparátu nebo chemickou analýzou. Výzkum moderními technologiemi dokazuje, že pernatý tělní pokryv byl u některých rodů (např. \"Anchiornis\") ještě podstatně výraznější, než se dříve předpokládalo.\n\nDnes se zdá být jisté, že peří vzniklo u dravých celurosauridních teropodů primárně jako insulace (ochrana tělesné teploty), případně jako prostředek k prodlužování skoků (např. při lovu potravy) nebo z větve na větev při arboreálním způsobu života. Význam mělo také jako signalizační orgán. Peří u dnešních ptáků tak rozhodně nevzniklo primárně jako prostředek k letu. Schopnost letu je tedy vlastně až vývojovou exaptací (druhotnou adaptací).\nVětšina dosud známých opeřených dinosaurů patří mezi plazopánvé, ale známe i dva ptakopanvé a jejich společný předek tedy byl ten první dinosaurus a tudíž je možné, že peří je společným znakem dinosaurů a někteří ho postupně ztratili. Peří opeřených dinosauřích samců mohlo sloužit jako lákadlo pro samice.\n\nU některých dinosaurů peří skutečně sloužilo primárně jako tepelná izolace, a to zejména u druhů, žijících v chladnějším prostředí. Příkladem mohou být tzv. polární dinosauři z území dnešní Antarktidy a Austrálie, Aljašky či ruského Dálného Východu nebo i čínské provincie Liao-ning (souvrství Yixian). V těchto prostředích museli dinosauři snášet teploty pod bodem mrazu a setkávali se zřejmě i s pro druhohorní éru neobvyklým sněhem a ledem.\n\nVědecká studie z roku 2018 dokazuje, že tělesné opeření a metabolismus se zřejmě do značné míry vyvíjely společně. Maniraptorní dinosauři a primitivní jurští a křídoví ptáci však měli zřejmě nižší bazální teplotu než současní ptáci.\n\nZahrnuje pouze taxony s dochovaným (nikoliv jen předpokládaným) pernatým integumentem. Mnoho dinosauřích rodů se zachovalo bez tohoto synapomorfního znaku, opeření se však u nich předpokládá. Největším dinosaurem, který téměř s jistotou opeření měl, byl obří oviraptorid \"Gigantoraptor\", popsaný v roce 2007. Stejně velký pak byl prokazatelně opeřený \"Yutyrannus\", popsaný roku 2012.\n\n\nPodle některých studií by do této umělé skupiny patřili i známí \"praptáci\" rodu \"Archaeopteryx\" a \"Wellnhoferia\". Dnes existuje předpoklad, že opeření bylo synapomorfií (sdíleným odvozeným znakem) mezi všemi celurosauřími teropody. V případě posledního rodu jde o prvního ptakopánvého dinosaura s prokázaným proto-peřím. U rodu \"Velociraptor\" bylo opeření prokázáno pouze druhotně na základě kostních struktur pro uchycení per (nebyly tedy objeveny přímo fosilizované otisky peří). U ostatních taxonů, označených symbolem \"*\" bylo opeření prokázáno nepřímo (tedy nikoliv jako otisk u fosílie, nýbrž chemicky či přítomností papil).\n\nUnikátním objeven byly podobné „štětinovité“ struktury tvořené kolagenem také u ptakopánvého dinosaura rodu \"Psittacosaurus\". Na konci ocasu tohoto drobného spodnokřídového býložravce se nacházel jakýsi vějíř z kolagenních vláken, strukturou podobný peří teropodních dinosaurů. Zcela výjimečným objeven je pak především první \"opeřený\" ornitopod rodu \"Tianyulong\", popsaný v roce 2009 z Číny. V roce 2014 jej pak doplnil objev rodu \"Kulindadromeus\" z Ruska. Tento sibiřský taxon byl datován na stáří kolem 170 milionů let a je tak v současnosti nejstarším prokazatelně opeřeným dinosaurem vůbec.\n\nZdaleka největším neptačím dinosaurem, u něhož bylo zatím opeření (resp. pernatý pokryv těla) zcela prokázáno, je čínský tyranosauroid \"Yutyrannus huali\", popsaný v dubnu roku 2012. V dospělosti dosahoval délky až 9 metrů a hmotnosti přes 1,4 tuny. Předchozí \"rekordman\" \"Beipiaosaurus inexpectus\" byl nesrovnatelně menší, na délku měřil asi 2,2 metru a vážil jen několik desítek kilogramů. Je možné, že na některých částech těla byl opeřený například i proslulý \"Tyrannosaurus rex\", přímo dokázat to ale zatím nelze.\n\nV roce 2012 byly v souvrství Yixian objeveni bezobratlí paraziti v podobě obřích blech druhu \"Pseudopulex magnus\". Samičky těchto krev sajících parazitů dosahovaly délky až 23 mm a živily se zřejmě krví teplokrevných tvorů, včetně opeřených dinosaurů. Dalšími jejich hostiteli pak mohli být také ptakoještěři, pravěcí savci a praptáci. V prosinci 2016 byl oznámen objev fantasticky zachované části opeřeného dinosauřího ocasu v jantaru ze severního Myanmaru. Dochovaná část měří asi 3,6 centimetru a vykazuje dobře patrné jemné opeření, podobné ozdobnému peří současných tropických ptáků. U dinosauřího pera zalitého v jantaru byly také objeveny dva druhy klíšťat, které pravděpodobně v pernatém integumentu těchto dinosaurů cizopasily. Je možné, že opeření byli i obří čínští oviraptorosauři rodu \"Gigantoraptor\" a \"Beibeilong\", u nichž známe obří vejce o délce kolem půl metru. Ta mohla být zahřívána právě opeřením těchto teropodů. U několika fosilií teropodních dinosaurů již byly identifikovány také původní melanozomy a barviva, takže bylo možné rekonstruovat jejich přibližné zbarvení (např. rody \"Anchiornis\", \"Sinosauropteryx\" ad.).\nV listopadu roku 2019 bylo oznámeno, že v hornině z jihovýchodní Austrálie bylo dochováno první peří australských \"polárních\" teropodních dinosaurů.\n\nObjevy v jantaru z Myanmaru ukázaly, že v době před 99 miliony let (přelom spodní a svrchní křídy) existovalo množství vnějších parazitů, kteří se zřejmě živili peřím dinosaurů nebo jeho deriváty. Takovým ektoparazitem byl například druh \"Mesophthirus engeli\", formálně popsaný na konci roku 2019.\n\nPrvní ilustrace opeřených dinosaurů (nebo praptáků) se objevily již na počátku 20. století (tzv. \"Proavis\"), skutečné rekonstrukce s vědeckou hodnotou pak až od 70. let minulého století. V současnosti jsou již zcela běžné a dřívější pojetí menších teropodů jako \"šupinatých plazů\" se již prakticky zcela opouští. U některých druhů opeřených dinosaurů byla již určena také přibližná barva jejich opeření, a to na základě rozboru zachovaných fosilních melanozomů. Jak ale dokládají některé výzkumy, přesný barevný vzor může být velmi obtížné zjistit vzhledem ke změnám v rozložení a pozici melanozomů v průběhu fosilizačních pochodů.\n\n\n\n"}
{"id": "183242", "url": "https://cs.wikipedia.org/wiki?curid=183242", "title": "Václav Krumpholtz", "text": "Václav Krumpholtz\n\nVáclav Krumpholtz (také \"Václav Krumpholz\") (1750 Zlonice — 2. května 1817 Vídeň) byl český houslista, hobojista, hudební skladatel a hráč na mandolínu.\n\nVáclav Krumpholtz byl bratrem známějšího českého skladatele a harfeníka Jana Křtitele Krumpholtze. Začínal v orchestru hraběte Filipa Kinského, kde byl hobojistou i jejich otec. Stal se členem operního orchestru ve Vídni a zde se setkal s Ludwigem van Beethovenem. Patřil mezi jeho nejdůvěrnější přátele. Když Václav Krumpholtz zemřel, Beethoven zkomponoval na jeho památku mužský sbor „\"Der Gesang der Mönche\"“ na slova Friedricha Schillera z divadelní hry Wilhelm Tell.\n\nVáclav Krumpholtz byl znám také jako virtuóz na mandolínu. Jeho skladatelské dílo zahrnuje řadu drobných houslových skladeb.\n\n"}
{"id": "183243", "url": "https://cs.wikipedia.org/wiki?curid=183243", "title": "Gelsenkirchen", "text": "Gelsenkirchen\n\nGelsenkirchen je německé město ve spolkové zemi Severní Porýní-Vestfálsko. Leží v severní části Porúří. V roce 2002 mělo 274 926 obyvatel.\n\nGelsenkirchen je poprvé písemně zmiňován již v roce 1150, ale až do 19. století zůstal malou obcí. V období industrializace však významně vzrostl význam celé oblasti. V roce 1840, kdy zde začala těžba uhlí, žilo v Gelsenkirchenu 6000 obyvatel a do roku 1900 populace vzrostla na 138 000. Roku 1913 se zde narodil Werner Mölders.\n\nNa počátku 20. století bylo město a okolí jedním z nejdůležitějších center těžby uhlí v Evropě; bylo nazýváno „městem tisíců ohňů“ kvůli kouřícím šachtám a hořícím haldám.\n\nV roce 1928 byl Gelsenkirchen sloučen s přilehlými městy Buer a Horst a neslo jméno Gelsenkirchen-Buer, ale v roce 1930 bylo přejmenováno na současný název. V období nacismu a druhé světové války zůstal Gelsenkirchen centrem těžby uhlí a na zdejší rafinérie provedli spojenci několik náletů.\n\nV současnosti u Gelsenkirchenu není žádný činný uhelný důl. Město hledající novou tvář se tak potýká s jednou z nejvyšších hodnot míry nezaměstnanosti v Německu (leden 2007 17,7 %). V Gelsenkirchenu je v současnosti největší německá solární „elektrárna“. V části \"Scholven\" stojí i tepelná elektrárna s nejvyššími komíny v Německu (302 metrů).\n\nMěsto tvoří 5 \"městských okresů\" ty se dělí na 18 městských částí:\n\nV Gelsenkirchenu sídlí fotbalový klub FC Schalke 04, na jehož stadionu Veltins-Arena se hrála utkání základní skupiny a čtvrtfinále Mistrovství světa ve fotbale 2006 a také úvodní zápas Mistrovství světa v ledním hokeji 2010, kdy byl překonán rekord mistrovství v počtu diváků, kterých se do útrob stadionu vtěstnalo 77 803.\n\n\n"}
{"id": "183245", "url": "https://cs.wikipedia.org/wiki?curid=183245", "title": "Progresivismus", "text": "Progresivismus\n\nProgresivismus je politická filozofie založená na idei pokroku, která tvrdí, že pokrok v oblasti vědy, techniky, ekonomický rozvoj a sociální organizace jsou životně důležité pro zlepšení lidských podmínek.\n\nProgresivismus byl velmi významným činitelem v období osvícenství v Evropě. Představoval přesvědčení, že Evropa dokazuje, že společnost se může kultivovat z barbarství k civilizaci pomocí empirických poznatků a tak měnit základy společnosti. Osobnosti osvícenství věřily, že pokrok má univerzální použití do všech společností a že tyto myšlenky se budou šířit po celém světě z Evropy. Sociolog Robert Nisbet definuje pět „zásadních premis“ ideje pokroku jako: hodnota minulosti; šlechta západního světa; hodnoty ekonomického / technologického rozvoje; vědecké / akademické znalosti získané pomocí rozumu proti víře; intrinsický význam a hodnota života na Zemi. Kromě toho, významy progresivismu se měnily v průběhu času a z různých úhlů pohledu.\n\nDnes se progresivismus většinou odkazuje na sociální liberalismus, sociální demokracii nebo zelenou politiku. Tento pojem je s oblibou používaný například v Austrálii či ve Spojených státech amerických (Demokratická strana).\n\n"}
{"id": "183247", "url": "https://cs.wikipedia.org/wiki?curid=183247", "title": "Painkiller (počítačová hra)", "text": "Painkiller (počítačová hra)\n\nPainkiller je počítačová hra žánru FPS z roku 2004. V době svého vydání disponovala originálními prvky, které se v jiných FPS hrách neobjevily. Painkiller je založen na originálním stylu hratelnosti, který dokáže zaujmout více než okoukaný klasický styl akčních stříleček. I díky stylu hraní se stal Painkiller oblíbenou hrou. Jeden rok po vydání původní hry vyšel datadisk \"Painkiller: Battle out of Hell\".\n\nPainkiller posunul žánr FPS o několik kroků vpřed. Je hrou, jejíž styl hraní by se dal nazvat jako neinteligentní. To však nic nemění na tom, že hraní Painkilleru je právě díky tomu zábavné.\n\nCelá kampaň hry je rozdělena na několik úseků, většinou s podobným typem nepřátel. Po dokončení každého z těchto úseků hráč zhlédne delší video, stejně tak jako při zahájení hry. Každý úsek obsahuje větší množství úrovní, misí. Ty jsou charakteristické svým prostředím, které je v každé misi jiné, hráč proto neupadá do stereotypu. Někdy dokonce přibude i nový druh nepřátel nebo nová zbraň. Mise se odehrávají v interiérech i exteriérech, ve fantasy i realistickém prostředí. Každý úsek završuje mise s \"bossem\", se silnějším stvořením než standardní nepřátelé.\n\nHlavním cílem všech misí v kampani je jediné - zabít všechny nepřátele. To je hráčovým cílem po celou dobu hraní a tak jsou jediným oživením hry vedlejší úkoly, kombinování zbraní a výše zmíněné barvité lokace. Jelikož nepřátelé nespoléhají na kvalitu, ale na kvantitu, hráč musí během jedné mise zabít desítky nepřátel. Někdy se stává, že střílí prakticky pořád.\n\n\"Černé taroty\" jsou (virtuální) karty, která hráč získává, pokud splní vedlejší úkol mise. Jedná se například o karty s funkcí zvýšení rychlosti střílení nebo zvýšení odolnosti. Před každou misí si hráč může vybrat, které taroty budou během hraní aktivní. Vedlejší úkoly jsou většinou podobné questům z RPG her. Jedná se o nutnost posbírat určitý počet předmětů nebo třeba zlikvidovat všechny nepřátele v daném čase. Černé taroty však není nutné získávat, jsou pouze bonusem, který hráčovi usnadní plnění dalších misí.\n\nVýznamným prvkem, který hraní Painkillera oživuje, je kombinování nejrůznějších druhů zbraní, které hra nabízí. Každá zbraň je pro danou situaci, ve které se hráč nachází jinak vhodná, stejně tak jako je jinak vhodná na dané nepřátelské stvoření. Každá zbraň v Painkillerovi má také primární a sekundární útok. V následujícím seznamu zbraní jsou uvedeny názvy obou útoků.\n\nZbraně ve hře Painkiller:\n\nKromě singleplayerové kampaně obsahuje Painkiller i hru více hráčů. Ta se dá hrát po internetu nebo přes LAN. Celkově hraje druhořadou roli - singleplayer je hlavní složkou hry. V současné době běží po celém světě jen málo serverů a hrát s větším počtem hráčů je problém.\n\nHlavní postavou příběhu je muž, za kterého hrajete, \"Daniel Garner\". V úvodním videu se dozvíte, že Daniel nešťastně havaroval při cestě autem spolu se svojí ženou. Nehoda je pro něj smrtelná, ale jeho útrapy ještě nekončí. Ještě předtím, než může jít do nebe, musí jít do zápasu na život a na smrt proti armádě pekla pod vedením Lucifera.\n\nPříběh ve hrách jako Painkiller není podstatný, proto jeho neoriginalita hře nijak neubližuje.\n\nPrvní a poslední datadisk ke hře Painkiller vyšel v roce 2005. původní - Daniel Garner přemohl i samotného Lucifera.\n\n\n\n\n"}
{"id": "183249", "url": "https://cs.wikipedia.org/wiki?curid=183249", "title": "Painkiller", "text": "Painkiller\n\nPainkiller může znamenat:\n\n"}
{"id": "183253", "url": "https://cs.wikipedia.org/wiki?curid=183253", "title": "Sociální liberalismus", "text": "Sociální liberalismus\n\nSociální liberalismus je politická ideologie historicky vycházející z tradičního liberalismu, avšak reagující na sociální problémy. V současné době jej přijalo hodně stran, historicky vycházejících ze socialismu a sociální demokracie. Nejznámějším příkladem je britská Labour Party a částečně i německá SPD programově vycházející z tzv. „Třetí cesty“. Sociální liberalismus tak často bývá situován do levého středu politického spektra.\n\nVe Spojených státech Demokraté dříve prosazovali středo-levicový princip „pečovatelského státu“ a větších individuálních svobod, od kterého se však kolem 60. let dvacátého století po éře Franklina Roosevelta a Harryho Trumana začali odchylovat značně směrem doprava ukončením podpory sociální péče, všeobecného zdravotnictví, bezplatného školství apod.\n\nK nejvýznamnějším představitelům patří například Herbert Wells, Denis Pauk, nebo Antonio Gramsci.\n\n"}
{"id": "183255", "url": "https://cs.wikipedia.org/wiki?curid=183255", "title": "Hugh Grant", "text": "Hugh Grant\n\nHugh Grant, celým jménem Hugh John Mungo Grant (* 9. září 1960 Hammersmith, Londýn) je britský herec oceněný Zlatým glóbem, cenou BAFTA a Čestným Césarem.\n\nVystudoval angličtinu na univerzitě v Oxfordu. Postgraduálně začal studovat dějiny umění, studium kvůli začínající herecké kariéře nedokončil. Jeho filmový debut proběhl v roce 1982, kdy si zahrál ve filmu \"Privilegovaní\". V následujících letech hrál v několika televizních seriálech.\n\nFilmový průlom nastal v roce 1993, kdy získal hlavní roli ve filmu \"Soumrak dne\". Výrazně na sebe upozornil o rok později v komedii \"Čtyři svatby a jeden pohřeb\" kde zahrál plachého starého mládence Charlese. Tato role mu vynesla Zlatý glóbus, což jej zařadilo mezi filmové hvězdy. Charakterově podobnou roli si zahrál i ve filmech \"Rozum a cit\" (1995), \"Dva v tom\" (1995), \"Notting Hill\" (1999) a \"Láska nebeská\" (2003). Zápornější roli měl v \"Deníku Bridget Jonesové\" (2001) a v jeho pokračování \"\" (2004). Jednou z posledních filmových rolí je role moderátora Martina Tweeda v parodii na americkou reality show \"Hledáme Ydol\" (2006).\n\nS partnerkou Tinglan Hong má dvě děti, v září roku 2011 se narodila dcera Tabitha, v únoru 2013 herec oznámil narození syna Felixe Changa. Na svět údajně přišel koncem roku 2012 (dle zahraničního serveru chlapec přišel na svět 29. prosince), herec o něm veřejně promluvil až ve druhé půlce února 2013. V lednu 2014 dle protichůdných zpráv má Hugh Grant údajně dítě se švédskou televizní producentkou Anna Elisabet Eberstein.\n\n\n"}
{"id": "183256", "url": "https://cs.wikipedia.org/wiki?curid=183256", "title": "Hattrick", "text": "Hattrick\n\nJako hattrick (z anglického \"hat trick\", doslova „trik s kloboukem“) se v mnoha sportech označuje výkon, kterého hráč dosáhne obecně třemi úspěchy v jednom zápase. Například ve fotbale či ledním hokeji je hattrickem vstřelení tří gólů v jednom zápase jedním hráčem.\n\nHistoricky je tento termín z dob Britského impéria (19. století), kdy vítěz kriketového turnaje (v oblasti Indie a Pákistánu) za získání tří vítězných bodů získal od pořadatele výhru v podobě klobouku. V hokeji se na některých místech a v některých soutěžích praktikuje zvyk, že je vstřelení hattricku odměněno záplavou pokrývek hlavy, které diváci vrhnou na led.\n\nVe fotbale či ledním i pozemním hokeji dosáhne hattricku hráč, který v jednom zápase vstřelí tři branky. Někdy se užívají další zpřísňující kritéria, například že všech tří branek musí být dosaženo v jednom poločase či třetině, nebo že mezi těmito třemi brankami nesmí padnout jiný gól (vstřelený jiným hráčem). (Každopádně se však nepočítají góly padlé v penaltovém rozstřelu, resp. samostatných nájezdech při rozhodování o výsledku nerozhodného zápasu, stejně jako u jiných gólových statistik.)\n\nNejrychlejšího hattricku v ledním hokeji dosáhl 23. března 1952 Bill Mosienko hrající za Chicago Blackhawks, který tři branky do sítě New York Rangers vstřelil během 2 minut a 21 sekund.\n\nVe Formuli 1 získá hattrick pilot, který dokáže během jedné Velké ceny zajet pole position, nejrychlejší kolo i zvítězit. Aktuálním držitelem rekordu v počtu hattricků je Michael Schumacher, který jich během své kariéry dokázal získat 22.\n\nPrvní hattrick získal Giuseppe Farina s vozem Alfa Romeo, hned v prvním závodě Grand Prix Velké Británie 1950.\n\n"}
{"id": "183258", "url": "https://cs.wikipedia.org/wiki?curid=183258", "title": "Karel Nedbal", "text": "Karel Nedbal\n\nKarel Nedbal (29. října 1836, Schwarzbach – 26. února 1899, Praha) byl advokát, organizátor hudebního života v Táboře, otec českého dirigenta a skladatele Oskara Nedbala.\n\nKarel Nedbal pocházel z početné rodiny (12 dětí), vyrůstal v Německu (ale rod Nedbalů pochází z Lomnice nad Lužnicí). Vystudoval gymnázium a práva ve Vídni, pracoval jako advokátní koncipient u švagra v Pelhřimově. Po složení advokátní zkoušky v roce 1862 si otevřel v Táboře právní kancelář a od roku 1864 zde v Palackého ulici 355 i s rodinou bydlel. Později pracoval jako předseda ředitelství Městské spořitelny Tábor a dlouhá léta aktivně pracoval v městské radě a obecním zastupitelstvu města. Se svojí manželkou Annou, rozenou Hejnovou (1840–1920) vychovali sedm dětí a vedli je ke vztahu k hudbě.\nVe svých šedesáti letech (1896) vážně onemocněl, byl hospitalizován v Praze, kde po třech letech zemřel. Pohřben byl na pražských Olšanských hřbitovech.\n\nJUDr. Karel Nedbal, všestranně vzdělaný, se stal váženým občanem Tábora a zejména měl velký podíl na vzestupu hudebního dění ve městě. Známé byly jeho domácí komorní koncerty, kdy se postupně hry účastnily i jeho děti. Nedbal založil v Táboře roku 1877 Hudební spolek. Také Nedbalovou zásluhou rostl v Táboře počet veřejných koncertů i zájem předních českých hudebníků. Hostem rodiny Nedbalovy býval Zdeněk Fibich a také Antonín Dvořák (ten zde často bydlel, např. i 20. prosince 1879, když v místním divadle se konal koncert a přítomný skladatel sklidil velké ovace po zaznění svých Slovanských tanců).\n\nKarel Nedbal má zejména zásluhu na podchycení talentu svého syna Oskara a umožnění jeho hudebního vzdělání.\n\n\n"}
{"id": "183265", "url": "https://cs.wikipedia.org/wiki?curid=183265", "title": "SPD", "text": "SPD\n\nZkratka SPD může označovat:\n\n"}
{"id": "183266", "url": "https://cs.wikipedia.org/wiki?curid=183266", "title": "RJ-45", "text": "RJ-45\n\nKoncovka RJ-45 je dnes nejčastěji používaný typ zapojení síťových kabelů UTP a STP. Mimo to se ale používá ke spojení xDSL modemů, ISDN zařízení, E1 atp. Vytlačila mnoho ostatních koncovek, z důvodu snižování počtu vodičů a modernizace počítačového vybavení. Je to koncovka typu 8P8C (z angličtiny: 8 pozic, 8 vodičů). RJ-45 může mít dvě podoby: samičí (zásuvka) nebo samčí.\n\nJejí název vychází z podobnosti s telefonními koncovkami RJ-45 registrovanými u FCC (RJ pochází z dřívější verze RJ-11), ty jsou však s moderními počítačovými síťovými kabely nekompatibilní, a to nejenom protože mají pouze 2 vodiče a popř. 2 volitelné odpory, ale také protože mají jiný tvar.\nAčkoliv to v pojmenování vytváří určité zmatky, dá se konstatovat, že mimo americký telekomunikační průmysl, kde se používá označení 8P8C, se tyto koncovky označují běžně, i když ne zcela správně, RJ-45.\nTato koncovka je definována ve standardu TIA-968-A, vydaném Správní radou pro připojení terminálu ( \"Administrative Council for Terminal Attachment – ACTA\").\n\nObvykle se používají zapojení s označeními T568A nebo T568B, která jsou definována v TIA/EIA-568-B. K nasazení koncovek se používají tzv. krimpovací kleště.\n\nEthernet se většinou přenáší po kabelech typu „kroucená dvojlinka“ ( \"\") kategorie 5e nebo kabely kategorie 6, které jsou určeny pro gigabitový ethernet, ale jsou současně zpětně kompatibilní s kategoriemi 3, 5 a 5e.\n\nPro přenos 10 a 100 Mb ethernetu se používají pouze dva páry vodičů, připojené k pinům 1, 2, 3 a 6. Modrý pár byl v původní specifikaci strukturované kabeláže určen pro připojení telefonu - proto je umístěn uprostřed a při zapojení koncovky RJ12 do zásuvky RJ45 dojde právě k propojení A-B vodičů na modrý pár zásuvky.\n\nV případě gigabitového ethernetu jsou využity všechny 4 páry vodičů.\n\nStandardní zapojení\nU přímého kabelu jsou oba konce zapojeny identicky, dle standardu T568A nebo T568B. Při výrobě „přímého kabelu“ se může stát, že se člověk soustředí pouze na to, aby oba konektory byly zapojeny navzájem stejně (1-1, 2-2, …), a nehledí na správné uspořádání párů kroucené dvojlinky. Při komunikaci vyšší rychlostí však takový kabel nebude fungovat kvůli vysokofrekvenčnímu rušení, které by správně mělo být eliminováno korektním zapojením párů. Když už se tedy v praxi nehledí na přesné rozmístění barev podle výše uvedeného schématu, je důležité alespoň správně zapojit páry podle obrázku vpravo.\n\nKabel, který má na koncích přehozený oranžový pár se zeleným (piny 1+2 versus 3+6) a v případě gigabitového ethernetu ještě modrý pár s hnědým (piny 4+5 versus 7+8), se nazývá „křížený“ ( \"\"). Takovéto kabely jsou většinou označeny nápisem nebo barevně. Používají se k přímému propojení počítače s počítačem a před rozšířením auto- (automatické rozpoznání přímého nebo kříženého kabelu) byl také potřeba k propojení mezi směrovači, rozbočovači nebo přepínači.\n\n"}
{"id": "183278", "url": "https://cs.wikipedia.org/wiki?curid=183278", "title": "STS-76", "text": "STS-76\n\nSTS-76 byla mise raketoplánu Atlantis. Cílem letu bylo třetí setkání raketoplánu s ruskou orbitální stanicí Mir.\n\n\n\nTřetí setkání amerického raketoplánu s ruskou orbitální stanicí Mir je významné tím, že byla na stanici dopravena zkušená astronautka Shannon Lucidová - první Američanka, která pracovala na Miru. Svým přibližně 188 dní trvajícím pobytem překonala americký rekord v délce pobytu ve vesmíru, který do té doby držel první Američan na Miru, Norman Thagard. Lucidová byla vystřídána astronautem Johnem Blahou při misi STS-79 v září 1996.\n\nV nákladovém prostoru v jeho přední části bylo umístěno zařízení pro spojení se stanicí (Orbiter Docking System) a směrem k zádi univerzální laboratoř SPACEHAB. STS-76 byl první let modulu SPACEHAB pro podporu spojení raketoplánu se stanicí Mir. Modul sloužil především jako skladový prostor pro větší díly, určené pro přeložení na stanici. Obsahoval také Biorack Evropské kosmické agentury, kde bylo nainstalováno 11 experimentů.\n\nAtlantis se spojil s Mirem třetí den letu ve 02:34:05 UTC 24. března 1996. Spojovací poklopy byly otevřeny zhruba o dvě hodiny později.\nPosádku raketoplánu přivítal velitel 21. posádky Miru Jurij Onufrienko a letový inženýr Jurij Usačev, kteří pracovali na Miru od 21. února 1996.\n\nBěhem pěti dnů bylo na stanici přeneseno kolem 680 kg vody a dvě tuny vědeckého vybavení, logistických materiálů a zásob. Výsledky experimentů a další materiál byly přeloženy ze stanice do raketoplánu. V Bioracku astronauti pracovali na vědeckých experimentech, které se týkaly vlivu mikrogravitace a kosmického záření na rostliny, tkáně, buňky, bakterie a hmyz a zkoumali vlivy mikrogravitace na stav kostí.\n\nNa stanici byly přeneseny experimenty:\nŠestý den letu vystoupili Godwinová a Clifford do vesmíru (EVA). Astronauti během 6 hodin 2 minut a 28 sekund pobytu v otevřeném kosmu namontovali na povrch stanice čtyři zařízení pro studium vlivu kosmického prostředí (' - MEEP). Testovali také bezpečnostní systém pro záchranu astronautů SAFER ('), který byl poprvé zkoušen za letu STS-64.\n\nObě tělesa se od sebe oddělila 29. března 1996 v 01:08:03 UTC. Atlantis obletěl stanici a potom přešel na samostatnou dráhu. Přistání bylo o den odloženo kvůli špatnému počasí v Kennedyho vesmírném středisku. Nakonec musel raketoplán přistát v Kalifornii na základně Edwards AFB. Přistání proběhlo v pořádku a stroj se zastavil 31. března 1996 ve 13.28:57 UTC.\n\n"}
{"id": "183291", "url": "https://cs.wikipedia.org/wiki?curid=183291", "title": "Maemo", "text": "Maemo\n\nMaemo je v informatice svobodná platforma pro kapesní počítače a jiná mobilní zařízení, postavená na bázi linuxové distribuce Debian. V současnosti jej používá Nokia N770, Nokia N800, Nokia N810, Nokia N810 wimax edition a Nokia N900. Rozhraní Hildon obsažené v Maemu bylo též zamýšleno jako GUI pro plánované Ubuntu Mobile and Embedded Edition.\n\nV roce 2010 bylo rozhodnuto, že se platformy Maemo a Moblin sloučí do nového prostředí MeeGo.\nOperační systém Maemo 5 dále vyvíjí komunita. Vznikla tak nezávislá větev, nazvaná CSSU (Community Seamless Software Update). Nové verze přidaly několik důležitých novinek (například možnost telefon ovládat na výšku – portrait-mode) a průběžně opravují nalezené chyby.\n\nZákladní schéma platformy Maemo je následující:\n\nVšechny použité komponenty jsou open source a jsou na linuxových desktopech dobře známy a široce používány. Díky jejich použití je převod aplikací na tuto specifickou platformu jednodušší. Při vývoji Maemo je použit kompilační nástroj Scratchbox.\n\nUživatelské rozhraní v Maemo 4 bylo velmi podobné mnoha klasickým handheldům. Obsahovalo „základní (domácí) obrazovku“ jako hlavní místo, ze kterého se uživatel snadno dostává ke všem dalším nastavením, funkcím a programům. Kvůli tomu byla základní obrazovka rozdělena na oblasti určené pro spouštění aplikací, menu a část, která šla nastavit podle přání uživatele (například jako RSS čtečka, Google search, přehrávač internetového rádia, aj.).\n\nV Maemo 5 je uživatelské rozhraní odlišné. Pevné je pouze menu, obsahující hodiny, název operátora, indikaci baterie a indikaci dalších služeb (Wi-Fi, Bluetooth…). Veškerý další obsah je na volbě uživatele. K dispozici je až 9 obrazovek, které lze naplnit zástupci jednotlivých instalovaných programů, widgetů, výstřižků internetových stránek, RSS čteček, aj.\n\nMaemo je modifikovaná verze Debian Linuxu, která je zejména zeštíhlena pro potřeby přenosného zařízení. Pro vytvoření grafického prostředí je použit X Window System, které používá Xomap server a správce oken Matchbox. Pro GUI jsou použity knihovny GTK v4 toolkitu a uživatelské rozhraní Hildon pro widgety a API.\n\nGNU Core Utilities jsou nahrazeny balíkem BusyBox, což sníží nároky na operační paměť (na úkor některých postradatelných funkcí).\n\nJako primární zvukový server je použit ESD a GStreamer, které využívá přehrávač multimédií. Podporované formáty lze rozšířit využitím pluginů z scratchbox (Maemo SDK), které podporuje například OGG formát. Doplňující přehrávače mohou přistupovat přímo ke GStreameru nebo pomocí „osso-media-server“.\n\nI když je Maemo postaveno na Linuxu a open source, zůstaly některé části uzavřené. Patří mezi ně hlavní status bar, taskbar aplety (jas displeje, aj.) a aplikace řešící konektivitu a management napájení.\n\nMaemo je dodáváno s vestavěnými aplikacemi, ale zároveň je možné instalovat z mnoha zdrojů další zajímavé programy. Buď přes správce balíčků, nebo apt a dpkg.\n\nPřibalené aplikace jsou například Mozilla – postavená nad prohlížečem MicroB, Macromedia Flash, Gizmo5 a Skype.\n\nTím, že je Maemo open source a využívá bezplatný operační systém Linux, je přidávání nových aplikací velmi jednoduché a bezproblémové. Aplikací je dostupných velmi mnoho. Některé jsou psané přímo pro Maemo, jiné pro klasický Linux. Výběrem lze uvést:\n\n\nPřed uvedením Maemo 5 Nokia podpořila během akce \"Fremantle Stars\" některé aplikace vytvářené komunitou. Zajímavé jsou například: Mauku (klient pro micro-blogy), Maemo Mapper (aplikace pro mapy), Numpty Physics (hra), ScummVM (hra, obsahující Beneath a Steel Sky), Xournal (zápisník, rychlé poznámky), Fennec (internetový prohlížeč), FBReader (e-book čtečka), OSM2Go (OpenStreetMap).\n\nDo Maema mohou být snadno instalovány aplikace z distribuce Debian pro ARM (včetně OpenOffice, Firefox, Java, GNOME a LXDE, aj.).\n\nNepodporované datové typy souborů mohou být přidány doinstalováním pluginů.\n\n\n\n"}
{"id": "183295", "url": "https://cs.wikipedia.org/wiki?curid=183295", "title": "Osmák degu", "text": "Osmák degu\n\nOsmák degu (\"Octodon degus\") je malý chilský hlodavec, lidově přezdívaný též chilská veverka. Jméno osmák má původ ve tvaru žvýkacích plošek jeho stoliček, které tvarem připomínají osmičky.\n\nPro svoji inteligenci, živost a sociální povahu je s oblibou chován jako domácí mazlíček, k této roli jej navíc předurčuje i skutečnost, že na rozdíl od řady dalších zvířat netrpí nemocemi přenosnými na člověka.\n\nJe nenáročný na chov, má však problém zpracovat vysokoenergetickou a na cukry bohatou potravu, neboť jeho inzulin má atypickou strukturu a není schopen dostatečně efektivně zpracovat volné cukry. Osmák degu proto slouží vědcům jako modelový organismus pro výzkum cukrovky.\n\nOsmáci degu pocházejí z Chile, kde žijí ve velkých rodinných skupinách mezi západním pobřežím a pohořím Andy.\n\nOsmák se začal v Česku chovat v pozdních 50 letech, především pro práci v laboratořích k prošetření jejich diabetické tendence. Osmáci nemohou trávit cukr – je-li konzumován, pravděpodobně dostanou cukrovku .\n\nV přírodě se osmáci nedožívají vysokého věku, protože mají velké množství predátorů. Podle výzkumu se polovina osmáků nedožije ani 1 roku, pouze 1 % dosáhne věku 2 let a jen jeden z asi 5400 studovaných jedinců byl naživu ještě ve věku 4 let. V zajetí se průměrně dožívají 6 let, ale někteří mohou žít až 8 let. Osmák, který žije sám, nebude tak hravý a veselý ale spíše smutný. Osmáci by proto měli být chováni raději ve skupině.\n\nOsmáci jsou pohlavně dospělí od 9 měsíců, ale bylo známo, že se pokoušejí pářit již ve 2 měsících. Mláďata se narodí zhruba za 90 dní a rodí se dobře vyvinutá. Po páření vydává samec hlasité zvuky. Váží asi 150–300 g.\n\nOsmák degu je drobný hlodavec (obvykle měří okolo 15 cm bez ocásku, 20–25 cm s ocáskem) s dlouhým úzkým ocáskem, který tvoří jednu až dvě třetiny délky těla a je na konci opatřený štětičkou chlupů. Ocásek je velmi křehký, podobně jako u slepýše tak může posloužit k zabavení predátora – nebo zůstat v ruce člověku, který za něj osmáka chytí. Ulomený ocásek nedorůstá ani částečně.\n\nZadní končetiny jsou mohutnější a delší než přední a mají pět osrstěných prstů s drápky, které si často okusují, aby jim nepřerostly (zastřihávání není nutné). Přední packy mají plně vyvinuty jen čtyři prsty (palec je zakrnělý).\n\nSrst je obvykle hnědočerná, na bříšku krémové barvy. Kolem velkých černých očí jsou světlejší kroužky. Má poměrně velké uši a dlouhé jemné vousky, které mají i hmatovou funkci (rvaví nevychovaní jedinci chovaní ve stísněném prostoru si je často navzájem oškubávají). \nZuby osmáka mají přirozeně oranžovou barvu. Získávají ji pár týdnů po narození. Oranžová barva vzniká reakcí slin a chlorofylu z rostlin, které požírají . Tato barva je tedy závislá také na složení potravy. Žvýkací plošky stoliček připomínají tvarem osmičky, což dalo osmákům jméno.\n\nSamička: řitní otvor se nachází několik milimetrů pod hrbolkem, kde ústí močová trubice. Mezi nimi leží příčný poševní otvor. Ten je normálně téměř uzavřený a stěží rozeznatelný, rozevírá se pouze tehdy, když je samička v říji.\n\nSameček: Penis se ukrývá v podstatně větším hrbolku\".\" Je vzdálen od řitního otvoru asi jeden centimetr a mezi oběma otvory se podélně táhne kožní záhyb.\n\nNovorozenci: Penis a konečník jsou u samečků od sebe viditelně dál než samiček. U těch se hrbolek\" a\" řitní otvor nachází těsně vedle sebe.\n\nOsmák je velmi družný a společenský. Nedoporučuje se chovat jej jednotlivě, neboť samota je pro něj stresující, vhodný je pár nebo skupinka osmáků. Nejméně problematický je chov skupiny osmáků jednoho pohlaví. Na rozdíl od jiných hlodavců se dobře snáší i více samečků chovaných pohromadě, ovšem bez přítomnosti samiček. Samostatně držený osmák bude znuděný, nevyniknou u něho jeho přirozené vlastnosti, které uplatňuje ve své skupině. Pozor ale na seznamování osmáků. Ke staršímu osmákovi nebo do již existující skupinky se nejsnáze přidává právě odstavené mládě, které má kolem 6. týdnů. Seznamování starších osmáků bývá problematické a mohou se i zabít. Přesto to není nemožné, ale musí se postupovat opatrně a seznamovat je na neutrálním místě (např. ve vaně nebo v jiné kleci). Spíše sameček má rád drbání za ušima, pod packou nebo na čele. Osmáci nesnášejí, když je někdo hladí po zádech a další jakékoliv pohyby za jeho zády.\n\nPro chov je ideální vysoké, dobře větratelné terárium, popř. klec z pevného materiálu. Je schopen rozkousat bez větších problémů dřevo či plast. Vybavení z těchto materiálů tedy není pro osmáka vhodné (například plastové mističky osmák rychle zničí a pozřením většího množství této hmoty by si mohl i ublížit, proto jsou vhodnější kovové nebo keramické misky a jiná výbava. Minimální velikost pro dva osmáky je 80 × 60 × 60 cm, ale čím je ubikace větší, tím lépe. Je schopen poměrně vysokých výskoků, po kratším tréninku může jedinec v nejlepším věku zvládnout vyskočit i do více než půlmetrové výšky či seskočit ze stolu na zem.\n\nDůležité je do ubikace umístit větve, kořeny nebo špalíky na šplhání a hlodání. Jako podestýlka se používají bezprašné hobliny,konopné pazdeří, ASAN, dřevěné peletky, kukuřičná podestýlka, směs písku a rašeliny nebo jiné přírodní materiály (seno, sláma, listí, větvičky). Pro zabavení osmáků postačí kovový kolotoč (o minimálním průměru 25cm), větve na šplhání i hlodání či různé závěsné žebříky a úkryty (např. z kokosových skořápek nebo roury z tvrdého papíru). V kleci by osmákům neměl chybět ani dřevěný domek nebo látkový či travní pelíšek, který jim slouží mimo jiné také jako útočiště. Dalším oblíbeným odpočívadlem pro osmáky je hamaka.\n\nOsmák potřebuje k čištění své srsti písečnou koupel. Písek označuje močí, která slouží ostatním jako pachová značka.\n\nPokud se volně pohybuje po bytě, často okouše kabely či dráty a to i pod napětím.\n\nChovají jej i některé české ZOO, např. ZOO Liberec.\n\nOsmák je velmi zvědavé, aktivní a čilé zvíře např. pokud máte v teráriu kolotoč dokážou zahrabat (ale spíše u kovového) je ho část která je aktuálně dole a poté na něj vylézt. Neustále něco dělá a nevydrží chvíli na jednom místě. Je velmi společenský a rychle se ochočí jen při chovu ve skupině. Aktivní je převážně ve dne. Je to velmi čistotné zvíře bez typického zápachu hlodavců , to ale neznamená, že bobky nejsou všude. S ostatními se domlouvá typickým pískáním a štěbetáním a taky ocasem. Při uleknutí nebo strachu se staví na zadní a hlasitě, pronikavě píská.\n\nJe též poměrně inteligentní, běžně bere do předních pacek potravu a dlouhodobějším výcvikem ho lze naučit používat jednoduché nástroje, např. aby si přistrčil potravu nacházející se mimo jeho dosah.\n\nOsmáci se dokážou bez problému celé týdny živit vodou a kvalitním senem. Osmákům chovaným v zajetí je nejvhodnější jednou denně podávat kousek zeleniny (i sušené) - např. plátek okurky, rajče, kousek papriky nebo list hlávkového salátu, občas neloupané lískové oříšky či vlašské ořechy: ty osmákům nevadí, můžou je využít k broušení zubů. Seno by mělo být osmákům k dispozici každý den, protože tvoří základ jejich jídelníčku. K tomu všemu je vhodné přidat i speciální krmnou směs, nikoliv pro hlodavce, ale speciálně pro osmáky degu + je vhodné přidávat různé bylinky, větvičky ovocných stromů i s listy, kořeny... Jakékoliv ovoce těmto malým hlodavcům škodí a není vhodné jim ho podávat!\n\nKrmivo nesmí obsahovat jakékoliv sladké přísady. Pokud krmivo zůstalo z předešlého krmení nebo neubývá seno, uberte dávkování. V nejhorším případě lze použít i některé krmivo pro činčily. Musí mít dále přístup k čisté vodě, nejlépe ve skleněné napáječce, kde zůstane delší dobu čistá a nehrozí, že by se vylila. Pokud je osmák chován v akváriu a napáječku na něj nelze přichytit, může chovatel použít i misku. V takovém případě je vhodné, aby byla miska z pevného materiálu, ne z plastu. \n\nMinerální kámen je pro zdravé osmáky zbytečný a měl by pro ně být k dispozici jen pokud mají nedostatek minerálů.\n\nU osmáků je dobré mít pro každého jeho vlastní misku na krmivo, abyste předešli možným rvačkám o potravu a následovnému strádání osmáka, který je ve skupině postavený níže.\n\nOsmáci mohou mít v zajetí mláďata po celý rok (3–4 vrhy). Samice je březí 3 měsíce. Nejčastěji rodí 2–6 mláďat. V den a až dva nebo tři dny po porodu je samice plodná, proto by neměla být v blízkosti samce. Pokud by nedošlo k jejich oddělení, hrozí riziko, že by samice, po dalším zabřeznutí rychle po sobě, uhynula. Proto by měla rodit maximálně třikrát za dva roky. Mláďata jsou plně vyvinutá – osrstěná, vidoucí, slyšící a velmi brzy vylézají z úkrytu.\n\nSameček by se měl oddělit od samičky ještě před porodem, aby se předešlo opětovnému zabřeznutí, které by pro samičku bylo velmi fyzicky náročné.\n\nSamice kojí mláďata 2 týdny. V tomto věku již přijímají některé druhy krmiv, ale samice je kojí ještě další 2–4 týdny. Mladí osmáci se odstavují ve věku 6–9 týdnů. Samičky mohou zabřeznout již v necelých dvou měsících (proto je nutné oddělit otce od samiček již v 6. týdnech), ale ideální doba pro první zabřeznutí je 5 - 9 měsíců. Samci pohlavně dospívají kolem 3 - 5. měsíce, ale tělesné vyzrálosti dosahují až kolem jednoho roku.\n\nBřezí nebo kojící matce vypomáhají ostatní členové „rodiny“ s výchovou a péčí o potomstvo. Vydatně pomáhá také samec. Mezi sebou mají osmáci vybudované velmi pevné rodinné vztahy.\n\nOsmák problematicky tráví cukry a tuky. Při překrmování a nedostatku pohybu velmi rychle ztuční a může mít problémy s reprodukcí, šedým zákalem, který vede k oslepnutí nebo s cukrovkou. Je proto používán jako modelový organismus pro výzkum cukrovky (diabetu) .\n\n"}
{"id": "183298", "url": "https://cs.wikipedia.org/wiki?curid=183298", "title": "A Fever You Can't Sweat Out", "text": "A Fever You Can't Sweat Out\n\nA Fever You Can't Sweat Out je debutové album skupiny Panic! at the Disco, které vyšlo v roce 2005.\n\nAlbum je směs všech různých zvuků včetně futuristických nástrojů, bubnů, akordeonu nebo klavíru.\n\nDeska je jednou z nejprodávanějších, kterou kdy vydalo nezávislé hudební vydavatelství.\nVšechny texty na albu napsal člen kapely Ryan Ross.\n"}
{"id": "183299", "url": "https://cs.wikipedia.org/wiki?curid=183299", "title": "Marie Formáčková", "text": "Marie Formáčková\n\nMarie Formáčková (* 20. prosince 1952 v Benešově) je novinářka na volné noze, publicistka, spisovatelka a středoškolská pedagožka.\nJe absolventkou Petrohradské a Karlovy univerzity, pracovala dvacet let v časopise Vlasta, kde byla od roku 1989 šéfredaktorkou. Později byla šéfredaktorkou časopisů Květy a TV Revue. Od roku 2000 se věnuje publicistice a psaní knih na volné noze. Působí také jako středoškolská učitelka a je držitelkou ocenění za pedagogickou činnost v rámci ankety Zlatý Ámos .\n\nMarie Formáčková je autorkou či spoluautorkou desítek knih, zejména životních příběhů mediálně\nznámých osobností. K nejoblíbenějším patří knihy, které napsala spolu s Helenou Růžičkovou a se Zitou Kabátovou. Napsala také řadu kuchařek a knihy o zdravé životosprávě společně s Doc. MUDr. Leošem Středou nebo Vítkem Chaloupkou. Je autorkou série praktických učebnic pro postižené žáky .\n\n"}
{"id": "183301", "url": "https://cs.wikipedia.org/wiki?curid=183301", "title": "Jaroslavské nádraží", "text": "Jaroslavské nádraží\n\nJaroslavské nádraží () je jedno z nádraží v Moskvě.\n\nRozkládá se na Komsomolském náměstí; nachází se v blízkosti dalších dvou nádraží (Leningradského a Kazaňského). Je vyhrazeno pro vlakové spoje, mířící na ruský sever a dálný východ a do dalších měst ve východní části federace. Současná nádražní budova vznikla mezi lety 1902 až 1904, v letech 1910 a 1995 byla rozšířena. V současné době nádraží obslouží denně až tři sta párů vlaků.\n\n\n"}
{"id": "183306", "url": "https://cs.wikipedia.org/wiki?curid=183306", "title": "Klaus Badelt", "text": "Klaus Badelt\n\nKlaus Badelt (* 12. června 1967 Frankfurt nad Mohanem) je německý hudební skladatel, zaměřující se především na filmovou hudbu.\n\nSvoji kariéru zahájil několika úspěšnými filmy a komerčními upoutávkami ve svém rodném Německu. Jeho velká šance přišla roku 1998, když jej Oscarem oceněný skladatel Hans Zimmer pozval do Remote Control Productions v Santa Monice. Od té doby pracoval na několika filmech, jmenovitě například \"Stroj času\". Spolupracoval také s ostatními členy Remote Control Productions jako například Harrym Gregson-Williamsem, Johnem Powellem nebo samotným Hansem Zimmerem.\n\nJeho prvním výrazným dílem se stal film \"\". Poté, co Gore Verbinski odmítl veterána Alana Silvestriho, obrátil se na Remote Control Productions, z něhož byl projektem pověřen právě Badelt. Ústřední melodie tohoto filmu se stala velmi známou po celém světě, avšak Hans Zimmer uvádí, že Badeltovi s tímto soundtrackem pomáhal. Srovnáním s hudebními motivy oceněné Zimmerovy hudby k filmu \"Gladiátor\" z r. 2001 je jasné, že se Badelt nechal přinejmenším velmi silně inspirovat. Jako důvod neuvedení Zimmera v titulcích je uváděna Hansova práce na filmu \"Poslední samuraj\".\n\nV současné době žije v Los Angeles.\n\n"}
{"id": "183320", "url": "https://cs.wikipedia.org/wiki?curid=183320", "title": "Emil Beier", "text": "Emil Beier\n\nEmil Beier (29. listopadu 1893 Vápenná-Polka – 12. května 1985 Fulda) byl německý nacistický politik a starosta Ostravy během okupace v letech 1940–1945.\n\nNarodil se jako syn domkáře. Otec byl stolařský mistr a je pravděpodobné, že stejnému řemeslu vyučil i svého syna. V první světové válce narukoval do rakouské armády. Ačkoliv o sobě tvrdil, že byl několikrát raněn a vyznamenán, zůstal prostým vojínem.\n\nVznik samostatného Československa přijal podobně jako většina německých obyvatel pohraničí negativně. Od 1. ledna 1919 byl členem Německé nacionálně socialistické dělnické strany (DNSAP), kde se roku 1931 stal krajským vedoucím. V té době patřil mezi nejbližší spolupracovníky Ing. Rudolfa Junga, předsedy strany. Od roku 1923 byl poslancem městského zastupitelstva v Opavě, od roku 1924 členem rady, počátkem třicátých let 20. století se stal místostarostou a roku 1938 starostou.\n\nAž do roku 1938 pracoval jako tajemník svazu obchodních zaměstnanců DHV (). Dne 1. listopadu 1938 byl přijat do NSDAP. V témže roce se stal příslušníkem SS, a to jako člen jejich policejní bezpečnostní složky SD () v hodnosti poručíka (). Později byl povýšen na majora ().\n\nV roce 1940 nahradil v čele ostravské radnice Dr. Josefa Hinnera sesazeného pro přílišnou shovívavost k českým úředníkům. Do funkce vládního komisaře Moravské Ostravy byl slavnostně uveden 22. dubna 1940. Zatímco německým občanům věnoval srdečný pozdrav, Čechům pouze chladně doporučil pochodovat společně v jedné řadě. Jeho nástupem skončila éra relativně smířlivého přístupu charakteristická pro jeho předchůdce.\n\nDůležitým krokem, který realizoval, bylo prohlášení Moravské Ostravy za statutární město dne 1. července 1941. K Ostravě zároveň připojil dvanáct okolních moravských a slezských obcí. To, co v konceptu Velké Ostravy nedokázal Jan Prokeš demokraticky, uskutečnil Emil Beier silou. Ačkoliv sjednocení ostravských obcí do jednoho města bylo bezesporu pozitivním krokem vzhledem k lepšímu plánování dalšího rozvoje Ostravy, umožnilo Beierovi zároveň zrušit česká zastupitelstva těchto obcí a převzít nad nimi úplnou kontrolu. O rok později, 7. července 1942, jej jmenoval zemský viceprezident dr. Schwabe vrchním starostou Moravské Ostravy.\n\nV předvečer svého slavnostního jmenování se Emil Beier pochlubil novinám svými počiny. Vyzdvihl úspěchy v oblasti německého školství. Připsal si zásluhy za přesun německého divadla zpět do budovy na dnešním Smetanově náměstí i za založení Archivu pro dějiny hornictví a průmyslu v Ostravském kraji. Prezentoval také reorganizaci městského archivu, který pracoval v duchu nacistické ideologie a jehož hlavním posláním bylo dokazovat starou německou minulost města a regionu. O Ostravě napsal Beier také knihu „Mährisch Ostrau“, vydanou SS roku 1942 v Praze.\n\nAž do konce roku 1943 se Beierovi dařilo realizovat relativně úspěšnou komunální politiku. Městská nemocnice získala moderní rentgenové oddělení. Městská jatka a vodárny byly modernizovány. Postaveno bylo více než 2000 bytových jednotek. Došlo také ke zkvalitnění kanalizační a silniční sítě. Z Vítkovic do Kunčic byl 10. října 1942 slavnostně otevřen nový most. Díky rozšíření tramvajové sítě o prodlouženou trať do Bělského lesa a získaní drah ze Svinova do Kyjovic a z Ostravy do Bohumína se zvýšila mobilita dělnictva. Právě při převzetí výše zmíněných drah vyjádřil starosta názor, že všechny dopravní linky v Ostravě a okolí by měl sjednotit a spravovat jeden městský dopravní podnik.\n\nAčkoliv Beier snil o baště Německa na východě, sen o německém velkoměstě se začínal ztrácet spolu s úspěchy německých vojsk na všech frontách. Úsporná opatření postihla veškeré investiční akce. Velké škody napáchal také nálet spojeneckých vojsk v roce 1944.\n\nKdyž se na jaře 1945 blížila Rudá armáda, Emil Beier uprchl s celou svojí rodinou. \"Nové slovo\" tehdy napsalo, že tak učinil 30. dubna 1945 ve čtyři hodiny ráno a na cestu si přibral i 45 milionů korun z obecní pokladny. Po osvobození Ostravy byl ve funkci nahrazen Josefem Lampou.\n\nBeierovi se dostali do Německa, kde žili nejprve ve Wiesbadenu a poté ve Fuldě, kde také bývalý starosta zemřel ve věku 92 let.\n\n"}
{"id": "183326", "url": "https://cs.wikipedia.org/wiki?curid=183326", "title": "Kreševo", "text": "Kreševo\n\nKreševo je město a opčina ve Středobosenském kantonu Federace Bosny a Hercegoviny.\n\nOpčina má přes 6 700 obyvatel, město samotné jen 1 300. Město se rozkládá 30 km západně od Sarajeva, na říčce Kreševica v nadmořské výšce 680 m, na úpatí pohoří Volujak.\n\nPrvní osídlení na místě dnešního města bylo ilyrského původu. Již v době Ilyrů a později i Římanů byla zdejší lokalita využívána k hornictví (ložiska železa, olova, stříbra, zlata a rtuti). Kreševo se ve středověku stalo královským městem. Písemně se připomíná poprvé k roku 1432, již ve 14. století zde sídlili františkáni, v 15. století zde sídlil královský dvůr středověkého bosenského státu. Největší prosperity dosáhlo kreševské hornictví v době osmanské nadvlády - především v 18. století, v souvislosti s výrobou zbraní a koňské výstroje.\n\n"}
{"id": "183328", "url": "https://cs.wikipedia.org/wiki?curid=183328", "title": "Křesťanská čtvrť", "text": "Křesťanská čtvrť\n\nKřesťanská čtvrť označuje část města, ve které v určitém úseku dějin žila (či doposud žije) křesťanská menšina. S křesťanskými čtvrtěmi se lze setkat ve městech, která mají nábožensky smíšené obyvatelstvo, především na blízkém východě, a kde představují křesťané menšinu. \n\nVýznamné křesťanské čtvrti se nachází v těchto městech:\n\n"}
{"id": "183329", "url": "https://cs.wikipedia.org/wiki?curid=183329", "title": "Kaiserslautern", "text": "Kaiserslautern\n\nKaiserslautern je německé průmyslové a univerzitní město na severozápadním okraji Falckého lesa na jihu spolkové země Porýní-Falc. Žije zde obyvatel.\n\nV okolí Kaiserslauternu je prokázáno osídlení už v neolitu; kultura s lineární keramikou 6./5. století před naším letopočtem. Dokázáno je i pozdější římské osídlení. V roce 830 je zmiňováno v urbáři panství \"Lörscher\" jako \"Villa Luthra\" (staroněmecky \"luttar\" čistý, jasný a \"aha\" voda, řeka). Po roce 1152 zde císař Friedrich I. Barbarossa měl jeden ze svých hradů, proto má dnes město přezdívku \"Barbarossastadt\". O sto let později, v roce 1276 Kaiserslauternu udělil Rudolf Habsburský městská práva. V roce 1375 připadlo město k oblasti \"Kurpfalz\" a později se stalo jejím správním centrem.\n\nPo roce 1571 vybudoval Johann Kazimír Falcký blízko původního \"Barbarossaburgu\" svůj zámek. Během třicetileté války bylo město několikrát dobyto a obsazeno. V roce 1688 bylo poškozeno během války o falcké nástupnictví a následné Války o dědictví španělské v roce 1703. Od roku 1793 až do roku 1815 byl Kaiserslautern i s okolím držen Francouzi. Hrad i zámek byly zničeny v roce 1713. Po roce 1816 připadla oblast až do roku 1918 Bavorsku.\nPo roce 1850 nastal průmyslový rozvoj. Díky firmám jako je například Pfaff se město stalo důležitým centrem falckého průmyslu.\n\nPo první světové válce zůstal Kaiserslautern pod francouzskou správou až do roku 1930.\nZa druhé světové války bylo město od roku 1940 neustále ohrožováno spojeneckými nálety a obyvatelstvo muselo být mnohokrát evakuováno. Při velkých bombardováních v letech 1944 a 1945 byl Kaiserslautern těžce poškozen. Americká armáda téměř bez odporu obsadila město 20. března 1945.\n\nV poválečném období byly v oblasti umístěny americké jednotky, velikostí jedny z největších mimo území USA. V současnosti je v Kaiserslauternu a okolí dislokováno téměř 30 000 příslušníků americké armády a 18 000 civilních zaměstnanců (město často nazývají \"K-Town\"). Společně se základnou Ramstein (10 km západně) a \"Ramstein-Miesenbach\" tvoří \"Kaiserslautern Military Community\" největší mimoamerickou vojenskou základnu americké armády.\nSlučováním města s okolními obcemi se Kaiserslautern stal v roce 1969 velkoměstem a o rok později zde vznikla Technická univerzita.\n\n\n"}
{"id": "183331", "url": "https://cs.wikipedia.org/wiki?curid=183331", "title": "Muslimská čtvrť", "text": "Muslimská čtvrť\n\nMuslimská čtvrť označuje část města, ve které v určitém úseku dějin žila (či doposud žije) muslimská menšina. Významné muslimské čtvrti se nachází v těchto městech:\n\n"}
{"id": "183332", "url": "https://cs.wikipedia.org/wiki?curid=183332", "title": "Bourbon", "text": "Bourbon\n\nBourbon může být:\n\n"}
{"id": "183337", "url": "https://cs.wikipedia.org/wiki?curid=183337", "title": "Severská kombinace na Zimních olympijských hrách 1972", "text": "Severská kombinace na Zimních olympijských hrách 1972\n\nDatum závodu: 4. února 1972 (Skok na středním můstku) a 5. února 1972 (Běh na lyžích na 15 km)\n"}
{"id": "183341", "url": "https://cs.wikipedia.org/wiki?curid=183341", "title": "UNION", "text": "UNION\n\nUNION je syntaktická konstrukce jazyka SQL. Slouží ke sjednocení výsledku dotazu ze dvou nebo více vstupních množin dotazu SELECT.\n\nAby bylo možné množiny sjednotit, je nutné ve všech sjednocovaných množinách dodržet stejný počet sloupců a jejich datových typů.\n\nSELECT col1, col2, col3, col4 FROM tab1UNIONSELECT col1, col2, col3, col4 FROM tab2\n\nPři sjednocení množin se shodné záznamy neopakují. Pro zobrazení všech záznamů odpovídajících podmínce slouží konstrukce \"UNION ALL\".\n\n\"UNION\" lze použít u databází, které nejsou dokonale normalizované. Pokud databáze obsahuje tržby rozdělené do jednotlivých tabulek dle let pak rozdíl v \"UNION\" a \"UNION ALL\" pro vstupní množiny \n\nvrátí \n\n\n"}
{"id": "183342", "url": "https://cs.wikipedia.org/wiki?curid=183342", "title": "Seznam pijavic v Česku", "text": "Seznam pijavic v Česku\n\nSeznam pijavic v Česku obsahuje celkem 19 druhů. Všech 19 druhů se vyskytuje na Moravě.\n\nv systematickém pořadí:\n\n"}
{"id": "183346", "url": "https://cs.wikipedia.org/wiki?curid=183346", "title": "Spondej", "text": "Spondej\n\nSpondej je dvojslabičná sestupná stopa, která se skládá ze dvou dlouhých slabik s těžkou dobou (tzv. teze) na první slabice [--]. Vyskytuje se v časoměrném verši. Historicky byla využívána ve starořecké literatuře a římské literatuře. \n\nSpondej se vyskytuje v daktylském hexametru, kde relativně často docházelo k tomu, že byly spondeji nahrazeny první čtyři daktyly. Pokud spondej nahradil i pátý daktyl, hovoříme o tzv. spondejském verši (lat. \"versus spondiacus\"). Spondejský verš je spíše neobvyklou variantou a v římské literatuře se vyskytuje spíše vzácně.\n\n"}
{"id": "183349", "url": "https://cs.wikipedia.org/wiki?curid=183349", "title": "Josef Matěj Navrátil", "text": "Josef Matěj Navrátil\n\nJosef Matěj Navrátil (17. února 1798 Slaný – 21. dubna 1865 Praha) byl český malíř.\n\nJosef Matěj Navrátil se vyučil u otce malířem pokojů. Od roku 1801 žil v Praze. Po studiu na pražské Akademii (1819–1823, prof. Josef Bergler) se stal malířem-dekoratérem. Dál se vzdělával, také na četných cestách do zahraničí, zvláště do Švýcarska, cestoval ale také do Belgie, Francie, Itálie a Německa. Alpy navštívil poprvé roku 1843 a v následujících letech se sem pravidelně vracel. Jeho nástěnné malby z tohoto raného období zdobí dodnes různé objekty v Praze (včetně Pražského hradu a Poštovního muzea) a zámky v Liběchově (kde zajistil malířskou výzdobu v letech 1838–1854), Ploskovicích, Zákupech, Jirnech (s jeho známým \"Alpským pokojem\") a jinde.\n\nJeho věhlas rostl a v roce 1850 se stal předsedou Jednoty výtvarných umělců. O jedenáct let později ale musel své aktivní malířské dráhy zanechat, protože částečně ochrnul na následky záchvatu mrtvice. Dožil v chudobě.\n\nV roce 1859 zemřel Josefovi jeho syn Antonín, který byl rovněž malířem.\n\nPo smrti Josefa Matěje Navrátila bylo na jeho díla zapomenuto. Poprvé byla souborně prezentována až v roce 1909 na první výstavě věnované tomuto malíři v Rudolfina. Díky tomu se tak stala díla Josefa Matěje Navrátila předmětem zájmu historiků umění. V roce 1952 se po něm byla pojmenována ulice poblíž Karlova náměstí v Praze.\n\nInspiroval fotografa Josefa Sudka, který v padesátých letech objevuje jeho malířská zátiší, která reprodukoval nejen pro tisk, ale také sám pro sebe. Nechal se jimi ovlivnit při zaznamenávání kolínské krajiny a po druhé světové válce vytvořil cyklus \"Zátiší podle Navrátila,\" 1954.\n\nJ. M. Navrátil byl vynikající krajinář, ale nejvíce se zapsal svými zátišími a figurálními malbami a jejich skicami. V práci s barevnou skvrnou navazuje na světelnou malbu období rokoka. V duchu dobového romantismu klade důraz na vystižení snivé atmosféry horské přírody. V jeho obrazech dochází k míšení nejrůznějších stylů, ve skicách se dostává až na pokraj impresionismu.\n\nNa císařském zámku v Zákupech při jeho úpravách jako budoucího sídla císaře v letech 1850 – 1853 s pomocí pomocníků vyzdobil 20 pokojů historickými a žánrovými obrazy, ornamenty, alegoriemi.\n\nNástěnnými malbami vyzdobil Josef Navrátil v roce 1847 i tzv. Vávrův mlýn v Praze (v objektu sídlí Poštovní muzeum). Malby v usedlosti Jezerka se nedochovaly.\n\n\n"}
{"id": "183353", "url": "https://cs.wikipedia.org/wiki?curid=183353", "title": "Amur černý", "text": "Amur černý\n\nAmur černý (\"Mylopharyngodon piceus\"; Richardson, 1846) je v Evropě nepůvodní druh sladkovodní ryby z čeledi kaprovití.\n\nRyba dosahuje většinou délky přes 90 cm a hmotnosti 8 – 12 kg. Mohou však dosáhnout délky až 150 cm a hmotnosti až 70 kg.\n\nV Číně dospívá v 10-14 letech, ale v subtropech o 3-5 let dříve, tedy ve věku 7-9 let. Může se dožít až 15 let. Je to teplomilný druh a má pelagické jikry. Rozmnožuje se každoročně. Mláďata je těžké odlišit od mláděte amura bílého. Mláďata se živí zooplanktonem. Když dospívá začíná se živit hlavně měkkýši (= malakofágní druh): \"Lanistes\" spp., \"Bellamya\" spp., \"Bulinus\" spp., \"Lymnaea\" spp., \"Melanopsis\" spp., \"Melania\" spp., \"Corbicula\" spp., slávička mnohotvárná \"Dreissena polymorpha\". Čtyřletý jedinec sežere asi 3-4 libry mlžů denně. V 70. letech 20. století byl zavlečen rybáři do USA, v 80. letech introdukován, aby požíral \"Clinostomum margaritum\" (anglicky: yellow grub). V roce 2000 začaly v USA snahy o jeho kompletní likvidaci, protože se rozšířil do volné přírody a likviduje místní druhy měkkýšů.\n\nV České republice nepůvodní druh. Je původní v Asii v povodí řeky Amur, v Číně, v části východního Ruska a pravděpodobně také v severním Vietnamu. Obývá jezera a dolní toky větších rychleji proudících řek. V Čechách zatím pokusné chovy. Delší dobu je chován např. v Rakousku a Maďarsku.\n\nU.S. Fish and Wildlife Service usiluje o zapsání na list škodlivých druhů (Injurious Wildlife Provision of the Lacey Act), aby bylo zabráněno jeho importu do USA. Rybáři ospravedlňují jeho vypuštění do rybníků – kromě vyšších výnosů – tím, že požíráním měkkýšů likviduje také některé lidské parazity nebo parazity ryb, např. motolice oční \"Diplostomum spathaceum\" s.lat. Přestože se v Česku nebude moci samostatně rozmnožovat, může tato vysazená ryba velmi silně narušit vodní ekosystémy. I když rybníky jsou umělé ekosystémy, tak stále plní mnohé funkce užitečné pro ochranu přírody. Tyto funkce by pravděpodobně byly vysazením amura černého silně negativně ovlivněny. Negativně by ovlivnil také ryby, želvy a ptáky potravně závislé na měkkýších. Introdukce takového druhu by měla být přísně regulována, aby se zabránilo ekologické kontaminaci životního prostředí.\n"}
{"id": "183357", "url": "https://cs.wikipedia.org/wiki?curid=183357", "title": "Baštice", "text": "Baštice\n\nBaštice je potok v Moravskoslezském kraji, přítok řeky Ostravice, který odvodňuje malé území v podhůří Moravskoslezských Beskyd uprostřed okresu Frýdek-Místek. \n\nBaštice pramení při samém okraji Moravskoslezských Beskyd v nadmořské výšce kolem 525 m na severních svazích hory Kyčera (906 m). Po celou cestu až k ústí sleduje potok zhruba severozápadní směr, zprvu teče otevřenou krajinou mezi obcemi Raškovice a Janovice. U Bašky byla v letech 1958 až 1961 na Baštici vybudována vodní nádrž Baška, dnes sloužící především rekreačním účelům. Po opuštění nádrže Baštice zprava přijímá potůček Skaličník, následuje průtok částí Starého Města, kde Baštice těsně před Frýdkem-Místkem v nadmořské výšce 295 m zprava ústí do řeky Ostravice, která její vody unáší dál do Odry.\n\n\"(levý/pravý)\"\n\n"}
{"id": "183361", "url": "https://cs.wikipedia.org/wiki?curid=183361", "title": "Vodní nádrž Baška", "text": "Vodní nádrž Baška\n\nVodní nádrž Baška je přehradní nádrž na potoce Baštici, přítoku řeky Ostravice v okrese Frýdek-Místek. Nádrž se prostírá při severovýchodním okraji obce Baška, necelých 5 km jihovýchodně od centra Frýdku-Místku.\n\nVzhledem k poloze v otevřené, jen mírně zvlněné krajině není nádrž Baška klasickou údolní přehradou; vodu tu zadržuje dlouhá sypaná hráz, obepínající zhruba třetinu obvodu nádrže.\n\nMaximální hloubka dosahuje sotva 6 metrů. Průměrný průtok činí přibližně 0,3 m³/s.\n\nVyužití lokality na dolním toku Baštice k nadržování vody sahá hluboko do minulosti – rybník, později zaniklý, se v těchto místech připomíná již v 16. století. V letech 1958 až 1961 byla z iniciativy tehdejšího krajského národního výboru v Ostravě vybudována stávající přehrada. Jejím hlavním zamýšleným přínosem mělo být zlepšování průtoků Ostravice v obdobích sucha, ve skutečnosti však brzy zcela převážilo využití rekreační. Rozlohou i objemem je nádrž Baška poměrně malá (ani při odpouštění například pouhého 1 m³/s by nedokázala podporovat průtok řeky déle než několik dní); vyrovnávací funkci na Ostravici ostatně po roce 1969 převzala mnohem objemnější nádrž Šance.\n\n\n"}
{"id": "183364", "url": "https://cs.wikipedia.org/wiki?curid=183364", "title": "Zoopark Vyškov", "text": "Zoopark Vyškov\n\nZoopark Vyškov je zoologická zahrada v okresním městě Vyškově. V současnosti chová 480 zvířat v 82 druzích na ploše 4 ha. Provozována je jako příspěvková organizace pod názvem \"ZOO PARK Vyškov\".\n\nPůvodní zookoutek byl založen v dubnu 1965 Zdeňkem Sokolíčkem (1921–1994) a 8. srpna 1965 byl slavnostně otevřen. Celý projekt Koutku živé přírody byl vybudován na ploše 30 × 15 metrů za pomoci brigádníků a zápalu pro věc. Na této ploše bylo umístěno přibližně 20 druhů zvířat. Malá zoologická zahrada se zaměřovala převážně na primitivní a původní domácí zvířata. Zahrada od svého vzniku procházela obdobím rozkvětu, ale i doslova živořením. V roce 1972 proběhla výstavba nové části zookoutku na pozemku školního statku. Zookoutek tak zvětšil svou plochu na 1,6 ha. V 80. a 90. letech se zookoutek stal na čas zimovištěm cirkusových zvířat. Nejkritičtějším byl rok 1990, kdy se rozhodovalo o celém uzavření areálu.\nPříchodem nového ředitele Josefa Kachlíka v roce 1991 se realizoval záměr vybudovat z této zahrady moderní zoo. Prvním jeho počinem byla stavba Babiččina dvorečku (1994–1995); vzorem k této stavbě bylo berlínské zoo.\n\nV roce 2006 proběhla rozsáhlá rekonstrukce celého areálu, která zahrnula nový vstupní areál s prodejnou suvenýrů a sociálním zařízením. Byly vystavěny nové výběhy pro domácí zvířata Afriky, Asie a Jižní Ameriky. V areálu bylo vybudovano dětské hřiště, venkovní terasa s občerstvením a restaurace s ubytovacími prostory. Před vstupem bylo vybudováno nové rozlehlé parkoviště. Plocha celé zoo se tím zdvojnásobila z 1,6 ha na 4 ha.\n\nV roce 2007 proběhly úpravy celého okolí zooparku. Bude vystavena nová silnice přímo k zooparku, od křižovatky od obchodního domu Lidl. Zmizet mělo zbořeniště mezi hřbitovem a zámeckou zahradou u příjezdové cesty k zoo. Byla vysazena nová zeleň a celé parkoviště před zooparkem se dočkalo atraktivnějšího vzhledu.\nV roce 2004 navštívilo Zoopark Vyškov 33 508 osob.\nV roce 2006 se oproti roku 2005 návštěvnost zvětšila pětkrát: z 36 476 na 180 000 návštěvníků. Po spojení s unikátním DinoParkem v roce 2006 se tak Zoopark Vyškov stává jednou z nejnavštěvovanější atrakcí na Jižní Moravě vůbec.\nV roce 2007 Zoopark a DinoPark navštívilo historicky rekordních 241 376 platících návštěvníků.\n\n\n\n\n"}
{"id": "183372", "url": "https://cs.wikipedia.org/wiki?curid=183372", "title": "Nicklas Lidström", "text": "Nicklas Lidström\n\nNicklas Lidström (* 28. dubna 1970) je bývalý švédský profesionální hokejista, hrající severoamerickou NHL za tým Detroit Red Wings na pozici obránce.\n\nNicklas Lidström zahájil svou profesionální kariéru v roce 1988 v týmu švédské ligy Västerås IK. Hned v témže roce byl draftován jako číslo 53 týmem Detroit Red Wings, kam přestoupil v roce 1991. V letech 2001, 2002, 2003, 2006, 2007, 2008 a 2011 získal 7 krát ocenění James Norris Memorial Trophy pro nejlepšího obránce NHL. 31.5 2012 oznámil definitivní konec kariéry. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nSe švédskou reprezentací získal Nicklas Lidström zlatou olympijskou medaili v roce 2006 v Turíně. Od roku 2006 je členem prestižního Triple Gold Clubu (vítězství na Mistrovství světa v ledním hokeji 1991, Olympijských hrách 2006 a ve Stanley Cupu 1997, 1998, 2002, 2008.\n\n\n"}
{"id": "183376", "url": "https://cs.wikipedia.org/wiki?curid=183376", "title": "Jan Vala", "text": "Jan Vala\n\nJan Vala (* 14. září 1943, Havlíčkův Brod) je český herec a moderátor. \n\nPo maturitě na liberecké průmyslové škole, na které studoval v letech 1957-1961 obor Výroba a rozvod elektrické energie, nastoupil na DAMU. Po jejím absolvování působil v Divadle F. X. Šaldy a nastoupil do vznikajícího Studia Ypsilon. V letech 1974–1976 uváděl společně s Jiřím Wimmerem pořady hudební skupiny Plavci a působil v pražském divadle Ateliér. Na obrazovku Československé televize se poprvé dostal v televizním publicistickém pořadu \"Mladýma očima\", pak uváděl společně s Otou Štajfem a Valerií Chmelovou populární \"Televizní klub mladých\", zároveň s tím konferoval různá pódiová vystoupení: hudební festival Bratislavská lyra, výsledky ankety Zlatý Slavík nebo televizní pořad \"Manželský pětiboj\". \n\nJeho televizní kariéra skončila v roce 1984, kdy jej z Československé televize vyhodili a zakázali mu vystupovat. Stal se tedy montérem ocelových konstrukcí v \"JZD Rozvoj Posázaví\" v Jílovém u Prahy, pak dělal interní zábavné pořady pro \"JZD Slušovice\". Do televize se vrátil až roku 1989, kdy uváděl tehdejší silvestrovský blok. Dále moderoval soutěžní pořad \"Co je to\" a svůj vlastní publicistický seriál \"Putování za vínem\". V roce 2001 nastoupil jako tiskový mluvčí společnosti Bestsport, stavějící Sazka Arenu.\n\n"}
{"id": "183377", "url": "https://cs.wikipedia.org/wiki?curid=183377", "title": "Henrik Lundqvist", "text": "Henrik Lundqvist\n\nHenrik Lundqvist (* 2. března 1982, Åre) je švédský profesionální hokejový brankář hrající severoamerickou NHL za tým New York Rangers. Je považován za jednoho z nejlepších hokejových brankářů současnosti. Je vysoký 185 centimetrů, váží 89 kilogramů. V prvních sedmi sezónách od svého vstupu do NHL zaznamenal alespoň 30 výher v základní části. Má přezdívku \"král Henrik\".\n\nHenrik Lundqvist zahájil svou profesionální kariéru v roce 2001 v týmu švédské ligy Vastra Frolunda. Již v roce 2000 byl draftován týmem Rangers, kam přestoupil v roce 2005, a kde dnes hraje. Ve svých prvních třech sezónách v NHL byl pokaždé v nominaci na Vezina Trophy pro nejlepšího brankáře ligy. Trofej vyhrál v sezóně 2011/2012. V této sezóně byl nominován na Hart Memorial trophy pro nejužitečnějšího hráče ligy, kterou však nevyhrál.\n\nSe švédskou reprezentací získal Henrik Lundqvist zlatou olympijskou medaili v roce 2006 v Turíně, kromě toho je také držitelem dvou stříbrných medailí z mistrovství světa. V roce 2005 byl vyhlášen nejlepším švédským hokejistou roku. V roce 2005 vyhrál anketu o hokejistu roku ve švédské lize (Zlatý puk). V roce 2006 byl vyhlášen časopisem People mezi 100 nejhezčími lidmi světa.\n\n"}
{"id": "183382", "url": "https://cs.wikipedia.org/wiki?curid=183382", "title": "Fredrik Modin", "text": "Fredrik Modin\n\nFredrik Modin (* 8. října 1974 Sundsvall) je bývalý švédský profesionální hokejový útočník.\n\nSvou profesionální kariéru zahájil v roce 1994 v týmu švédské ligy Brynäs IF. V témže roce byl draftován jako číslo 64 do týmu Toronto Maple Leafs, kam přestoupil v roce 1996. V roce 1999 přestoupil do Tampa Bay Lightning, v roce 2006 do Columbusu Blue Jackets. V sezónách 2009–10 a 2010–11 vystřídal kromě Columbusu týmy Los Angeles Kings, Atlanta Thrashers a Calgary Flames. 18. května 2011 oznámil ukončení vrcholové hráčské kariéry. V sezoně 2013/14 odehrál jeden zápas v nižší švédské lize jeden zápas za tým Njurunda SK.\n\nSe švédskou reprezentací získal zlatou olympijskou medaili v roce 2006 v Turíně, kromě toho je také držitelem zlaté medaile z mistrovství světa v roce 1998 a vítězem Stanley Cupu z roku 2004, za což je od roku 2006 členem prestižního Triple Gold Clubu (vítězství na Mistrovství světa v ledním hokeji, Olympijských hrách a zisk Stanleyova poháru).\n\n\n"}
{"id": "183385", "url": "https://cs.wikipedia.org/wiki?curid=183385", "title": "Mattias Öhlund", "text": "Mattias Öhlund\n\nMattias Öhlund (* 9. září 1976 Piteå) je švédský profesionální hokejista hrající severoamerickou NHL za tým Tampa Bay Lightning.\n\nSvou profesionální kariéru zahájil v roce 1994 v týmu švédské ligy Luleå HF, kde hrál také v době výluky NHL v sezóně 2004-05. V roce 1994 byl draftován jako číslo 13 týmem Canucks, kam přestoupil v roce 1997. Ve Vancouveru se velmi rychle prosadil aktivní hrou, kterou vyjadřoval častou střelbou a přesnými přihrávkami spoluhráčům na gól. V první zámořské sezóně nasbíral mezi nováčky v obraně nejvíce bodů i asistencí, v hlasování o Calderovu trofej skončil na druhém místě a byl zařazen do první pětky nováčků v celé soutěži. Po sezóně 2008/2009 přešel jako volný hráč k týmu Tampa Bay Lightning.\n\nSe Švédskou reprezentací získal zlatou olympijskou medaili v roce 2006 v Turíně, kromě toho je také držitelem jedné zlaté, jedné stříbrné a jedné bronzové medaile z mistrovství světa. Na mistrovství světa hraném v roce 1998 ve Švýcarsku patřil Öhlund k nejvytíženějším švédským obráncům a přispěl svým dílem k výhře v turnaji, v jehož finále padl jediný gól.\n\n\n\n"}
{"id": "183389", "url": "https://cs.wikipedia.org/wiki?curid=183389", "title": "Mikael Samuelsson", "text": "Mikael Samuelsson\n\nMikael Samuelsson (* 23. prosince 1976) je bývalý švédský profesionální hokejista, který naposledy působil ve švédské lize, kde nastupoval za tým Djurgårdens IF Hockey. Hrál na pozici útočníka. Je vysoký 188 centimetrů, váží 89 kilogramů.\n\nMikael Samuelsson zahájil svou profesionální kariéru v roce 1996 v týmu švédské ligy Södertälje SK, kde hrál také v době výluky NHL v sezóně 2004–05. V roce 1998 byl draftován jako číslo 145 do týmu San Jose Sharks, kde začal hrát v roce 2000. Kromě Sharks v NHL vystřídal ještě New York Rangers, Pittsburgh Penguins, Florida Panthers, Detroit Red Wings a Vancouver Canucks. Se švédskou reprezentací získal Mikael Samuelsson zlatou olympijskou medaili v roce 2006 v Turíně. V tomtéž roce získal též titul mistra světa. Je členem Triple Gold Clubu, jenž sdružuje hráče, kteří vyhráli všechny tři hlavní hokejové turnaje (Stanley Cup, Olympijské hry a Mistrovství světa).\n\nKariéru ukončil v březnu 2015.\n\n\n"}
{"id": "183395", "url": "https://cs.wikipedia.org/wiki?curid=183395", "title": "Daniel Sedin", "text": "Daniel Sedin\n\nDaniel Sedin (* 26. září 1980, Örnsköldsvik, Švédsko) je bývalý švédský profesionální hokejista, který odehrál na pozici útočníka 17 sezón v severoamerické lize NHL za tým Vancouver Canucks, stejně jako jeho dvojče Henrik Sedin.\n\nSvoji profesionální kariéru zahájil v roce 1997 v týmu švédské ligy MODO Hockey, kde hrál také v době výluky NHL v sezóně 2004/2015. V roce 1999 byl draftován jako číslo 2 do týmu Canucks, kam přestoupil v roce 2000, a kde hrál až do konce kariéry po sezóně 2017/2018. V základní části NHL odehrál celkem 1306 utkání, nastřílel 393 gólů a na dalších 648 přihrál. V roce 1999 vyhrál anketu o hokejistu roku ve švédské lize (Zlatý puk).\n\nSe švédskou reprezentací získal zlatou olympijskou medaili v roce 2006 na Zimních olympijských hrách 2006 v Turíně a stříbro na Zimních olympijských hrách 2014 v Soči.\n\n\n"}
{"id": "183396", "url": "https://cs.wikipedia.org/wiki?curid=183396", "title": "Henrik Sedin", "text": "Henrik Sedin\n\nHenrik Sedin (* 26. září 1980, Örnsköldsvik) je bývalý švédský profesionální hokejista, který odehrál 17 sezón v severoamerické lize NHL za tým Vancouver Canucks, stejně jako jeho dvojče Daniel Sedin.\nNastupoval na pozici útočníka.\n\nHenrik Sedin zahájil svou profesionální kariéru v roce 1997 v týmu švédské ligy MODO Hockey, kde hrál také v době výluky NHL v sezóně 2004–05. V roce 1999 byl draftován jako číslo 3 do týmu Canucks, kam přestoupil v roce 2000, a kde hrál až do konce kariéry po sezóně 2017/2018. V základní části NHL odehrál celkem 1330 utkání, nastřílel 240 gólů a na dalších 830 přihrál.\n\nSe švédskou reprezentací získal Henrik Sedin zlatou olympijskou medaili v roce 2006 v Turíně a stříbro v Soči za rok 2014.\n\n\n"}
{"id": "183398", "url": "https://cs.wikipedia.org/wiki?curid=183398", "title": "Mats Sundin", "text": "Mats Sundin\n\nMats Sundin (* 13. února 1971) je bývalý švédský profesionální hokejista hrávající severoamerickou NHL na pozici středního útočníka. Kariéru ukončil 30. září 2009. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nDraftován byl týmem Quebec Nordiques odkud byl během 2 let vyměněn do týmu Toronta Maple Leafs. Tady strávil 13 let a vždy patřil k lídrům týmu. Stal se zde kapitánem a je to až dosud nejdéle sloužící kapitán týmu NHL pocházející z Evropy. Drží rekordy pro nejvíce gólů a bodů švédského hráče v NHL. Poslední ročník odehrál v dresu Vancouver Canucks.\n\nMats Sundin zahájil svou profesionální kariéru v roce 1989 v týmu švédské ligy Djurgardens IF. Ve stejném roce byl draftován jako první Evropan v historii NHL z prvního místa týmem Quebec Nordiques, kam přestoupil v roce 1990. V NHL zatím hraje šestnáctou sezónu, do svého současného působiště v Torontu přestoupil z Quebecu v roce 1994. Celkem odehrál v sezónách NHL celkem 1346 utkání, nastřílel 564 gólů a na dalších 785 přihrál, což ho řadí mezi nejúspěšnější Evropany celé historie této soutěže. V Play-off odehrál 91 zápasů v nichž vsítil 38 gólů a nahrál na 44. Osud mu však nikdy nedopřál získat Stanleyův Pohár.\n\nSe švédskou reprezentací získal Mats Sundin zlatou olympijskou medaili v roce 2006 v Turíně, kromě toho je také držitelem sedmi medailí z mistrovství světa (tři zlaté, dvě stříbrné, dvě bronzové).\n\n\n\n\n"}
{"id": "183401", "url": "https://cs.wikipedia.org/wiki?curid=183401", "title": "Henrik Zetterberg", "text": "Henrik Zetterberg\n\nHenrik Zetterberg (* 9. října 1980) je bývalý švédský profesionální hokejista naposledy hrající severoamerickou NHL za tým Detroit Red Wings.\n\nSvou profesionální kariéru zahájil v roce 2000 v týmu švédské ligy Timrå IK, kde hrál také v době výluky NHL v sezóně 2004–05. V roce 1999 byl draftován jako číslo 210 týmem Red Wings, kam přestoupil v roce 2002, a kde dodnes hraje. V NHL odehrál k dnešnímu dni celkem 355 utkání, nastřílel 152 gólů a na dalších 180 přihrál, celkem tedy má 332 bodů. Jeho nejúspěšnější sezónou byla 2007/2008 kdy nasbíral 92 bodů v 75 zápasech za 43 gólů a 49 asistencí. V playoff celkem posbíral 27 bodů a byl vyhlášen nejužitečnějším hráčem celého Playoff, ve kterém jeho klub Detroit Red Wings získal Stanley Cup. V roce 2002 vyhrál anketu o hokejistu roku ve švédské lize (Zlatý puk).\n\nSe švédskou reprezentací získal Henrik Zetterberg zlatou olympijskou medaili v roce 2006 v Turíně, kromě toho je také držitelem jedné zlaté, jedné stříbrné a dvou bronzových medailí z mistrovství světa.\n\n\nV Detroitu patří mezi nejlepší hráče týmu společně se svým spoluhráčem z lajny Pavlem Dacjukem, který také patří mezi nejlepší hráče NHL. Na sezónu 2008/2009 byli zvoleni experty NHL mezi 50 nejlepšími hráči NHL na pozicích 3. Zetterberg a 4. Dacjuk.\n\nJeho manželkou je švédská moderátorka a zpěvačka Emma Andersson. Vzali se 23. června 2010 v Mölle ve Švédsku.\n\n"}
{"id": "183403", "url": "https://cs.wikipedia.org/wiki?curid=183403", "title": "Jan Václav Hugo Voříšek", "text": "Jan Václav Hugo Voříšek\n\nJan Václav Hugo Voříšek (11. května 1791 Vamberk – 19. listopadu 1825 Vídeň) byl český hudební skladatel, klavírista a varhaník.\n\nNarodil se ve Vamberku v rodině ředitele školy, sbormistra a varhaníka. Otec jej také vyučoval hudbě, povzbuzoval ve hře na klavír a pomohl mu získat stipendium pro studium na Univerzitě Karlově v Praze.\n\nAčkoliv obdivoval hudbu W. A. Mozarta, více jej přitahoval romantismus Beethovena. Roku 1813 se přestěhoval do Vídně aby zde mohl studovat právo a doufal, že se zde bude moci setkat s Beethovenem. To se mu jako začínajícímu skladateli skutečně podařilo roku 1814. K dalším význačným hudebníkům a skladatelům, se kterými se setkal patří Louis Spohr, Ignaz Moscheles, Johann Nepomuk Hummel a Franz Schubert s nímž se spřátelil.\n\nStudium práva dokončil roku 1822; poté byl jmenován na místo konceptního praktikanta u dvorské vojenské rady.\n\nStal se uznávaným skladatelem orchestrální, vokální a klavírní hudby. Roku 1818 se stal dirigentem Spolku přátel hudby (\"Gesellschaft der Musikfreunde\"). Roku 1822 získal u císařského dvora místo druhého a v roce 1823 prního varhaníka a začal vyučovat hru na klavír. K jeho žákům patřili i lidé z nejvyšších kruhů, především vévoda Zákupský, Napoleon II., zvaný Orlík, syn Napoleona a Marie Luisy.\n\nOnemocněl tuberkulózou, nepomohl ani ozdravný pobyt ve Štýrském Hradci v roce 1824. Zemřel roku 1825 ve věku 34 let. Byl pochován na hřbitově ve Währingu, kde byli později také pohřbeni Franz Schubert a Ludwig van Beethoven. Na místě hřbitova se dnes rozkládá park nesoucí jméno Franze Schuberta. Schubertovy a Beethovenovy ostatky byly později přeneseny na vídeňský ústřední hřbitov (\"Zentralfriedhof\").\n\nSložil jedinou symfonii. Vznikla roku 1821 a je sepsána v tónině D dur. V minulosti byla přirovnávána k prvním dvěma Beethovenovým symfoniím. Jedná se o raně romantické dílo, jehož bohatá melodická invence našla pokračování v díle Franze Schuberta.\n\nZa svého varhanického působení u císařského dvora složil nepříliš rozsáhlou, avšak vynikající mši B dur. Společně s jeho symfonií a krásnou Houslovou sonátou G dur, op. 5, patří k jeho několika málo nahrávaným dílům.\n\nPrvní doložené použití pojmu \"Impromptu\" pochází z roku 1817 a má souvislost s jeho dílem; tento výraz tehdy použil časopis \"Allgemeine musikalische Zeitung\" aby popsal jeho klavírní skladbu. Skladby nazývané impromptu později skládali například Schubert a Chopin.\n\nNa jeho typicky českou pastorální zpěvnost navázali Bedřich Smetana i Antonín Dvořák.\n\n\n\n"}
{"id": "183404", "url": "https://cs.wikipedia.org/wiki?curid=183404", "title": "Třesavkovití", "text": "Třesavkovití\n\nTřesavkovití (\"Pholcidae\") jsou jednou z čeledí pavouků. Známo je 969 druhů v 81 rodech, přičemž v Evropě žije 83 druhů ve 13 rodech.\n\nTělo třesavkovitých je spíše menších rozměrů (3–15 mm). Končetiny jsou značně dlouhé, jejich tarzy mají nepravé článkování, které umožňuje ohýbání chodidel. Proto třesavky připomínají na první pohled spíše sekáče než pavouky. Při bližším prohlédnutí však vidíme zřetelné rozdělení těla na zadeček a hlavohruď tenkou stopkou. Na čele karapaxu se nachází 8 nebo 6 očí. Pokud má třesavka očí osm, jsou seskupeny do tří skupin – po stranách po třech a uprostřed dvě. U šestiokých třesavek prostřední pár schází. Třesavkovitým zcela schází tracheální (dýchací) systém. Mají velkou jedovou žlázu.\n\nNa chelicerách lze pozorovat náznak přítomnosti nepohyblivého prstu někdejšího klepítka pavoučích předků, který má tvar zoubku a nalézá se na konci základního článku chelicery.\n\nVyhledávají zejména rohy zdí ve vyšších místech (okna, stropní prostory) a spodní strany listů\ndomácích rostlin, popřípadě nábytku.\n\nTřesavky si budují sítě, které jsou tvořeny řídce a nepravidelně uspořádanými vlákny, v lidských příbytcích jsou zpravidla umístěny při okrajích stropu. Třesavky se na ně zavěšují hřbetem k zemi pomocí koncových drápků končetin. Pokud je pavouk vyrušen, velice rychle rozkmitá tělo zavěšené v síti – odtud název „třesavkovití“.\n\nSamice nosí vajíčka spojená lepkavým sekretem (který vylučuje při kladení) a pavučinami v chelicerách před tělem až do vylíhnutí mláďat.\n\nDo roku 2018 byl v ČR zaznamenán výskyt sedmi druhů:\n\n\n"}
{"id": "183406", "url": "https://cs.wikipedia.org/wiki?curid=183406", "title": "Železniční trať Plzeň–Žatec", "text": "Železniční trať Plzeň–Žatec\n\nŽelezniční trať Plzeň–Žatec, v jízdním řádu pro cestující uváděná pod číslem 160, je součástí celostátní dráhy. Spojuje města Plzeň a Žatec a je dlouhá 107 km a její převážná část vede okresem Plzeň-sever a okresem Louny.\n\nKoncese na stavbu trati byla udělena 21. dubna 1870. Následně byla vybudována hlavní trať Plzeň – Březno u Chomutova, ze které ve stanici Žabokliky odbočovala trať do Žatce. Dne 1. července 1879 však byl provoz v úseku Žabokliky – Březno u Chomutova zastaven a koleje v roce 1882 sneseny.\n\nStavbu trati v květnu roku 1872 narušily také silné přívalové deště a následný sesuv půdy, který mezi stanicemi Mladotice a Potvorov způsobil zával části rozestavěného tělesa. Dno údolí, po kterém měla trať původně vést, bylo přehrazeno a na jeho místě vzniklo Odlezelské jezero. Zhruba 5 km dlouhý úsek byl následně přeložen do západnější polohy.\n\nÚsek Plzeň hl.n.seř.n. (mimo) – Žatec západ (mimo) je od 1. června 2006 zapojen do dálkově ovládaného zabezpečovacího zařízení ESA 11 s dispečerským pracovištěm v Blatně u Jesenice. Z tohoto pracoviště se tedy ovládají tyto železniční stanice: Třemošná u Plzně, Horní Bříza, Kaznějov, Plasy, Mladotice, Žihle, Blatno u Jesenice, Petrohrad, Kryry, Vroutek, Podbořany, Kaštice a Žabokliky. Zařízení umožňuje místní ovládání z Kaznějova a Podbořan. Jako traťové zabezpečovací zařízení je mezi stanicemi instalováno Automatické hradlo.\n\n"}
{"id": "183412", "url": "https://cs.wikipedia.org/wiki?curid=183412", "title": "Hr. Ms. Tromp", "text": "Hr. Ms. Tromp\n\nHr. Ms. Tromp byl lehký křižník třídy Tromp sloužící v Nizozemském královském námořnictvu. Bývá klasifikován i jako vůdčí loď torpédoborců.\n\nStavět se začal 17. ledna 1936 v loděnici Nederlandsche Scheepsbouw Mij. v Amsterdamu, spuštěn na vodu byl 24. května 1937. Námořnictvo ho převzalo 18. srpna 1938. Loď byla pojmenována po významných holandských admirálech Maartenu Trompovi a Cornelisu Trompovi. Sesterskou lodí Trompu byl Hr. Ms. \"Jacob van Heemskerk\".\n\nTromp měl na svůj výtlak poměrně silné pancéřování. To tvořilo s vahou 450 tun celkem 13 % jeho výtlaku. Trup byl rozdělen na 17 vodotěsných sekcí. Měl také protitorpédovou obšívku chránící 57 % délky trupu. Hlavní výzbroj byla soustředěna ve třech věžích, z nichž dvě byly na přídi. Během služby byla posilována jeho protiletadlová výzbroj a přidán radar.\n\n\nBěhem války byl japonským námořnictvem několikrát prohlášen za potopeného. Protože se však vždy opět objevil, dostal od Japonců přezdívku „loď duch“ (\"\").\n\n"}
{"id": "183419", "url": "https://cs.wikipedia.org/wiki?curid=183419", "title": "Rychlebský hrad", "text": "Rychlebský hrad\n\nRychlebský hrad (též \"Rychleby,\" ) je moderní název zříceniny hradu neznámého jména a neznámých zakladatelů a majitelů v katastru města Javorník v Olomouckém kraji odvozený od jména Rychlebských hor, v nichž leží. Od roku 1964 je chráněn jako kulturní památka ČR.\n\nByl vybudován vysoko nad levým břehem Račího potoka na skalnatém, ke korytu vodoteče vysunutém a příkře dolů spadajícím výběžku Přilbového vrchu ve výšce asi 425 metrů nad mořem. Naproti němu se na opačném břehu Račího potoka nacházejí pozůstatky tzv. Pustého zámku, původně zřejmě dřevěné konstrukce projevující se v současnosti jen pozůstatky terénní úpravy. Jeho vztah k Rychlebskému hradu prozatím není možné určit.\n\nArcheologické nálezy počátky hradu spolehlivě datují do závěru 13., případně počátku 14. století. Je prokazatelné, že z hospodářských a zejména bezpečnostních důvodů byl postupně rozšiřován. Půdorysné schéma jádra (první stavební fáze) hradu - oválná hradba o rozměrech 41 × 27,5 m, mohutný bergfrít uvnitř opevnění (průměr 10,25 m) a podsklepený palác chráněný hradbou – vykazuje stejné rysy jako hrady zbudované loupeživým rodem Wüstehube (Frýdberk, Kolštejn, možná i Kaltenštejn). Hrad byl z jihovýchodu chráněn prudkým svahem, z ostatních stran obehnán vylámaným příkopem a valem. Přístup vedl od severovýchodu, původně zřejmě brankou přímo pod bergfrítem. V dalších fázích bylo kolem jádra postaveno parkánové opevnění, zejména ze strany vstupu, kde byly vybudovány brána s padacím mostem a ochranná čtvercová věž. V pozdější fázi vznikly zřejmě též dvě budovy na vnější straně hradby naproti budově paláce na jižní straně.\n\nNa základě četných archeologických nálezů válečné povahy (použité zbraně, hroty šípů apod.) a stop po ohni se usuzuje, že hrad zanikl naráz v souvislosti s náhlým násilným přepadem spojeným s ničivým požárem celého objektu, a to buď ještě ve 14. století, nebo za husitských válek – v tom případě by nejpravděpodobnějším datem zániku bylo jaro 1428, kdy husité v rámci výpravy proti vratislavskému biskupovi Konrádu IV. Olešnickému obsadili hrad Javorník.\n\nHrad pak zůstal v rozvalinách. Na počátku 20. století se stal předmětem vlastivědného zájmu a roku 1910 byly podniknuty některé konzervačně-rekonstrukční práce (postavena vyhlídka). V současnosti podléhá zdivo rychlé destrukci.\n\n"}
{"id": "183421", "url": "https://cs.wikipedia.org/wiki?curid=183421", "title": "Mathieu Kérékou", "text": "Mathieu Kérékou\n\nMathieu Kérékou (2. září 1933, Kouarfa, Dahome – 14. října 2015) byl v letech 1972-1991 a 1996-2006 prezidentem afrického státu Benin (dřívějšího Dahome).\n\nVzdělání získal tento významný beninský politik na školách v Mali a Senegalu, které byly tehdy, stejně jako Dahome součástí Francouzské západní Afriky. Vstoupil do Francouzské armády a vystudoval důstojnickou školu. Poté, co podobně jako ostatní francouzské kolonie, získalo Dahome roku 1960 nezávislost, vstoupil Kérékou do armády nového státu a stal se vojenským asistentem prvního prezidenta své země - Huberta Magy.\n\nNa přelomu 60. a 70. let zažilo Dahome sérii převratů a pokusů o převrat. Kérékou se podílel na puči r. 1967, který sesadil prezidenta Christopha Sogla. V letech 1968 - 1970 pokračoval ve studiích na francouzských důstojnických školách. V dlouhodobě chaotické situaci se 26. října 1972 tehdejší major Kérékou chopil moci, dal uvěznit tři dřívější prezidenty země, propustil většinu starších důstojníků z armády a ustanovil vojenskou vládu, jejímiž členy byli pouze důstojníci mladší čtyřiceti let.\nKérékou se tak stal již 13. hlavou státu Dahome (v předchozích 12 letech se v prezidentském úřadě vystřídalo celkem devět osob, avšak tři z nich zastávaly funkci ve dvou na sebe nenavazujících obdobích).\n\nVláda vyhlásila marxisticko-leninskou orientaci a roku 1975 změnila název země na Benin. Volby roku 1979 formálně navrátily zemi k civilní vládě, nicméně Kérékou si svoji prezidentskou pozici dobře zajistil. Znárodňování a direktivně řízené hospodářství přineslo ekonomické obtíže. Neutěšená ekonomická situace v 80. letech zesilovala sociální a etnické rozpory. Kérékou přistoupil k reformám, v roce 1989 oficiálně opustil ideologii marxismu-leninismu a následně byla svolána národní konference. Kérékou předpokládal, že se mu její výsledky podaří zmanipulovat. Avšak svolaná konference, inspirovaná rolí generálních stavů za Francouzské revoluce, se prohlásila za suverénní, pozastavila platnost ústavy, rozpustila národní shromáždění a jmenovala Nicéphore Sogla, bývalého představitele Světové banky, premiérem dočasné vlády. Kérékouovi zbyla ceremoniální role dočasného prezidenta. Došlo ke změně celého politického systému; byly povoleny další politické strany a země směřovala k pluralitním volbám. Tato událost znamenala v subsaharské Africe první přechod od autoritativního k demokratickému režimu nenásilnou a civilní cestou.\n\nSvobodné volby se konaly v roce 1991 a Kérékou se stal jedním z kandidátů. Ve volbách získal Kérékou podporu především na severu země; sám pocházel ze severního etnika Somba. Byl však poražen Nicéphorem Soglem. Kérékou uznal svoji porážku a veřejně se omluvil za chyby minulého režimu.\n\nKéréku zůstal v aktivní politice jako opoziční vůdce a po volbách roku 1996 se díky těsnému vítězství po pěti letech opět vrátil do prezidentského paláce. Parlamentní většinu však uhájila opozice, a tak se staronový prezident Kérékou musel naučit stát v čele menšinové vlády.\nV období předcházejícím prezidentským volbám v roce 2001 se oba hlavní představitelé beninské politické scény a hlavní favorité voleb navzájem obviňovali - Kérékou Sogla z plánování puče a Soglo Kérékoua z plánování atentátu. Soglo nakonec volby bojkotoval a umožnil tak Kérékouovi snadnou obhajobu prezidentství.\n\nKérékou se snažil utlumit tradiční regionální rivalitu v Beninu mezi severem a jihem. Jistý si svojí pevnou pozicí na severu, přizval do vlády některé tradičně jižanské strany a nabídl jim lákavé vládní pozice. Jeho politika byla často popisována jako značně nekonzistentní a objevovaly se hlasy, že skutečnou moc drží v Beninu někdo jiný.\n\nVe volbách roku 2006 podle ústavy již ani Kérékou ani Soglo nemohli kandidovat, neboť překročili věkový limit 70 let.\n\nV oficiálním životopise Kérékou jako své zájmy uvádí cyklistiku a fotbal. Během svého života opakovaně měnil vyznání, jistou dobu (kdy se hlásil k islámu) užíval jména Ahmed Kérékou. Nyní se považuje za znovuzrozeného křesťana. Rád užívá i svoji přezdívku – Chameleón. V Beninu, kde má kořeny kult vúdú, byla řada obyvatel přesvědčena o magických schopnostech svého bývalého prezidenta, který toto přesvědčení svými výroky občas rád podporoval. Ostatně i prezident Soglo tvrdil, že vúdú mu zachránilo život a ustanovil den vúdú jako státní svátek.\n"}
{"id": "183423", "url": "https://cs.wikipedia.org/wiki?curid=183423", "title": "Stepníkovití", "text": "Stepníkovití\n\nStepníkovití (\"Eresidae\") jsou čeledí pavouků kteří žijí především v Africe a Eurasii. Je jich známo asi 100 druhů. Jsou to pavouci robustního vzhledu, mohou dorůstat velikosti od 10 do 25 mm. Svou mohutně vyvinutou hlavovou částí hlavohrudi vzdáleně připomínají skákavky, ale ve srovnání s nimi, jsou v průměru větší a mají nesrovnatelně menší oči. Čtyři lemují kraj karapaxu, za předníma středníma bezprostředně následuje další dvojice. Zbývající dvě jsou posazené daleko od sebe až za zadní okraj temene hlavového hrbolu. Některé rody stepníkovitých si budují podzemní nory - samci těchto druhů bývají často velmi pestře zbarveni. Jiné rody (\"Stegodyphus\") si budují sítě na vegetaci. Kopulace stepníkovitých se obchází bez složitých zásnubních her, jaké jsou typické pro většinu ostatních skupin pavouků, samec při ní není ohrožen.\n\nV Česku žijí zřejmě tři nebo čtyři druhy - častější je stepník rudý (\"Eresus kollari\"), vzácnější stepník černonohý (E. sandaliatus) a stepník moravský (\"E. moravicus\"). Někdy se do seznamu zahrnuje i stepník pálavský (\"E. cf. illustris\") známý z území České republiky jen z nemnoha nálezů na Pálavě, jehož taxonomické zařazení je nejisté a obvykle je veden jako poddruh stepníka rudého. Nejnověji maďarskými arachnology objevený \"Eresus hermani\" nebyl dosud na našem území potvrzen. Všechny druhy stepníků vyskytující se v České republice jsou zařazeny na červený seznam.\n"}
{"id": "183430", "url": "https://cs.wikipedia.org/wiki?curid=183430", "title": "Hr. Ms. Jacob van Heemskerk", "text": "Hr. Ms. Jacob van Heemskerk\n\nHr. Ms. Jacob van Heemskerk byl druhou jednotkou lehkých křižníků třídy Tromp sloužící v Nizozemském královském námořnictvu. Loď byla pojmenována po významném holandském admirálu Jacobu van Heemskerkovi. Celá \"třída Tromp\" byla původně z politických důvodů klasifikována jako vůdčí lodě torpédoborců. Stavět se začal 31. října 1938 v loděnici Nederlandsche Scheepsbouw Mij. v Amsterdamu, spuštěn na vodu byl 16. září 1939. Námořnictvo ho převzalo 10. května 1940, ihned po počátku invaze Němců do Nizozemska. Přestože křižník byl ozbrojen pouze několika kulomety, podařilo se mu doplout do Velké Británie, kde byl dokončen jako protiletadlový křižník. Důvodem byl nedostatek děl jiných ráží.\n\n"}
{"id": "183433", "url": "https://cs.wikipedia.org/wiki?curid=183433", "title": "Nicéphore Soglo", "text": "Nicéphore Soglo\n\nNicéphore Dieudonné Soglo (* 29. listopadu 1934, Lomé, Togoland) je beninský politik, který v letech 1991 - 1996 zastával úřad prezidenta Beninu.\n\nTento demokraticky zvolený prezident Beninu se narodil na území sousedního Toga. V Paříži vystudoval práva a ekonomii. Do vlasti se vrátil roku 1965, kde pracoval na ministerstvu financí. Poté, co se jeho bratranec plk. Christophe Soglo ujal svržením prezidenta Apithyho vlády, byl roku 1967 jmenován ministrem financí a ekonomických záležitostí. V souvislosti s Kérékouovým převratem roku 1972 odešel Nicéphore Soglo ze země, působil jako guvernér Mezinárodního měnového fondu a v letech 1979 - 1986 ve Světové bance jako ředitel pro Afriku.\n\nNárodní konference svolaná v souvislosti s demokratizačními procesy v Beninu jmenovala Sogla v březnu roku 1990 dočasným premiérem ve vládě, která měla zemi přivést ke svobodným volbám. O rok později pak Soglo sám kandidoval v prezidentských volbách a s převahou je vyhrál.\nSoglo kritizoval nepotismus, nedostatek zodpovědnosti a transparentnosti v předchozím režimu. V prezidentské funkci se však dopouštěl stejných nešvarů: jeho žena se stala členkou parlamentu, švagr ministrem vnitra, jeden ze synů zvláštním poradcem, jeden z bratrů velvyslancem. Dokonce i o ochrance se tvrdilo, že jsou prezidentovými příbuznými.\nZdevastovaná beninská ekonomika vyžadovala tvrdé reformy, které Sogla rychle připravily o podporu veřejnosti. Část jeho vládní koalice odešla z vlády a tak se ke konci svého funkčního období nemohl opírat o podporu parlamentu.\n\nVe volbách roku 1996 byl poražen bývalým prezidentem Kérékouem a postavil se do čela opozice. Oba se utkali i ve volbách roku 2001. Soglo, který v prvním kole skončil druhý, žádal zrušení sporných výsledků prvního kola a opakování volby. Když neuspěl, odstoupil na protest z druhého kola.\n\nNa konci roku 2002 byl Soglo zvolen starostou Cotonou, největšího a hospodářsky nejvýznamnějšího města v zemi, čímž potvrdil svou tradičně pevnou pozici na jihu země.\n"}
{"id": "183436", "url": "https://cs.wikipedia.org/wiki?curid=183436", "title": "Čelistnatkovití", "text": "Čelistnatkovití\n\nČelistnatkovití (\"Tetragnathidae\") jsou čeledí pavouků, pro kterou jsou hlavním typickým znakem mohutné chelicery vyzbrojené četnými zuby a dlouhé čelistní výběžky, jenž vyrůstají z kyčlí makadel (odtud odborný název: \"Tetragnathidae\" = \"\"čtyřčelistní\"\" ). Délka těla kolísá u této čeledi od 2 do 25 mm, u čelistnatek žijících v Čechách jsou tyto meze blíže průměru (2,5 - 11 mm). Samicím mnoha rodů čelistnatkovitých schází pohlavní destička. Čelistnatky předou stejně jako křižáci kolové sítě.\n\nTato čeleď pavouků je rozšířena po celém světě. Je známo okolo 900 druhů. Mnohé z nich mají blízko ke křižákům.\n\n\n"}
{"id": "183441", "url": "https://cs.wikipedia.org/wiki?curid=183441", "title": "The Early Days", "text": "The Early Days\n\nThe Early Days je DVD set, který uvádí vyčerpávající, z gruntu kompletní historii raných let skupiny Iron Maiden; z jejich skromných začátků ve východním Londýně v roce 1975 až po jejich triumf – album \"Piece of Mind\" a turné v roce 1983. DVD také obsahuje velkou sbírku vzácných videí a koncertních stopáží, stejně jako rozhovory s bývalými členy jako jsou Terry Rance, Ron Matthews, Terry Wapram a Bob Sawyer. DVD bylo vydáno 8. listopadu 2004 u EMI.\n\n\n\n\n\n\nJako dodatek DVD obsahuje fotogalerii, která obsahuje přes 150 obrázků a kreseb, plný seznam z turné, diskografii a programy z tour.\n\nBěhem světového turné \"A Matter of Life and Death\", se Bruce Dickinson zmínil, že by skupina mohla v roce 2008 „přinést zpět egyptský námět z 80. let“ (zjevný odkaz na album Powerslave). To může znamenat \"pokračování\" do turné \"Early Days\" (2005) a toto DVD, které se zdá být ve sledu s dřívějšími výklady, může následovat tour se skladbami z éry od alba Powerslave po album Fear of the Dark.\n"}
{"id": "183442", "url": "https://cs.wikipedia.org/wiki?curid=183442", "title": "Tomáš Kudrna", "text": "Tomáš Kudrna\n\nTomáš Kudrna (* 1974) je český režisér a kameraman dokumentárních filmů. Vystudoval na FAMU nejprve katedru kamery (1999) a po té ještě katedru režie (2001). S výjimkou školní televizní inscenace na motivy A. P. Čechova Sboristka (1999) se však zatím hrané tvorbě nevěnoval a našel výrazné uplatnění právě na poli publicistiky a dokumentaristiky. Kromě spolupráce na vědeckých pořadech ČT České hlavy (2006) a Port (2007) nebo reportáží pro občansky ochraňující cyklus J. Lorencové Za zdí (2004) mapoval aktivity Nadace Vize 97, kde také krátce pracoval (Rekonstrukce kostela sv. Anny, 1999) a postprezidentské aktivity Václava Havla (Pražská křižovatka, 2003).\n\nDo širšího povědomí vstoupil dvojicí syrových filmů o domácím násilí: To všechno z lásky (2004) představuje ženy-jeho oběti a Jen se dívej (2005) se plasticky zabývá jeho svědky, hlavně dětmi. Oba těží ze síly autentické výpovědi, jsou zpracovány minimalistickými prostředky, čímž se jejich účinek ještě umocňuje. Díla vyvolala řadu protestů, ale také byla odměněna čestným uznáním v rámci Trilobita 2004. Ve spolupráci s ARTE France a Českou televizí natočil v roce 2006 dokument Troublemaking Genius o českém vynálezci Ottovi Wichterle. Snímek přibližuje nejen osobu geniálního vynálezce, ale hlavně dramatický příběh jeho světoznámého patentu. Film obsahuje i výpovědi amerických investorů, kteří koupili od ČSSR patent a na rozdíl od vynálezce na výrobě čoček zbohatli. Film Wichterle (2006) byl uveden jako jeden z mála českých dokumentárních filmů v televizích 40 zemí světa, a kromě českého Trilobita (2006) získal Goldem Remi Award v americkém Houstonu (2006). Tato příležitost přivedla autora k absolvování seminářů pro evropské producenty Discovery Campus Masterschool (2007) a k vývoji dalších projektů. Jeho film s pracovním názvem All that Glitters (Mlčeti zlato, 2010) o sporech obyvatel kyrgyzské vesnice ležící v blízkosti zlatého dolu byl jako první český dokument podpořen americkou nadací Sundance Institute. Vedle těchto úspěchů se v českém prostředí vyprofiloval jako autor názorově silných autorských filmů, které vždy vyvolaly mediální i společenský ohlas. Zřejmě proto, že přímočaře pojmenovávaly „služební výhody“ politiků První mezi rovnými (2007) nebo mechanismy politické moci prostoupených tajnými dohodami Vládneme, nerušit (2007). Druhý film vznikl v úzké spolupráci s novinářem Erikem Taberym a získal cenu Trilobit (2007). V roce 2011 byl do kin uveden Kudrnův dokument Po dlouhé noci den věnovaný osudům tří nuceně nasazených žen v nacistickém Německu. Film vznikl ve společnosti Negativ v koprodukci s německou televizí RBB. V úspěšné spolupráci se společností Negativ pokračoval Kudrna natočením celovečerního dokumentu Hledá se prezident o první přímé volbě hlavy českého státu. Za tento film byl nominován na Českého lva. Ve televizním dokumentu Zatajené dopisy citlivě sleduje na příkladu experimentální školy z 50. let stále živé téma \"převýchovy\" a integrace romského obyvatelstva. Tento jeho snímek byl oceněn na festivalu Academia film Olomouc.\n\n\n\n\n"}
{"id": "183445", "url": "https://cs.wikipedia.org/wiki?curid=183445", "title": "Pijavice", "text": "Pijavice\n\nPijavice (Hirudinea) jsou kroužkovci blízce příbuzní máloštětinatcům. Je známo asi 300 druhů.\n\nTři čtvrtiny druhů jsou hematofágní parazité, živí se krví obratlovců. Menšina druhů se živí dravě a loví jiné bezobratlé. Pijavice žijí převážně ve sladkých vodách, ale i v mořích, ve vlhkých tropech se vyskytují i suchozemské pijavice. Pohybují se tzv. piďalkovitým pohybem, nebo plaváním. Pijavice mají také schopnost regenerace, ta je však ve srovnání se žížalou obecnou podstatně menší.\n\nDosahují rozměrů od méně než 1 cm až po 30 cm, a to samozřejmě v závislosti na druhu. Tělo pijavice se skládá z 33 segmentů. Vnější segmentace ale neodpovídá té vnitřní, na jeden pravý segment s vnitřními orgány připadá 5-7 vnějších segmentů (heteronomní segmentace). Stejně jako máloštětinatci vytvářejí opasek, u většiny druhů ale scházejí štětinky.\n\nTělo mají oválné, na obou koncích opatřené přísavkami, větší přední a menší zadní. Zadní přísavka slouží pouze k přichycování. Přední je součástí trávícího ústrojí, skládá se z chitinové čelisti a hltanu, kde ústí žlázy vylučující hirudin (enzym, který zabraňuje srážení krve). U hematofágních druhů se druhotně rozvětvila trávící soustava do několika výběžků, v nichž se po nasátí ukládá větší množství krve. Pijavice dýchají celým povrchem těla, cévní soustava je uzavřená. Vylučovací soustavu tvoří metanefridie.\n\nPijavice jsou hermafrodité, mají samičí i samčí pohlavní orgány. K přenosu spermatu dochází při kopulaci. Pijavice, stejně jako například žížaly, shromažďují oplozená vajíčka v opasku. Z opasku jsou poté vajíčka uvolněna v kokonu. Kokony vodních pijavic se nacházejí na vodních rostlinách a kamenech. Noví jedinci se vyvíjejí přímým vývojem.\n\nV souvislosti s rozvojem genetických přístupů samozřejmě bylo zjištěno množství nových poznatků o fylogenezi pijavic. Pijavice jsou blízcí příbuzní skupin Acanthobdellida a Branchiobdellida; společně s pijavicemi tvoří monofyletickou skupinu. Zdá se, že pijavice a jejich uvedení příbuzní jsou sesterskou větví žížalic (Lumbriculidae), což mimo jiné znamená, že by máloštětinatci („Oligochaeta“) v dnešním pojetí nebyli přirozený taxon (pijavice by měly být řazeny dovnitř této skupiny máloštětinatců).\n\nV Česku žije celkem 19 druhů pijavic. Příkladem u nás žijících druhů jsou:\n\n"}
{"id": "183447", "url": "https://cs.wikipedia.org/wiki?curid=183447", "title": "Metro v Brasílii", "text": "Metro v Brasílii\n\nMetro v Brasílii doplňuje od roku 2001 systém MHD v brazilské metropoli Brasílii. Podzemní dráhu tvoří dvě linky (oranžová a zelená), vedené velkou část však ve stejné trase (tj. trati). Provozovatelem je společnost Metrô-DF (Companhia do Metropolitano do Distrito Federal). Velká část celého provozu je vedená povrchově, metro zajišťuje spojení centra města a jeho jihozápadních částí a předměstí. Rozchod kolejí zde činí 1600 mm.\n\nS výstavbou v Brasílii se začalo roku 1992 a trvala devět let (oficiálním termínem otevření však měl být rok 1999). Zpoždění tedy bylo dvouleté. Slavnostní otevření proběhlo 31. března 2001. Běžný provoz s cestujícími však začal až 24. srpna téhož roku. Během prvních měsíců svého provozu metro jezdilo pouze v dopoledních a odpoledních hodinách; cestujícím sloužilo 32 z dnešních 41 km tratí a 11 stanic. Stanice Concessionárias například byla otevřena až roku 2002. V současné době metro slouží v pracovní dny, ne však večer či o víkendech.\n\nPodzemní dráha však do jisté míry svůj účel nesplnila; páteří systému městské dopravy stále zůstává doprava autobusová. Některé čtvrti (jako například Águas Claras) jsou však metrem obslouženy relativně přijatelně. V současné době se budují nové úseky; hlavně na západě města (prodlužování zelené linky do čtvrti Ceilândia).\n\n"}
{"id": "183453", "url": "https://cs.wikipedia.org/wiki?curid=183453", "title": "Karel I. Robert", "text": "Karel I. Robert\n\nKarel Robert z Anjou ( \"Károly Róbert\", \"Charles Robert d'Anjou\", \"Carlo Roberto d'Angiò\", 1288/1291, Neapol – 16. července 1342, Visegrád) byl uherský král z dynastie Anjou.\n\nKarel Robert byl jediný syn neapolského prince Karla Martela a Klemencie, dcery římskoněmeckého krále Rudolfa I. Karel Martel po vraždě uherského krále Ladislava Kumána roku 1290 vznesl nárok na uherskou korunu. Za podpory části uherské šlechty se stal titulárním uherským králem. Vzhledem k vratké politické situaci na domácí půdě se do Uher nevydal a skutečná koruna nakonec připadla Ondřejovi. Ondřejova vláda orientovaná na spojenectví s Habsburky nebyla po chuti části domácích magnátů.\n\nMezitím Karel Robert zcela osiřel a nespokojení magnáti, především rody Šubić, Frankapan, Babonić začaly otevřeně podporovat jeho kandidaturu. Roku 1300 se Karel Robert ukázal v Uhrách, Ondřej zřejmě doufal, že spor urovná diplomatickou cestou. 14. ledna 1301 Ondřej zemřel a jím po meči vymřela dynastie Arpádovců. Za jeho nástupce zvolila šlechta syna českého krále, snoubence Ondřejovy dcery Alžběty, Václava III., kterého uherští magnáti za tučných úplatků v podobě českého stříbra a přislíbených hodností 27. srpna 1301 nechali korunovat uherským králem a který v Uhersku vládl pod jménem \"Ladislav V.\"\n\nVáclav fakticky držel i přes protesty kurie svatoštěpánskou korunu až do října 1305, kdy se jí vzdal ve prospěch bavorského bratrance Oty III.\n\nKarla Roberta uherský sněm uznal za krále v roce 1307, nakonec s podporou papeže uherský trůn definitivně získal v roce 1308. V roce 1312 porazil odbojné velmože, jimž pomáhal Matúš Čák Trenčanský, v bitvě u Rozhanovic. V roce 1321 po smrti Matúša Čáka Trenčanského sjednotil celé Uhry. V roce 1322 uzavřel spojenectví s českým králem Janem Lucemburským proti Habsburkům. V roce 1326 založil Řád svatého Jiří. Povzbuzoval obchod v Uhrách, zvedl daně kvůli zabezpečení armády. Jako uherský král zavedl nutné reformy, dal razit nové mince a jeho dvůr se proslavil pro Evropě jako škola rytířství. Jeho největším úspěchem byla unie Uher a Polska v obraně proti českým králům a Habsburkům.\n\nSvému dědici Ludvíkovi zajistil také polskou korunu, uzavřel s Kazimírem Velikým dohodu, jíž se roku 1339 zavázal, že v případě své bezdětnosti odkáže trůn svému synovci, Karlovu synovi. Polským králem se v roce 1370 stal syn Karla Roberta a Kazimírovy sestry Alžběty, uherský král Ludvík I. Veliký.\n\nKarel Robert zemřel v létě 1342 a byl pohřben v katedrále ve Stoličném Bělehradu.\n"}
{"id": "183461", "url": "https://cs.wikipedia.org/wiki?curid=183461", "title": "Rajón", "text": "Rajón\n\nRajón (rusky a ukrajinsky райо́н, bělorusky раён; azersky \"rayon\", lotyšsky \"rajons\", gruzínsky რაიონი, \"raioni\"; moldavsky: \"raionul/районул\"; slovo bylo přejato z francouzského \"rayon\") je ruské pojmenování územněsprávní jednotky, používané v řadě zemí bývalého Sovětského svazu (Ruská federace, Ukrajina, Bělorusko, Lotyšsko, Moldavsko a Ázerbájdžán), odpovídající českému okresu, či městskému obvodu (ve městech).\n\nOznačení \"rajóny\" bylo společně s jim nadřazenými oblastmi zavedeny během sovětské správní reformy z let 1923–1929 namísto celků zvaných \"volosť (во́лость) \" a \"újezd (уе́зд)\".\n"}
{"id": "183462", "url": "https://cs.wikipedia.org/wiki?curid=183462", "title": "Buková (přehradní nádrž)", "text": "Buková (přehradní nádrž)\n\nBuková je přehradní nádrž v okrese Trnava na západním Slovensku na potoce Hrudky. Nachází se v Bukovské kotlině nedaleko obce Buková ve střední části Malých Karpat. Přehrada slouží především k zavlažování níže položených obcí (Plavecký Peter, Plavecký Mikuláš atd.). Kromě toho slouží také k rybolovu a k rekreaci. Pravý břeh je obsypaný chatami a nachází se na něm i autokemp. Okolí přítoku je podmáčené. Část okolí nádrže bylo vyhlášeno za přírodní rezervaci Buková.\n\nPřímo nad přehradou ční nejvyšší hora \"Malých Karpat\" Záruby. V jeho bezprostřední blízkosti se pak nachází zřícenina Ostrý Kameň, která v minulosti sloužila jako letní sídlo grófa Pálffyho.\n"}
{"id": "183470", "url": "https://cs.wikipedia.org/wiki?curid=183470", "title": "Bezedné", "text": "Bezedné\n\nBezedné je prameništní jezero eolického původu v Borské nížině v katastru obce Plavecký Štvrtok v okrese Malacky na západním Slovensku.\n\nVzniklo v oblásti vátých písků. Písečné duny zpevněné lesním porostem uzavřely depresi, do které vyvěrají silné prameny. Jezero postupně zarůstá vegetací a mění se na slatiniště.\n\nOd roku 1964 je oblast jezera přírodní rezervací Bezodné. Jsou zde chráněny vzácné druhy rostlin a živočichů vázané na mokřady a vodu a také okolní borovicový les.\n"}
{"id": "183471", "url": "https://cs.wikipedia.org/wiki?curid=183471", "title": "Egon Schiele", "text": "Egon Schiele\n\nEgon Schiele (12. června 1890, Tulln, Rakousko-Uhersko – 31. října 1918, Vídeň, Rakousko-Uhersko) byl rakouský malíř a kreslíř; žák Gustava Klimta. Poté, co opustil vídeňskou secesi, si vytvořil vlastní působivý styl, jenž svou náladou zapadá do evropského expresionismu. Je autorem provokativních aktů v pohnutých pozicích, portrétů měst a vlastních podobizen. Často pobýval a tvořil v Českém Krumlově, ze kterého pocházela jeho matka.\nNarodil se 12. června 1890 v Tullnu v Dolních Rakousích. Dědeček z otcovy strany Karl Ludwig Schiele pracoval jako přednosta stanice na rakouských drahách. Babička pocházela z německého Ballenstedtu. Jeho matka Marie, rozená Soukupová, pocházela z Českého Krumlova. Po otci z Mírovic byla napůl Češka a po mamince z převážně německého Krumlova napůl Němka. Roku 1880 porodila děvče a roku 1881 chlapce, oba se však narodili mrtví. Elvira, narozená roku 1883, se dožila jen deseti let. Roku 1886 se jí narodila dcera Melanie a po něm pak přišla roku 1893 na svět i jeho oblíbená sestra Gertrude.\n\nZdá se, že měl zvlášť blízký vztah k svému otci Adolfovi, jenž pocházel z Vídně, a byl přednostou železniční stanice v Tullnu. Od něj zdědil celoživotní zálibu k železnici. Také jeho dědeček byl železničním inženýrem a stejně tak i Egonův pozdější poručník Leopold Czihaczek. U dráhy pracovala posléze i sestra Melanie.\n\nByl plachý a uzavřený a raději se zabýval sám sebou, než aby vyhledával společnost druhých. Byl tiché dítě, jež se nevyznačovalo nápadnou ctižádostí nebo zvláštním nadáním ani na reálném gymnáziu v Kremži (1902), ani v Klosterneuburgu (1902–1906). Jednu třídu musel dokonce opakovat, což později kvitoval nepřívětivou poznámkou, že jeho \"neomalení učitelé\" byly vždy jeho \"nepřáteli\". Jediný předmět, v němž prokázal píli a nadšení, bylo kreslení. Jeho učitel z Klosterneuburgu, Ludwig Karl Strauch, malíř Max Kahrer a augustiniánský kanovník Wolgang Pauker ho v tom s porozuměním podporovali. Byli to oni, kdo přes námitky jeho poručníka Leopolda Czihaczeka schválili roku 1906 jeho žádost o přijetí na akademii.\n\nPředcházející rok patřil v jeho životě k jedněm k nejbolestnějším. 1. ledna 1905 zemřel na progresivní paralýzu jeho otec. Kromě finančních obtíží, jež měla otcova smrt za následek, zůstal nyní bez nejdůležitější osoby ve svém životě. Nikdy neměl nijak zvlášť důvěrný, či dokonce vřelý vztah k matce. Ale ztráta otce jej natrvalo poznamenala. Zkušenost smrti, která rodině Schielových věru nebyla cizí, mladého Egona podle jeho vlastních slov silně ovlivnila i jako umělce. Smrt se pro něj stala významným námětem tvorby. Zpočátku však měla otcova smrt za následek, že se, coby jinoch, cítil jako jediný \"muž\" v domácnosti a snažil se vyvážit ztrátu uctívaného otce stupňováním sebevědomí.\n\nRoku 1906 se mu podařilo u matky a poručníka Leopolda Czihaczeka, jenž byl sice milovníkem hudby, ale výtvarnému umění vůbec nerozuměl, prosadit přání stát se malířem a začít studovat na vídeňské akademii. Začal ve třídě Christiana Griepenkerla (1839–1916), malíře historických obrazů a portrétů. Již během studia u „staromódního“ Griepenkerla jej mnohem víc zaujal lineárně plošný styl Gustava Klimta a secesionistů, což se též projevilo v několika menších pracích. Ještě v době, kdy byl Schiele na akademii, stal se pro něj Klimt vzorem, který uctíval po celý život.\n\nV roce 1909 opustil akademii, kde mimochodem nijak zvlášť neprospíval, a se svými přáteli a bývalými Griepenkerlovými žáky Antonem Faistauerem, Karlem Zakovsekem a jinými založil Skupinu nového umění (Neukunstgruppe), která však neměla dlouhého trvání. V manifestu, který vyšel v roce 1914 v poněkud opravené podobě v časopise \"Die Aktion\", popsal umělce jako člověka povolaného a načrtl překvapující krédo: „Nový umělec je a musí být za každou cenu sebou samým, musí být tvůrcem, musí stavět základ bezprostředně, bez použití všeho minulého a tradičního, zcela sám. Pak je novým umělcem.“\n\nDruhá Mezinárodní přehlídka umění (Internationale Kunstschau) v roce 1909 poskytla Schielemu první příležitost zúčastnit se významné výstavy. Čtyři z jeho portrétů byly vystaveny v místnosti spolu s kresbami Oskara Kokoschky, který vyvolal rozruch už předchozího roku na první Mezinárodní přehlídce umění. V následujícím roce však vzbudil sotva větší pozornost než Schiele. Zdá se, že Kokoschka cítil v o čtyři roky mladším Schielem vážného soka a později na jeho adresu vyslovil několik tvrdých poznámek.\n\nPo první neúspěšné Mezinárodní výstavě nebylo tedy divu, že se „vydal na cestu sám“. V dopisu dr. Josefu Czermakovi z roku 1910 zdůraznil, že brzy bude vystavovat „sám“ v Mietkeho galerii, a dopis ukončil obratem, který dokumentuje, že se stal sám sebou: „Do března jsem prošel Klimtem. Dnes myslím, že jsem zcela jiný…“\n\nK prvnímu setkání s Gustavem Klimtem došlo pravděpodobně v témže roce. Během něj vyslovil prosbu, zda by si nemohli vyměnit práce, a naivně řekl, že by s radostí dal několik svých vlastních kreseb za jedinou Klimtovou. Klimt odpověděl: „Pročpak si se mnou chcete vyměnit listy ? Stejně kreslíte lépe než já…“ Rád souhlasil s výměnou a ještě koupil několik dalších kreseb, což jej značně potěšilo, přinejmenším stejně jako výměna.\n\nRoku 1910 si společně s přítelem Erwinem Osenem (1891–1970) poprvé pronajali ateliér v Českém Krumlově. V dopise, který téhož roku napsal svému pozdějšímu švagrovi Antonu Peschkovi, oznámil svůj „útěk“ z Vídně a odůvodnil jej svým odporem k hlavnímu městu: „Peskcho, chci opustit Vídeň velmi brzy. Jak je tu hnusně! Každý mi tu závidí a všichni jsou úskoční. Dřívější kolegové na mě pohlížejí nenávistnýma očima. Ve Vídni jsou stíny. Město je černé. Chci být sám. Chci odjet na Šumavu. Květen, červen, červenec, srpen, září, říjen. Musím vidět nové věci a prozkoumat je. Chci ochutnat tmavou vodu, vidět praskající stromy a divoké větry. Chci udiveně zírat na rozpadající se zahradní ploty. Chci to všechno poznat, slyšet mladé březové porosty a chvějící se listy, vidět světlo a slunce, radovat se z vlhkých zeleno-modrých údolí zvečera, uvědomit si třpytící se zlaté rybky, vidět bílé mraky kupící se na obloze, chci mluvit ke květinám, k trávám. Chci se dívat na růžové lidi, staré úctyhodné kostely, vědět co říkají malé dómy, běhat bez zastavení po oblých travnatých kopcích a polích, širými planinami, chci políbit zemi a čichat hebké teplé květiny v mechu a pak vytvořím věci tak krásné, pole barev…“\n\nV Krumlově se zpočátku zaměřil především na akty. Roku 1911 se do Krumlova vrátil, tentokrát s Wally Neuzilovou, bývalou Klimtovou modelkou, s níž pak strávil několik následujících let. Avšak zanedlouho byl z Krumlova vyhnán pro nevázaný způsob života s Wally, a protože kreslil velmi mladé dívky. Jelikož nadále potřeboval alternativu k „mrtvé Vídni“, odstěhoval se téhož roku do Neulengbachu na západ od Vídně, kde našel za rozumnou cenu dům stojící uprostřed zeleně. Svatost jeho erotického umění nemohla zabránit Schieleho zatčení v Neulengbachu dne 13. dubna 1912. Jeho kresby byly zkonfiskovány a on byl obžalován z únosu a znásilnění nezletilé dívky. Ve vyšetřovací vazbě strávil tři týdny. Obvinění byla posléze při přelíčení v St. Pöltenu odvolána. Nakonec byl Schiele odsouzen jen na tři dny vězení za šíření nemorálních kreseb, jednu z nich soudce pro výstrahu spálil nad plamenem svíčky. Ve vězení a vazbě vytvořil i několik maleb.\n\nV roce 1914 se Schiele seznámil se sestrami Harmsovými a začal brát hodiny v technice leptu. V témže roce se bez většího úspěchu zúčastnil Reininghausovy soutěže. Větší úspěch však získal na výstavách v Římě, Bruselu a v Paříži. Schiela také začaly zajímat fotografie, a tak si pořizuje fotoaparát a začaly vznikat první originální snímky.\n\nVzhledem k nutkavosti odvážných, nebo dokonce obscénních pozic není divu, že Schieleho manželka Edith, která byla po jejich svatbě roku 1915 po určitou dobu jeho jediným modelem, nemohla a nechtěla trvale uspokojovat požadavky svého muže, který v tomto ohledu neznal žádná tabu. Bezesporu s úlevou a rezignovaně přenechala tuto práci zase modelům z povolání. Ve společnosti z přelomu století měly modelky postavení podobné prostitutkám a nemohly si dovolit přepych sebeúcty nebo odmítání práce. Často se uvádí příklad jedné z modelek, kterou Klimt nutil, aby mu stála modelem, přesto (nebo z jeho hlediska právě proto), že byla v té době v pokročilém stupni těhotenství.\n\nPo umělecké stránce zacházel Schiele s ženskými i mužskými akty stejně násilně. Jeho poměr k modelům nebyl typický pro běžné postoje nebo praxi obvyklou v ateliérech. Přesto však muselo dojít k tomu, že se společnost, jejíž oficiální morálka byla prudérní a bigotní, cítila pohoršena jeho akty pro jejich naprostou a agresivní nahotu, která nebyla ničím jiným, než posedlým pozorováním nahého těla. Schieleho lehkomyslné používání mladých modelek, jež kreslil nahé a - z morálního hlediska - v pochybných pózách vedlo roku 1912 k výše zmíněné neulengbašské aféře.\n\nSchiele se slavnostně oženil 17. června roku 1915 s Edith Harmsovou, se kterou žil až do smrti. Vzhledem k probíhající první světové válce dostal o čtyři dny později povolávací rozkaz do armády. Díky vlivným přímluvcům však působil výhradně na administrativních pozicích.\n\nZatímco zpočátku pojímal umění výhradně jako povolání, projev osamělého já, považuje je nyní i za instituci a společensky významnou záležitost. Díky pomoci Leopolda Lieglera, který o něm roku 1916 napsal do časopisu „Graphische Kunste“ (Grafická umění) rozsáhlý článek, byl Schiele jako voják na jaře 1917 konečně přeložen z Prahy do Vídně a mohl tedy mít přímý vliv na události v uměleckém světě. Byl zastoupen na několika výstavách, sám se zúčastnil organizace „Válečné výstavy“ v květnu roku 1917 ve Vídni a mohl zaznamenat i první veřejné úspěchy. Dr. Franz Martin Haberditzl, ředitel Moderní galerie, zakoupil napřed několik Schieleho kreseb, a v následujícím roce dokonce velký portrét Edith Schieleové. Tato koupě měla pro Schiela takový význam, že neváhal a na Haberditzlovo přání přemaloval Edithinu sukni, která byla předtím pestrá.\n\nRoku 1917 v dopise svému švagrovi Antonu Peschkovi, v němž mu sdělil svůj plán na založení svazu umělců, vysvětlil jeho ideový koncept. Ambiciózní projekt zvaný \"Kunsthalle\" neměl v době války naději na realizaci. A přece nelze v Schieleho konceptu přehlédnout „provolání“, že k jeho jakoby náboženským představám o umění se nyní přidružily i zcela pragmatické prozaické účely.\n\nDne 6. února 1918 zemřel Gustav Klimt, který byl po celou jednu generaci vůdčí osobností vídeňských výtvarných umělců a doposledka i Schieleho uctívaným vzorem. Schiele, který se do té doby stal již poměrně velmi známou osobností, se považoval za Klimtova legitimního nástupce a byl v rámci 49. výstavy vídeňské secese, konané v roce 1918, uznán za hlavu vídeňských umělců. Převzal zodpovědnost za organizaci a navrhl plakát výstavy nazvaný \"Společnost u stolu\". Svými obrazy a kresbami udělal tak vynikající dojem, že jej oslavoval i mezinárodní tisk, například curyšský \"Neue Zurcher Zeitung\". Ocitl se na vrcholu tak dlouho očekávaného úspěchu a byl si vědom svého postavení jako umělce.\n\nZemřel 31. října 1918 na španělskou chřipku, když se nakazil od své manželky Edith, která zemřela pár dní před jeho smrtí.\n\nMezi první Schielovy práce patřily nejvíce autoportréty, kterých vytvořil za svůj život několik desítek, a právě ty tvoří většinu Schielovy práce. V prvních autoportrétech z let 1905 až 1907 se projevuje Schielova snaha používat velkolepé exhibicionistické vyvyšování své osoby ke kompenzaci chybějícího obdivu, který předtím jeho kreslířským pokusům prokazoval nedávno zesnulý otec, jehož velmi miloval a ctil. Schieleho uměleckému sebevědomí jistě prospělo, že byl přijat na vídeňskou akademii, ačkoli mu bylo teprve šestnáct let. Po „klimtovském období“ přibývá v jeho autoportrétech ve značné míře napětí, které se postupem času stále v jeho autoportrétech zvyšovalo.\n\nKonkrétní výraz nachází Schielovo sbližování s Klimtem v obraze \"Vodní duchové\" z let 1907 a 1908. Převzal z Klimtových \"vodních hadů\", namalovaných v letech 1904–1907, motiv žen vznášejících se ve vodorovné poloze a stejně jako on je včlenil do zdobeného povrchu. Avšak zatímco na Klimtově malbě a obecně na jeho portrétech jsou smyslné linie těl, malované dokonale naturalistickým způsobem, zahaleny abstraktními dekorativními barevnými plochami a tvary, stávají se Schieleho postavy samy součástí ornamentální abstrakce kompoziční struktury. V Klimtově kresbě těl linie ještě definuje objekt, i když postavy jsou esteticky stylizovány do melodických, harmonických autonomních tvarů.\n\nNaproti tomu Schieleho linie působí nezávisle jako prostředek interpretace , v jistém smyslu není tělesná a její hranatost má emoční, expresivní vlastnosti.\nSchiele vytvořil od roku 1894 do roku 1907 asi přes 30 děl.\n\nOd roku 1909 se Schiele čím dál víc odpoutával od Klimtovy elegantní linie a vytvořil kreslířský styl, který dokonce i jeho velký vzor Klimt ochotně uznal za mistrovský.\n\nKlimtovy kresby, i když zachycují určitou okamžitou pózu nebo polohu, vykazují víceméně uzavřený obrys, měkká, plynoucí kontura vymezuje tělo jako celek a budí jen zřídkakdy dojem prchavosti. Schieleho kreslířská linie se naopak zdá křehká a stažená, je často útržkovitá, málokdy rovná nebo dokonce kulatá, je přerušovaná, slábne či sílí v závislosti na důrazu kladeném na různé detaily, zůstává však vždy tak jistá a zvládnutá, že i velmi skeptičtí kritici museli uznat Schieleho genialitu.\n\nPředevším je nápadné, že Schiele opouští normální použití perspektivy, která by prostorově odůvodnila pozice, jež jeho postavy zaujímají (viz obraz \"Autoportrét se zdviženým pravým loktem\"). Naprosto antiakademicky, zcela subjektivně „vynalézá“ úhly pohledy, z nichž se postavy zdají zkřivené, zkroucené a deformované. Tato nově objevená technika vynáší Schiela na vrchol malířského umění a vznikají obrazy \"Sedící dívka\", \"Černovlasá dívka\" nebo \"Opovržení\".\n\nNa závěr svého života Schiele poměrně opustil akty a začínal se zabývat spíše „klidnějšími“ náměty. Ve svých obrazech přírody nebo krajiny se Schiele v souladu se svým celkovým uměleckým vývojem odvrátil po prvních pokusech od popisného zobrazování a dospěl oklikou přes klimtovskou ornamentalizaci předmětů ke způsobu zobrazení, v němž rostliny a věci získávají ve stále větší míře antropomorfní vlastnosti.\n\nV dopise sběrateli Franzu Hauerovi z roku 1913 popsal Schiele svoji cestu k vidění přírody, jež se nevztahuje jen na ukončený obraz, nýbrž i na kreslené návrhy: „Dělám také studie, ale zdá se mi, a vím, že obkreslování podle přírody pro mne nemá význam, protože lépe maluji obrazy podle paměti, jako vizi krajiny - hlavně teď pozoruji hmotný pohyb hor, vody stromů a květin. Všude to připomíná podobné pohyby lidských těl, podobné pocity radosti a bolu v rostlinách. Malování samotné mi nestačí. Vím, že se barvami dají vytvořit vlastnosti. - Intenzivně, celou bytostí a srdcem vnímáme podzimní strom v létě. Chtěl bych namalovat tuto zádumčivost“. Takový přístup k přírodě můžeme pozorovat již u \"Slunečnice II\" z roku 1909. Podobně jako postavy s tohoto období není již ani vysoká, křehká rostlina obalena dekorativním zámotkem ornamentních linií, ale působí izolovaně, nechráněně.\n\nAsi od poloviny desetiletí vznikají obrazy měst a domů, v nichž jsou symbolická tíha a vizionářská hloubka potlačeny jinými hodnotami. Tak se na obraze \"Rozpadající se mlýn\", který Schiele vytvořil roku 1916 v Muhlingu, projevil zesílený zájem o věčnou stránku, která neponechává místo pro čistou iluzi. Mezi tyto obrazy patří např. \"Předměstský dům s prádlem\" (1917), \"Průčelí domu\" (1914), \"Krumlovská krajina\" (1916), \"Mrtvé město VI\" (1912) nebo \"Stein nad Dunajem (velký formát)\" (1913).\n\n\n\n\n"}
{"id": "183472", "url": "https://cs.wikipedia.org/wiki?curid=183472", "title": "Kotulova dřevěnka", "text": "Kotulova dřevěnka\n\nKotulova dřevěnka je roubená lidová stavba ve městě Havířově v Moravskoslezském kraji. Pochází z roku 1781 a je nejstarším dokladem původní zástavby. Kotulovu dřevěnku postavil jistý Folwarczny, jehož jméno je vyryté v trámu u vchodu do dřevěnky. Dřevěnka byla přístupná od roku 1955 až do roku 1989, pak byla uzavřena a poté byla slavnostně otevřena v roce 1997 jako další z poboček Muzea Těšínska. Přísluší k ní mladší zděná stodola s chlévem a větrný mlýnek. Je zde expozice lidového bydlení a zemědělství na přelomu 19. a 20. století.\n\nKotulova dřevěnka byla prohlášena kulturní památkou, je spravována Muzeem Těšínska.\n\n"}
{"id": "183474", "url": "https://cs.wikipedia.org/wiki?curid=183474", "title": "Baňur", "text": "Baňur\n\nBaňur je malé jezírko v okrese Stará Ľubovňa na severním Slovensku. Nachází se v Levočských vrších v katastru obce Jakubany na jihovýchodním svahu Repiska (1250 m). Postupně se zmenšuje díky nánosům kamenů a štěrku. Jeho původní rozloha byla 0,179 ha, z čehož přibližně 0,0744 ha ubrali nánosy. Je protáhlé ze severozápadu na jihovýchod v délce 112 m při maximální šířce 25 m. Největší naměřená hloubka je 3,5 m. Vzniklo zahrazením doliny potoka při sesuvu ve flyšovém pásmu. Jméno jezírka v místním nářečí znamená hlubší vodu v řece. Místní ho nazývají také Ozero.\n\nJezírkem protéká potok Vošková, která je levým přítokem říčky Jakubianka v povodí Popradu. Při vtoku do jezírka vytváří malou deltu. Odtéká mělkým korytem přes val vzniklý sesuvem.\n\nJezero je přístupné od obce Jakubany nejprve údolím říčky Jakubianka 3,5 km po asfaltové silnici a poté lesní cestou doprava asi 1 km podél potoku Vošková.\n\n\n"}
{"id": "183475", "url": "https://cs.wikipedia.org/wiki?curid=183475", "title": "Hr. Ms. Kortenaer", "text": "Hr. Ms. Kortenaer\n\nHr. Ms. Kortenaer byl torpédoborec třídy \"Admiralen\" sloužící v nizozemském královském námořnictvu. Loď byla pojmenována po významném nizozemském admirálovi 17. století Egbertu Bartholomeuszoonovi Kortenaerovi. Stavět se začal 24. srpna 1925 a spuštěn na vodu byl 28. dubna 1927. Námořnictvo ho převzalo 3. září 1928.\n\nVětšinu služby strávil v Nizozemské východní Indii. V roce 1941, na počátku války v Pacifiku, byl v Sarubaji.\n\nDo bitvy v Jávském moři vstoupil torpédoborec \"Kortenaer\" jako součást eskadry společných spojeneckých sil (ABDA) pod velením nizozemského kontradmirála Doormana. Tato eskadra (5 křižníků a 12 torpédoborců) se utkala s japonskou eskadrou složenou z těžkých křižníků \"Nači\" a \"Haguro\" a 14 torpédoborců. Během dení fáze bitvy byl torpédoborec \"Kortenaer\" zasažen torpédem (možná vypuštěné z křižníku \"Haguro\") a poté potopil i se 40 námořníky na palubě. Ostatních 130 mužů včetně kapitána A. Kroese zachránil torpédoborec HMS \"Encounter\" a dopravil je do Sarubaje.\n\nVrak byl nalezen 1. prosince 2002 týmem potápěčů, který pátral po HMS \"Exeter\". 15. listopadu 2016 oznámilo nizozemské ministerstvo obrany, že nadací Karla Doormana (\"Karel Doorman Fonds\") financovaná výprava za účelem nafilmování a vyznačení polohy vraku před 75. výročím bitvy našla pouze stopy po vraku. Většina vraku padla pravděpodobně za oběť sběračů kovů.\n"}
{"id": "183478", "url": "https://cs.wikipedia.org/wiki?curid=183478", "title": "Pavel Frýbort", "text": "Pavel Frýbort\n\nPavel Frýbort, vlastním jménem Pavel Hříšný (20. května 1946 Liberec – 27. března 2007 Praha ) byl český publicista, prozaik, překladatel z polštiny a dramatik.\n\nPo maturitě na SVVŠ v Turnově (1965) studoval v letech 1966–1968 psychologii v Krakově (Polsko), poté na Filozofické fakultě Univerzity Karlovy, zde však studium nedokončil. Roku 1970 začíná pracovat pro deník Mladá fronta, souběžně s tímto zaměstnáním absolvoval scenáristiku na FAMU. Ve druhé polovině 70. let spolupracoval s Československým rozhlasem, v letech 1978–1982 působil na lektorském oddělení Filmových studií Barrandov, v letech 1984–1989 redaktor časopisu Kmen, od roku 1990 spoluvydavatel detektivní revue \"Knokaut\". V roce 1995 se stal dramaturgem situačního seriálu \"Nováci\", vysílaného televizí Nova. V posledních letech pracoval jako redaktor týdeníku \"Květy\".\n\nPavel Frýbort byl ženatý a má dvě dcery.\n\nTémata a hlavní postavy jsou ve většině děl podobná. Hlavními hrdiny jsou obyčejní lidé, mající sny a ideály, ale při cestě za nimi se stávají oběťmi manipulací vyšších mocí a často pak musejí bojovat i o holý život. Díla obsahují rychlé zvraty, kriminální i erotické zápletky a překvapivé pointy.\n\n\n\n"}
{"id": "183482", "url": "https://cs.wikipedia.org/wiki?curid=183482", "title": "Murray", "text": "Murray\n\nMurray (vysl. \"mari\") je běžná varianta slova Moray, anglicizace galského \"Muireb\" (nebo \"Moreb\"). Písmeno \"b\" se zde vyslovovalo jako \"v\", odtud se ve středověku vyvinulo slovo \"Moravia\". Tyto názvy označují oblast na jižním břehu Moray Firth, ve Skotsku. \"Murray\" je přímý přepis toho, jak Skotové vyslovují \"Moray\".\n\nJako označení pro geografickou oblast se však místo \"Murray\" dnes používá \"Moray\", ale stalo se velmi častým příjmením, obzvláště mezi skotskými emigranty, dnes je \"Murray\" mnohem více rozšířené než původní \"Moray\".\n\n\n\n\n\n"}
{"id": "183485", "url": "https://cs.wikipedia.org/wiki?curid=183485", "title": "Blatné (jezero)", "text": "Blatné (jezero)\n\nBlatné je malé jezírko v katastrálním území obce Ľubochňa v okrese Ružomberok na severním Slovensku. Nachází se v pohoří Velká Fatra v dolině Blatná, která je boční dolinou Ľubochnianské doliny v nadmořské výšce 782 m. Jeho rozloha kolísá v závislosti na srážkách mezi 0,01 ha a 1,55 ha. Maximální hloubka je 1,12 m. Vzniklo zahrazením údolí po mohutném skalním sesuvu.\n\nJezírkem protéká potok Blatná.\n\nJezero s okolím je chráněným územím od roku 1990 (PP Hradené jazero Blatné).\n"}
{"id": "183493", "url": "https://cs.wikipedia.org/wiki?curid=183493", "title": "Theodor Brorsen", "text": "Theodor Brorsen\n\nTheodor Johan Christian Ambders Brorsen (29. července 1819 Nordborg – 31. března 1895 Nordborg) byl dánský astronom proslavený objevem pěti komet, včetně ztracené periodické komety 5D/Brorsen a periodické komety 23P/Brorsen-Metcalf.\n\nNarodil se v Nordborgu na ostrově Als (Jižní Jutsko) jako syn kapitána Christiana Augusta Brorsena (1793-1840) a jeho ženy Annette Margrethe Gerhardine Schumacher (1788-1855). Tři prostřední jména dostal po dědečkovi z matčiny strany, radním z Nordborgu, Johanu Christanovi Ambdersovi (1710-1795). Po rozvodu rodičů v roce 1822, vyrůstal Brorsen s matkou. Její dobré finanční podmínky mu dovolovaly studovat školu „Moravians“ v Christiansfeldu (1826–1829), pak (1830–1839) Latinskou školu v Flensburgu. Na přání matky studoval Brorsen práva v Kielu (1839), Berlíně (1840), Heidelbergu (1841) a znovu v Kielu (1842), než se rozhodl studovat astronomii v Kielu od roku 1844.\n\nPracoval na astronomických observatořích v Kielu (1846) a v Altoně, Hamburku (1847). Odmítl nabídku na práci v astronomické observatoři „Rundetaarn“ (Kulatá věž) v Kodani. Místo toho přijal práci v soukromé observatoři Johna Parishe (1774–1858, šlechtice známého jako svobodný pán von Senftenberg) v Žamberku (tehdy Senftenberg). Když se v roce 1854 uvolnilo místo ředitele astronomické observatoře v Altoně, Brorsen se přihlásil, ale nebyl vybrán. Po smrti barona Parishe v roce 1858, se dědicové rozhodli observatoř zrušit a astronomické přístroje prodat, ačkoliv Brorsen nabízel pokračovat ve své práci zdarma. Brorsen zůstal v Žamberku dalších dvanáct let a pokračoval v pozorování s vlastními přístroji.\nV roce 1870 se vrátil do svého rodného města Nordborg v jižním Jutsku, které se mezitím stalo pruským po druhé Schleswické válce v roce 1864 a bylo pak německým od roku 1871 až do lidového hlasování v roce 1920. V roce 1874 se Brorsen přestěhoval do domu v ulici Løjtertoft 11, kde žil až do své smrti. Jeho neprovdaná nevlastní sestra Amalie Petrine Brorsen (1832–1911) pak měla dům po něm. Jeho hlavními zájmy v té době byly meteorologie (též pozorování polární záře) stejně jako botanika, zvláště pěstování orchideí.\n\nByl introvertní a úzkostlivé povahy. Byl dvakrát zasnouben (poprvé s Louise Lassen ze Sønderborgu, podruhé se slečnou Bernkopfovou ze Žamberka). Dvakrát zásnuby zrušil a od té doby zůstal svobodný. Jsou zde i svědectví o Brorsenově podivínském chování v posledních 25 letech strávených v Nordborgu. Nestaral se o svůj oděv, nechal si narůst dlouhé vlasy a když jej tlačily boty, vyřízl v těsných místech díry. Byl zvyklý koupat se v každou roční dobu v jezeře Oldenor v Nordborgu, v zimě si za tím účelem vysekával díru v ledu.\n\nZemřel v 75 letech a byl pohřben 5. dubna 1895 na hřbitově v Nordborgu, kde je jeho hrob zachován dodnes.\n\n\n\n\n\n\n\n"}
{"id": "183501", "url": "https://cs.wikipedia.org/wiki?curid=183501", "title": "Devínské jezero", "text": "Devínské jezero\n\nDevínské jezero je říční jezero, které se nachází u obce Devínské Jazero v nejzápadnější části Bratislavy na Slovensku. Leží v jižní části Borské nížiny v nivě řeky Moravy.\n\nJedná se o mrtvé rameno Moravy, které leží mezi jejím levým břehem a korytem řeky Malina.\n"}
{"id": "183502", "url": "https://cs.wikipedia.org/wiki?curid=183502", "title": "Dachílija", "text": "Dachílija\n\nDachílija (arabsky:الدقهلية) je egyptský guvernorát. Nachází se na severu země. Jeho rozloha je 3 538 km², v roce 2012 zde žilo zhruba 5 559 000 obyvatel. Hlavním městem guvernorátu je al-Mansura, další významná centra jsou Mit Ghamr, Belqas a Manzalá. Tento guvernorát představuje nejznámější egyptské středisko, kde pracují nejvzdělanější Egypťané v oblastech věd, inženýrství, medicíny a umění. Nefrologické (zabývající se ledvinami) centrum v Mansuře je považováno za nejlepší středisko svého oboru v Africe.\n"}
{"id": "183506", "url": "https://cs.wikipedia.org/wiki?curid=183506", "title": "Vraždy v ulici Morgue", "text": "Vraždy v ulici Morgue\n\nVraždy v ulici Morgue nebo též Vražda na ulici Morgue a Záhadné vraždy v Márniční ulici (anglicky \"The Murders in the Rue Morgue\") je povídka Edgara Allana Poea z roku 1841. Patří mezi první detektivní příběhy a je prvním popisem zápletky, která se dnes označuje technickým termínem \"záhada uzavřené místnosti\" či \"záhada zamčeného pokoje\" (v uzavřené místnosti, z níž nebylo možné uniknout se najde mrtvola bez pachatele).\n\nV povídce je dále použit motiv bezradné policie, která z neschopnosti nebo z lehkomyslnosti přehlíží stopy, později objevené \"velkým detektivem\", nebo z nich vyvozuje falešné dedukce; a která vedena fixní ideou o povaze zločinu nebo pachatele zatýká nevinné a přizpůsobuje indicie své utkvělé představě.\n\nKriminální případ řeší muž s geniálními analytickými schopnostmi C. Auguste Dupin, jenž je přítomen i v následujících detektivních příbězích Záhada Marie Rogêtové (1842-1843) a Odcizený dopis (1844).\n\nVypravěč se při pobytu v Paříži setkává s C. Augustem Dupinem, mladým mužem ze vznešené rodiny, kterého blíže neurčené neblahé události uvrhly do velké bídy. Nabídne mu, aby s ním bydlel, a na novém společníkovi ho zaujme jeho mimořádné analytické schopnosti a sečtělost. Jednoho večera zaznamenají článek v novinách o pozoruhodné vraždě, při níž byly v ulici Morgue zabity dvě ženy – matka a dcera. Pařížská policie z nátlaku na vyřešení případu obviní Dupinova přítele. Dupin chce jeho jméno očistit a osvobodit ho, dostává se na místo činu a učiní zde převratné objevy, které policie přehlédla. Zjistí, že vrah sice uprchl oknem, ale dojde k závěru, že pro člověka by to bylo zhola nemožné. Na místě činu také nalezne chumáč zrzavých chlupů a otisky nohou, které jistě nepatří člověku. Odvodí tedy, že vrahem byl orangutan. Aby zjistil, kdo je jeho majitelem, uveřejní inzerát s textem, že nalezl orangutana.\n\nNa inzerát odpoví jistý námořník. Dupin ho vyslechne, zjistí celý průběh vraždy a námořníkovu nevinu. Orangutana si námořník přivezl ze svých plaveb jako suvenýr, který chtěl v Paříži zpeněžit. Orangutan byl však velmi inteligentní a naučil se zacházet s břitvou na holení. Po dlouhodobé nevšímavosti pána rozzuřený orangutan uprchl a vylezl na okno jednoho z domů. Zde vyděsil dvě ženy, které začaly nepříčetně křičet o pomoc, orangutana to ještě více rozzuřilo, vzteky podřízl břitvou starší dámu, mladší ženu uškrtil a strčil jí do komína. Když uviděl svého pána, který ho pronásledoval, uprchl.\n\nPo objasnění vraždy byl lidoop umístěn do Pařížské zoologické zahrady. Dupin předá zprávu spolu se svými poznámkami policii.\n\nČesky či slovensky vyšla povídka v následujících sbírkách nebo antologiích:\n\nPod názvem Vraždy v ulici Morgue:\n\nPod názvem Záhadné vraždy v Márniční ulici:\n\nPod názvem Vražda na ulici Morgue:\n\n"}
{"id": "183508", "url": "https://cs.wikipedia.org/wiki?curid=183508", "title": "Valdek", "text": "Valdek\n\nNázev Valdek má více míst:\n\nObce v minulosti nazývané Valdek:\n\n"}
{"id": "183510", "url": "https://cs.wikipedia.org/wiki?curid=183510", "title": "Baška", "text": "Baška\n\nNázev Baška může označovat:\n\n\n\n"}
{"id": "183523", "url": "https://cs.wikipedia.org/wiki?curid=183523", "title": "Karel Skoupý", "text": "Karel Skoupý\n\nKarel Skoupý (30. prosince 1886 Lipůvka – 22. února 1972 Brno) byl český římskokatolický duchovní a teolog, 12. biskup brněnský (1946-1972).\n\nNa kněze byl vysvěcen r. 1911, po vysvěcení působil takřka kontinuálně v brněnském semináři, kde vyučoval Nový zákon: téměř půl století tedy působil jako vychovatel budoucích kněží. Jako biskup věnoval velkou pozornost výchově kněžského dorostu a katolickému školství, v roce 1947 otevřel Biskupské gymnázium Brno. Po únorovém převratu se biskup Skoupý podobně jako ostatní biskupové stal obětí represí ze strany komunistického vedení státu. V roce 1950 byl nezákonně internován a bylo mu znemožněno vykonávat biskupský úřad. V roce 1953 byla internace prohloubena v naprostou izolaci – až do roku 1963 byl držen na utajovaných místech a byl mu znemožněn kontakt s okolním světem. V roce 1963 byla tato internace uvolněna a dál žil pod dohledem StB v charitním domově v Žernůvce u Tišnova. V roce 1968 se za přechodného uvolnění znovu ujal svého úřadu, od počátku 70. let však bylo jeho působení státními orgány znovu omezováno. Poté, co v roce 1972 zemřel, komunistický režim až do svého pádu znemožňoval jmenování jeho nástupce. Diecézi vedl v letech 1972–1990 podle kanonického práva zvolený kapitulní vikář Mons. Ludvík Horký.\n\n\n"}
{"id": "183524", "url": "https://cs.wikipedia.org/wiki?curid=183524", "title": "Diamantina", "text": "Diamantina\n\nDiamantina ( ) je řeka v centrální části Austrálie. Protéká především Queenslandem a na dolním toku zasahuje až do Jižní Austrálie. Je dlouhá přibližně 750 km.\n\nPramení na svazích hřbetu Selwyn a teče na jihozápad. Protéká pouštní a polopouštní roviny Středoaustralské pánve. Většinou končí u osady Goyders Lagoon, kde se ztrácí v písku. V letech s výjimečně silnými srážkami, může dotékat až do Eyreova jezera. Na dolním toku je nazývaná také Warburton.\n"}
{"id": "183526", "url": "https://cs.wikipedia.org/wiki?curid=183526", "title": "Carl Spitzweg", "text": "Carl Spitzweg\n\nCarl Spitzweg také Karl Spitzweg (5. února 1808 Unterpfaffhofen, dnes Germering – 23. září 1885 Mnichov) byl německý malíř žánrových výjevů, kreslíř, ilustrátor, typický představitel mnichovského biedermaieru.\nPůvodně vystudoval farmacii (1832), malovat začal jako autodidakt. Učil se už od školních let kreslením květin v přírodě a později kopírováním holandských mistrů v mnichovské \"Alte Pinakothek\". V roce 1833 se rozhodl věnovat výhradně malířské dráze, o dva roky později byl přijat do mnichovského \"Uměleckého spolku\" a brzy se stal žádaným a komerčně úspěšným umělcem. Žil a pracoval v Mnichově, podnikl řadu studijních cest (Itálie, Francie, Belgie, Anglie), při pobytu v Praze v roce 1849 se seznámil s Josefem Navrátilem, Augustem Piepenhagenem a Josefem Mánesem.\n\nJeho dílo tvoří především humorně laděné žánrové scény, občas lehce karikaturní, jindy s mírně kritickým nádechem. Je zastoupen v řadě galerijních sbírek (mimo jiné Mnichov, Vídeň, Berlín, Lipsko, Stuttgart, Hannover, z českých Praha Národní galerie, Liberec) a v četných soukromých sbírkách.\nBěhem svého života vytvořil přes 1 500 obrazů a kreseb.\nNěkterá díla:\n\n\n"}
{"id": "183527", "url": "https://cs.wikipedia.org/wiki?curid=183527", "title": "Gascoyne", "text": "Gascoyne\n\nGascoyne ( ) je řeka v Západní Austrálii. Je dlouhá 780 km. Povodí má rozlohu přibližně 79 000 km².\n\nPramení v Západoautralské vysočině a poté jí protíká. Ústí pod zemí do zálivu Sharke v Indickém oceánu u přístavu Carnarvon.\n\nVodní stavy silně kolísají. V období sucha vysychá a od května do července dochází k velkým povodním. Průměrný roční průtok je 20 m³/s.\n"}
{"id": "183528", "url": "https://cs.wikipedia.org/wiki?curid=183528", "title": "Ibišek", "text": "Ibišek\n\nIbišek (\"Hibiscus\") je rod vyšších dvouděložných rostlin z čeledi slézovité (\"Malvaceae\"). Jsou to dřeviny i byliny s nápadnými květy, rozšířené v tropech a subtropech celého světa. Některé druhy jsou využívány jako okrasné rostliny, dále jako potravina – ibišek syrský, ibišek súdánský (karkade), ibiškovec jedlý (okra), v textilním průmyslu (ibišek konopný) či truhlářství.\n\nIbišky jsou stálezelené nebo opadavé keře, polokeře, stromy i byliny se střídavými jednoduchými listy. Listy jsou celistvé nebo dlanitě laločnaté, s dlanitou žilnatinou sestávající ze tří nebo více hlavních žilek.\nKvěty jsou pravidelné, oboupohlavné, pětičetné, nejčastěji jednotlivé úžlabní, řidčeji v několikakvětém vrcholovém hroznu. Kalich je zvonkovitý nebo miskovitý, vytrvalý, s pěti cípy nebo zuby. Na bázi kalicha je většinou vyvinut kalíšek s pěti až mnoha cípy, jen zřídka chybí. Koruna je obvykle velká a nápadná, různě zbarvená (zpravidla v odstínech od čistě bílé po temně růžovou, oranžovou a červenou), často s tmavším středem. Květy jsou krátkověké, většinou vydrží jediný den a posléze koruna opadává. Tyčinky jsou srostlé v trubičku a spojeny na bázi s korunními lístky. Semeník obsahuje 5 nebo 10 komůrek vlivem vzniku falešných přehrádek. V každém plodolistu jsou tři až mnoho vajíček. Plodem je mnohasemenná tobolka.\n\nRod ibišek zahrnuje více než 200 druhů a je rozšířen v tropech a subtropech, ale lze ho najít po celém světě. V květeně ČR je zastoupen druhem ibišek trojdílný (\"Hibiscus trionum\"), který vzácně a přechodně zasahuje zejména jako polní plevel na jižní Moravu. Mimo tento druh jsou v jižní Evropě původní ještě 2 druhy: ibišek bahenní (\"Hibiscus moscheutos\", syn. \"H. palustris\") a \"Hibiscus roseus\".\nIbišek lípovitý (\"Hibiscus tiliaceus\") je rozměrný keř až strom z pobřeží Tichého a Indického oceánu, rostoucí dnes jako zdomácnělý na tropických pobřežích celého světa.\n\nRod proskurník (\"Abelmoschus\") se odlišuje zejména kalichem opadavým spolu s korunou a čnělkami v horní části k sobě přitisklými. Ibišek má kalich vytrvalý a čnělky v horní části rozestálé. Oproti rodu mračňák má ibišek v převážné většině případů vyvinut kališek.\n\n\nIbišek syrský je v našich podmínkách na příhodných teplých stanovištích mrazuvzdorný a je pěstován v množství barevných kultivarů. Jako letnička je občas pěstován jednoletý druh ibišek trojdílný (\"Hibiscus trionum\").\n\nJako pokojová rostlina je nejčastěji pěstován ibišek čínský (\"Hibiscus rosa-sinensis\"). Barevných odrůd bylo vyšlechtěno velké množství a existují i plnokvěté kultivary. Méně často se pěstuje i ibišek dřípený (\"H. schizopetalus\") s ozdobně rozdřípenými korunními lístky. Pro moderní suché byty je vhodnější ibišek dřípený, který na rozdíl od běžného ibišku čínského dobře snáší suchý vzduch a nevyžaduje pro kvetení chladné období vegetačního klidu. V tropických zemích je pěstována celá řada dalších druhů, např. bělokvětý \"Hibiscus arnottianus\", žlutokvěté druhy \"Hibiscus brackenridgei\", Ibišek lípovitý (\"Hibiscus tiliaceus\") a \"Hibiscus calyphyllus\", červenokvětý \"Hibiscus coccineus\", růžovokvětý \"Hibiscus indicus\" a různobarevné kultivary ibišku bahenního (\"Hibiscus moscheutos\").\n\nDužnaté červené kalichy ibišku súdánského (\"Hibiscus sabdariffa\") mají kyselou chuť a jsou používány jako pochutina, potravina i léčivo. Druh pochází z Afriky a je pěstován v tropech po celém světě. Připravují se z něho studené nebo teplé nápoje (karkade, Agua de Jamaica) nebo sirupy, které obsahují velké množství minerálů a vitamínů, včetně vitamínu C. Čaj z ibišku má antioxidační, dezinfekční a protizánětlivé účinky, snižuje pocení, zamezuje ukládání tuku v tepnách, pomáhá redukovat nadváhu či stimuluje paměť.\n\nDo rodu ibišek byl dříve řazen i ibiškovec jedlý (\"Abelmoschus esculentus\"), známý jako okra a pěstovaný pro jedlé plody.\n\nZe stonků indického ibišku konopného (\"Hibiscus cannabinus\") jsou získávána vlákna podobná jutě. Obdobné vlákno poskytují i jiné druhy, zejména \"Hibiscus sabdariffa\" var. \"altissima\". Některé druhy, zejména karibský \"Hibiscus elatus\", poskytují kvalitní a žádané dřevo.\n\nIbišek vyžaduje slunné stanoviště, mladé rostliny by se ale neměly vystavovat přímému slunci. Obvykle je pro něj také vhodná vyšší vlhkost vzduchu a pravidelná zálivka.\nU pokojových rostlin je lépe rostlinu v zimních měsících umístit na chladnější, ale přesto slunné místo, a omezit zálivku. Některé druhy ibišku jsou natolik odolné, že rostliny bez problémů přezimují venku, i když mladší keře vyžadují ochranu před mrazem.\nIbišky se množí ze semen (odolnější, ale méně kvete) a nebo zakořeněním seříznuté (dřevnaté) větvičky ve vodě. Jako zemina je vhodná hlinitá půda, pro mladší rostliny s trochou rašeliny.\nNejčastějšími škůdci jsou svilušky a mšice.\nKultivary je nutno množit vegetativně.\n\n"}
{"id": "183530", "url": "https://cs.wikipedia.org/wiki?curid=183530", "title": "Království (rozcestník)", "text": "Království (rozcestník)\n\nKrálovství má více významů:\n\n\n\n"}
{"id": "183531", "url": "https://cs.wikipedia.org/wiki?curid=183531", "title": "Shahrukh Khan", "text": "Shahrukh Khan\n\nShahrukh Khan (hindsky: शाहरुख़ ख़ान, \"Šáhrúkh Khán\" či \"Šáhrúch Chán\"; * 2. listopad 1965 Nové Dillí, Indie) je indický herec. Kromě herecké kariéry se věnuje také produkování filmů a je moderátorem indické verze soutěže Chcete být milionářem? (hindsky: Kaun Banega Crorepati).\n\n\n\n"}
{"id": "183534", "url": "https://cs.wikipedia.org/wiki?curid=183534", "title": "Baptismus", "text": "Baptismus\n\nBaptisté jsou křesťané vyznávající víru v Ježíše Krista. Hlásí se k radikálnímu křídlu protestantské reformace. S ostatními protestantskými denominacemi sdílí základní články víry, liší se však svým důrazem na osobní a vědomě vyznanou víru ve křtu (nekřtí nemluvňata) a pojetím církevního sdružování.\n\nMají kongregační strukturu – každý místní sbor je samostatný a každý člen sboru se demokraticky podílí na jeho vedení. Jednotlivé sbory jsou většinou sdruženy do národních jednot, do kontinentálních seskupení (např.: Evropská baptistická federace) a Světového svazu baptistů. Název baptisté má svůj původ v řeckém slově \"baptisein\" (βαπτίζειν), což znamená “ponoření” neboli křest.\nBezprostřední kořeny baptistů se nacházejí mezi anglickými separatisty vzešlými z širokého proudu puritanismu, jakožto důsledku anglické reformace. První baptisté se zrodili roku 1609 v holandském Amsterdamu, kam se z Anglie uchýlil John Smyth, který se tři roky předtím rozešel s anglikánskou církví. Skupina separatistů kolem něj původně uprchla do Holandska kvůli pronásledování ze strany státní (anglikánské) církve. John Smyth a jeho spolupracovník Thomas Helwys se v exilu oddělili od jiných souvěrců (separatistů) a vytvořili roku 1609 první baptistický sbor. Skupina už v Holandsku usilovala o náboženskou svobodu a byla ovlivněna reformačním hnutím, zvlášť mennonity, potomky staršího anabaptistického hnutí. První baptistický sbor na anglické půdě, kam se Thomas Helwys z Holandska navrátil, vznikl v roce 1611 v Londýně.\n\nSbory baptistů v Evropě (mimo Velkou Británii) byly založeny převážně v 19. století vlivem německého misionáře a průkopníka baptismu Johanna Gerharda Onckena. Za vzdálených dozvuků působení novokřtěnců, především však hnáni vlnou pietismu 19. století, baptisté zakládali nové sbory nejprve v Německu a odtud v celé Evropě. Dnes jsou baptistické denominace v téměř každé evropské zemi.\n\nNa českém území začaly vznikat baptistické sbory před více než sto lety díky německým misionářům. Tehdy byla započata misijní práce především mezi německy mluvícím obyvatelstvem a Čechy žijícími na území Polska. Toto období je spjato s misionáři jako byli Gottfried Alf, August Meeries či Magnus Knappe. Snad úplně první čeští baptisté se objevili v roce 1872 v polském Zelově. První český baptistický sbor vznikl v Hleďsebi u Veltrus v roce 1885. U jeho zrodu stál August Meereis a Jindřich Novotný, který se stal jeho prvním kazatelem.\nV prvním roce vzniku Československa jako samostatného státu bylo ustaveno sdružení baptistických sborů s názvem Bratrská jednota Chelčického. Při svém založení měla tato jednota 9 sborů se 1300 členy. Chelčického jméno v jejím názvu mělo pro baptistické sbory zásadní význam. Vytvořil se tak myšlenkový most mezi baptisty a českým předchůdcem reformace, který dříve než sami baptisté kázal myšlenky, na než kladli baptisté velký důraz. Jednou z těchto myšlenek byla radikální odluka církve a státu a požadavek svobodného školství.\nNázev denominace byl počátkem 50. let zjednodušen na Bratrská jednota baptistů (BJB). Ta až do konce roku 1993 zahrnovala všechny baptistické sbory na území Československa. K 1.1.1994 došlo v důsledku nového státoprávního uspořádání k rozdělení BJB na dvě organizačně samostatné Jednoty - v České republice a ve Slovenské republice.\nNa území České republiky působí v současné době několik formálních i neformálních baptistických uskupení. \n\nBratrská jednota baptistů je církví a náboženskou společností registrovanou podle zákona č. 308/1991 Sb. Členství v Bratrské jednotě baptistů je výlučného charakteru.\n\nSpolečenství baptistických sborů je církví a náboženskou společností registrovanou podle zákona č. 3/2002 Sb. Členství ve Společenství baptistických sborů není výlučného charakteru. Podobně jako v jiných zemích ve světě sbory mohou být součástí vícero baptistických svazů/jednot.\n\nSíť víry je neformálním baptistickým uskupením zahrnujícím některé sbory obou výše zmíněných denominací a baptistické sbory v žádné z nich (registrované dle spolkového zákona).\n\nBaptisté dnes mají v České republice asi dva a půl tisíce členů ve 45 sborech.\n\nBaptisté věří, že každé společenství křesťanů, každý sbor je \"místní církví\" v biblickém slova smyslu. Každý sbor je samostatný a nezávislý na jiných sborech či jiném nadřízeném orgánu. S těmi, kdo sdílejí stejné přesvědčení, se sdružují do národních a mezinárodních svazů.\n\nBaptisté se nikdy nechtějí pokoušet přivést někoho k víře donucením. Rozhodnutí víry musí učinit každý naprosto dobrovolně. Právě mezi baptisty vzniklo jedno z prvních hnutí za náboženskou svobodu – vyznávají, že před Bohem je za svůj život zodpovědný každý sám za sebe. Vzhledem k tomu, že odmítají jakékoliv násilí ve věcech svědomí, požadují také důslednou odluku církve od státu. Věří, že spojení církve a státní moci bylo v dějinách církve vždy ke škodě.\n\nNejvyšší autoritou pro víru a život je Ježíš Kristus.\n\nStane-li se někdo členem baptistického sboru, stává se tím také součástí misijního hnutí – každý baptista je misionářem. Misie znamená šíření radostné zvěsti – evangelia o Boží lásce, o odpuštění hříchů a věčném životě díky oběti Pána Ježíše Krista. Misie však také zahrnuje ochranu slabých a bezmocných, pomoc v nouzi, šíření pokoje. Obojí, sociální pomoc i evangelizace, jsou nedílnou součástí misie. Baptisté chtějí i tímto způsobem vyjádřit, že v Ježíši Kristu mohou všichni nalézt plný život.\nKazatelé, teologové a misionáři\nPolitici\nSpisovatelé, umělci a jiní\n\nPo celém světě je přibližně 100 milionů baptistů. V roce 2017 zahrnoval Světový svaz baptistů 47 milionů členů ve 239 členských denominacích. Ne všichni baptisté patří do Světového svazu, v roce 2004 kvůli teologickým neshodám z něj vystoupila největší baptistická denominace ve Spojených státech se 16 miliony členy. Velké svazy baptistů jsou také v Asii, Africe a Jižní Americe, například v Indii (2.4 milionů), Nigérii (2.3 milionů) nebo Brazílii (1.2 milionů). Spolu s dětmi (baptisté křtí až na základě osobního vyznání víry) jsou baptisté společenstvím, které tvoří až přes 110 milionů lidí. Největším rozvojem prošli baptisté utíkající z Evropy za náboženskou svobodou do USA. Dnes jsou tam po katolících největší křesťanskou komunitou. Silné zastoupení mají zvlášť v jihovýchodních státech.\n\n"}
{"id": "183538", "url": "https://cs.wikipedia.org/wiki?curid=183538", "title": "Teropodi", "text": "Teropodi\n\nTeropodi (\"Theropoda\", z řečtiny θηρίον = obludný, πούς = noha) byli obecně všichni masožraví a někteří druhotně býložraví a všežraví dinosauři. Byli (a v podobě ptáků dodnes jsou) téměř výhradně dvounozí (bipední) a patřili do skupiny Saurischia, tedy mezi plazopánvé dinosaury. Teropodi byli velmi početní a měli vysokou druhovou rozmanitost. Se zhruba 466 vědecky popsanými druhy (k červenci 2019) představují v současnosti nejpočetnější a druhově nejrozmanitější vývojovou skupinu druhohorních dinosaurů.\n\nPřestože v drtivé většině vykazují masožravost, některé křídové formy byly také druhotně všežravé nebo zcela býložravé. Teropodi se nejprve objevují během období karnu (svrchní trias), asi před 235 miliony let. Od konce triasu představovali jediné velké pozemní predátory (s výjimkou krokodýlů), těmi zůstali až do konce druhohor před 66 miliony lety. Dominantní predátory tedy představovali po dobu celých 150 milionů let. Dnes jsou reprezentováni více než 10 000 druhy ptáků, kteří se vyvinuli na konci jury (asi před 160 miliony let) právě z malých teropodů. Mnozí teropodní dinosauři používali při pojídání potravy techniku zakousnutí a následného tahu, který trhal maso z těla kořisti. Prozradily to rýhy po zubech na fosilních kostech býložravých dinosaurů, zkoumaných v kanadské Albertě. Nové výzkumy jazylkových kostí teropodů ukazují, že měli pravděpodobně jazyk pevně přirostlý ke spodnímu patru (stejně jako dnešní aligátoři) a nemohli jej tedy vyplazovat či zvedat, jak bývá někdy zobrazováno ve filmech nebo na jejich rekonstrukcích.\n\nPrvní \"praví\" teropodní dinosauři se objevují v období středního triasu, asi před 240 až 233 miliony lety. Postupně se diverzifikují a v průběhu jury a křídy vytvářejí množství vývojových linií. Mnozí z nich jsou opeření a mají vysoký stupeň metabolismu. U teropodů, jejichž evoluční linie vedla k ptákům a jejich příbuzným, se postupně zmenšují tělesné rozměry a přitom se relativně zvětšují a prodlužují přední končetiny (negativní alometrie). Jako jediná skupina dinosaurů právě teropodi z kladu Avialae přežívají hranici křídy a paleogénu a dožívají se geologické současnosti.\n\nNástup do role dominantních predátorů byla u teropodů v období svrchního triasu umožněna jejich vyspělým respiračním systémem se soustavou vzdušných vaků. Kolísající hladina kyslíku a oxidu uhličitého způsobila, že do popředí se dostali pouze tvorové s vyspělou dýchací soustavou a efektivní respirací.\n\nVýzkum ukazuje, že velcí teropodní dinosauři produkovali při chůzi seismické vlny, které mohly varovat potenciální kořist před jejich útokem a zároveň mohly do vzdálenosti kolem 20 metrů pomáhat v komunikaci jednotlivých členů teropodí smečky. I největší známí teropodi se líhnuli z vajíček o délce několika decimetrů a po vylíhnutí byli mnohem menší a bezbranější než dospělci. U obřího druhu \"Tyrannosaurus rex\" je délka čerstvě vylíhnutého jedince odhadována na necelý 1 metr a hmotnost na několik kilogramů. U malých otisků stop drobných teropodů z Jižní Koreje (ichnorod \"Minisauripus\") byly identifikovány otisky textury kůže, tvořené drobnými \"šupinkami\". Podle některých paleontologů měli teropodní dinosauři dásně, které částečně překrývaly pohled na zuby. V tomto směru se tedy podobali spíše ještěrům (například varanům) než krokodýlům.\n\nZuby se u teropodů vyměňovaly velmi rychle, což mělo výrazný pozitivní vliv pro jejich lovecké schopnosti a schopnosti mechanického zpracování potravy. U rodů \"Allosaurus\" a \"Ceratosaurus\" trvala tato obnova podle výzkumu fosilních čelistí zhruba 100 dní, zatímco u abelisaurida rodu \"Majungasaurus\" se jednalo asi o 56 dní.\n\nFosilie teropodů jsou zachovány v různém stupni kvality a kvantity od počátku pozdního triasu až po konec křídy (zhruba před 233 až 66 miliony let). Výzkum ukázal, že naše představy o makroevoluci teropodů ovlivňuje nerovnoměrná kvalita dochování fosilií - ty jsou nejlépe zachovány například v období geologických věků karn (trias), kimmeridž-tithon (jura) a apt-alb (spodní křída), v mezidobích je však tato kvalita značně nižší. Důvodem je jistá výběrovost v dochování fosilií, ekologické, klimatické a geologické faktory a v neposlední řadě i přítomnost či nepřítomnost jemnozrnných sedimentů (tzv. lagerstätte).\n\nHlavní skupiny teropodů\n\nKladogram zobrazující příbuznost mezi ranými teropody a jejich základními skupinami\n\nU 22 metrů dlouhé páteře čínského druhu \"Kelmayisaurus \"gigantus\"\" se s největší pravděpodobností jedná o fosilie sauropodního dinosaura, nikoliv o rekordně velkého teropoda. Největším v současnosti dobře známým teropodem je argentinský \"Giganotosaurus\" a  severoafrický \"Carcharodontosaurus\" (přes 13 metrů délky a kolem 8 tun hmotnosti), pravděpodobně ještě větší byl však rovněž severoafrický druh \"Spinosaurus aegyptiacus\", který mohl údajně dosáhnout až 18 metrové délky a hmotnosti kolem 12 tun. Měl také nejdelší lebku, dosahující snad až 2,4 metru (prokazatelně však „jen“ 1,75 m). Největší stopy teropoda byly objeveny v roce 2009 v Maroku a měřily na délku 90 cm. Nejméně osm známých druhů teropodů zřejmě přesáhlo délku 13 metrů. Podle některých studií však z hlediska hmotnosti mohl stále kralovat proslulý \"Tyrannosaurus rex\", ačkoliv nebyl nejdelší. Byl totiž celkově robustnější, a tak jeho hmotnost mohla být vyšší než u delšího spinosaura i giganotosaura. Tuto představu potvrdil výzkum, publikovaný v březnu roku 2019, ve kterém trojice paleontologů odhadla hmotnost obřího jedince druhu \"T. rex\", přezdívaného \"Scotty\", na 8870 kilogramů (zatímco u všech ostatních známých druhů teropodů to bylo podstatně méně). V současnosti tak představuje největšího známého jedince teropodního dinosaura vůbec.\n\nNaopak nejmenším neptačím teropodem (a neptačím dinosaurem vůbec) byl zřejmě \"Scansoriopteryx\" (nebo \"Epidendrosaurus\", pokud se jedná o synonyma), dlouhý jen kolem 12–15 centimetrů. Mohlo se však jednat pouze o mládě nějakého většího teropoda. Ovšem ještě menší jsou mnozí současní ptáci – nejmenším teropodem a tedy dinosaurem vůbec je v současné přírodě drobný kolibřík kalypta nejmenší s délkou kolem 5 cm a hmotností několika gramů.\n\nObří teropodi o délce přes 10 metrů jsou na základě fosilního materiálu dobře známí i ze západní Evropy. Na území České republiky jsou zatím známé pouze dva nálezy fosílií neptačích teropodních dinosaurů. Prvním je otisk stopy malého teropoda (možná ale jen dinosauromorfa) z lomu \"U Devíti křížů\" u Červeného Kostelce, druhou potom izolovaný zub jurského teropoda z lokality Švédské šance u Brna.\nU mnoha druhů teropodů již byly objeveny fosilie vajíček, z nichž největší měří až kolem 60 centimetrů na délku a patřila zřejmě obřím druhům oviraptorosaurů. V USA i Číně byly také objeveny fosilní stopy po místech, kde došlo k \"namlouvacím\" rituálům, samci teropodů zde zřejmě v jejich rámci ryli zadními tlapami s mohutnými drápy do země a vytvářeli tak široké prohlubně, které lze ve fosilním záznamu identifikovat.\n\n\n\n"}
{"id": "183539", "url": "https://cs.wikipedia.org/wiki?curid=183539", "title": "Studánka (rozcestník)", "text": "Studánka (rozcestník)\n\nStudánka je stavebně upravený výtok vodního pramene, určený k nabírání vody.\n\nDalší významy:\n\n\n\n"}
{"id": "183540", "url": "https://cs.wikipedia.org/wiki?curid=183540", "title": "Malá Bukovina", "text": "Malá Bukovina\n\nNázev Malá Bukovina má více sídel:\n"}
{"id": "183546", "url": "https://cs.wikipedia.org/wiki?curid=183546", "title": "Šenov (rozcestník)", "text": "Šenov (rozcestník)\n\nNázev Šenov se vyskytuje v názvu více míst:\n"}
{"id": "183547", "url": "https://cs.wikipedia.org/wiki?curid=183547", "title": "Putování s dinosaury", "text": "Putování s dinosaury\n\nPutování s dinosaury (v anglickém originále Walking with Dinosaurs ) je šestidílný pseudo-dokumentární cyklus o životě dinosaurů v koprodukci BBC.\n\nZa pomocí počítačových efektů zde animátoři vytvořili svět druhohorních plazů v interakci s reálným prostředím. Série byla poprvé v televizním vysílání uvedena roku 1999 a ihned překonala všechny rekordy ve sledovanosti ve Velké Británii i jinde. Ztvárnění dinosaurů je zde natolik realistické, že umožňuje získat dojem opravdové procházky světem pravěku. Na dokumentu se podílelo mnoho vědců, především paleontologů. Velmi úspěšná série má několik již uvedených pokračování: Putování s pravěkými zvířaty - \"Walking with Beasts\", Putování s pravěkými lidmi - \"Walking with Cavemen\", a nejnověji také Putování s příšerami (v Česku vyšlo na DVD roku 2008 pod českým názvem Putování s pravěkými monstry - život před dinosaury) - \"Walking with monsters\". Kromě těchto sérií bylo natočeno také několik speciálů: Balada o Allosaurovi - \"The Ballad Of Big Al\", - \"Sea Monsters\", a - \"Chased by Dinosaurs\". Všechny speciály i série byly rovněž vydány na DVD.\n\nJedním z hlavních vědeckých poradců při tvorbě seriálu byl také uznávaný americký paleontolog Thomas Holtz a jeho britský kolega Michael J. Benton.\n\nV rámci produkce BBC byla již roku 2007 vytvořena také putovní show s velkými animatronickými modely dinosaurů \"Walking With Dinosaurs: The Arena Spectacular\", která se českému publiku představila v pražské O2 Aréně ve dnech 17.-21. února 2010 a znovu 17.-20. ledna 2019.\n\nSpolečnosti 20th Century Fox a BBC Earth uvedly 14. prosince 2013 na Mezinárodním filmovém festivalu v Dubaji animovaný film stejného názvu sledující život pachyrhinosaurů v období pozdní křídy před 70 miliony let. Spíše než dokumentární je však film spíše dobrodružný a rodinný, původní tvůrci série se na něm nepodíleli.\n\n\n\n\nV cyklu \"Putování s dinosaury\" se vyskytuje několik vědeckých nepřesností. Například \"Utahraptor\", jehož pozůstatky byly nalezeny v Utahu, byl vyobrazen jako evropský druh a \"Liopleurodon\" je uveden se špatnými rozměry (jako gigant s délkou 25 metrů a hmotností 150 tun), ve skutečnosti měřil na délku \"jen\" necelých 7 metrů.\n\n"}
{"id": "183550", "url": "https://cs.wikipedia.org/wiki?curid=183550", "title": "Černava (rozcestník)", "text": "Černava (rozcestník)\n\nČernava je název více míst:\n\n\n\n"}
{"id": "183551", "url": "https://cs.wikipedia.org/wiki?curid=183551", "title": "Behind the Cow", "text": "Behind the Cow\n\nBehind the Cow (Za krávou) je píseň německé skupiny Scooter z alba The Ultimate Aural Orgasm z roku 2007. Jako singl vyšla píseň v roce 2007. Singl vznikl jako první v nové sestavě, kde Jaye Froga nahradil Michael Simon. Na písni i videoklipu se skupinou spolupracoval raper Fatman Scoop.\n\n"}
{"id": "183569", "url": "https://cs.wikipedia.org/wiki?curid=183569", "title": "Ludvík Bavorský", "text": "Ludvík Bavorský\n\nLudvík Vilém Bavorský (21. června 1831, Mnichov – 6. listopadu 1920, tamtéž), zvaný Luis, se narodil jako první dítě bavorskému vévodovi Maxmiliánovi a jeho manželce Ludovice. Po něm následovalo, v rozmezí let 1832–1849, osm dalších sourozenců, z nichž druhý narozený, Vilém, zemřel v roce 1832, tedy v roce svého narození. Mezi jeho nejznámější sourozence patří císařovna Alžběta (Sissi), Helena Thurn-Taxis a Žofie, vévodkyně z Alençonu. Všechny tři měly velmi zajímavý život, u dvou z nich byl zfilmován.\n\nLudvík se měl po smrti svého otce stát vévodou v Bavorsku, ale tohoto titulu se musel vzdát ve prospěch svého mladšího bratra Karla Teodora poté, co se rozhodl uzavřít společensky nerovný sňatek s druhořadou herečkou Henriettou Mendelovou, která mu navíc ještě za svobodna porodila dvě děti. Ludvík však neváhal ani chvíli a pro legalizaci tohoto svazku byl ochoten udělat vše - kromě vévodského titulu se musel vzdát i nároku na bavorský královský trůn, což však byla jen formalita, jelikož mezi přímé nástupce stejně nepatřil.\nJeště před sňatkem povýšil bavorský král Maxmilián II. Mendelovou do šlechtického stavu a od té doby nosila titul svobodná paní z Wallersee. Svatba proběhla 28. května 1859. Bavorská šlechta a královská i vévodská rodina ovšem Mendelovou považovala i nadále za nežádoucí osobu. Jedinou výjimkou v rodině se stala Ludvíkova sestra císařovna Alžběta, která si Mendelové velmi vážila a chovala k ní úctu a náklonnost.\n\nPo prohrané bitvě u Hradce Králové odešel Ludvík z armády, kde měl hodnost plukovníka, a usadil se v Mnichově. S manželskou věrností si příliš starostí nedělal, stejně jako jeho otec, ale přesto bylo jeho manželství s Mendelovou považováno za harmonické. Henriette Mendelová, nyní tedy již Henriette von Wallersee, zemřela v roce 1891. Necelý rok po smrti své první ženy se Ludvík oženil podruhé s nepříliš úspěšnou baletkou Antonií Barthovou, která byla povýšena do šlechtického stavu a směla si říkat Antonie von Bartolf. V době sňatku bylo Ludvíkovi jedenašedesát let a jeho manželce jedenadvacet. V roce 1913 bylo manželství soudně rozvedeno. Ludvík zemřel 7. listopadu 1920. Jeho dcera z prvního manželství Marie Louisa hraběnka Larischová-Wallersee (jejím prvním manželem byl hrabě Georg Larisch) zemřela v roce 1940.\n"}
{"id": "183570", "url": "https://cs.wikipedia.org/wiki?curid=183570", "title": "SOMUA S-35", "text": "SOMUA S-35\n\nSOMUA (Société d'Outillage Mécanique et d'Usinage d'Artillerie) S-35 byl francouzský tank, jehož vývoj začal roku 1934. Sériová výroba začala již roku 1935. Byl vyráběn z odlévaných částí, čímž svým způsobem předběhl i nejznámější sovětský tank T-34.\n\nTank Somua měl poměrně silné pancéřování, přičemž měl kvalitní motor o výkonu 190 hp, který zajišťoval jeho vynikající mobilitu. Podvozek sestával na každé straně z napínacího kola vpředu, devíti pojezdových kol, hnacího kola vzadu a dvou napínacích kladek. Prvních osm pojezdových kol bylo po dvou uloženo ve vozících, které byly po dvojicích společně vypruženy listovými pery. Poslední pár pojezdových kol byl zavěšen individuálně. Podvozek byl chráněn pancéřovými pláty. Ve věži tanku byl osazen kanón SA-35 ráže 47 mm spolu s koaxiálním kulometem Chatellerault ráže 7,5 mm. Velitel měl k dispozici malou kopuli s průzory. Do roku 1940 bylo vyrobeno cca 500 tanků S-35, z toho polovina byla odeslána do služby ve francouzských koloniích.\n\nTanky Somua bojovaly roku 1940 proti německým vojskům, avšak ani ony nedokázaly zabránit kapitulaci Francie. Němci je pokládali za nejlepší francouzské stroje, proto byly zařazeny do výzbroje Wehrmachtu pod označením PzKpfw 35-S 739(f). Tanky Somua se účastnily bojů na vedlejších frontách, na východní frontě byly nasazeny proti partyzánům. Některé stroje byly dodány do Itálie a Chorvatska. Na západní frontě se účastnily bojů po spojenecké invazi roku 1944 na straně Německa a některé zachovalé kusy byly zařazeny do jednotek obnovené armády Francie na osvobozeném území.\n\n"}
{"id": "183571", "url": "https://cs.wikipedia.org/wiki?curid=183571", "title": "Praetorians", "text": "Praetorians\n\nPraetorians je počítačová hra žánru RTS. Pochází z dílen španělské společnosti Pyro Studios. Je distribuována britskou vydavatelskou společností Eidos. Její autoři jsou mimo jiné autory legendární strategické série Commandos. Možná i proto se Praetorians nesou ve strategickém duchu více, než klasické real-timové strategie. Hra hráče zavede do prostředí starověké římské říše. Titul vyšel v roce 2003 a zatím se nedočkal žádných datadisků. Hráči i recenzenty je hodnocen pozitivně.\n\nJak už bylo řečeno, Praetorians se výrazně odlišuje od klasických RTS titulů. Ty se zaměřují na dvě hlavní činnosti, o které se hráč musí starat – na obstarávání zdrojů a na bojování. Vzhledem k náročnosti a zdlouhavosti shromažďování surovin, stavění budov, chránění základny atp. zbývá málo času na skutečnou bojovou strategii, která by měla být stěžejní dispozicí strategických her.\n\nV Praetorians se hráč o stavění budov ani shromažďování surovin starat nemusí. A když ano, tak jen v omezené míře. Vojáky si může najímat v osadě, kterou dobude. Poté už jen stačí postavit u ní \"posádku\", budovu, která zajišťuje produkci jednotek, a poslat do osady některého ze \"setníků\", velitelů. Tento systém sice ukrajuje hře ze zajímavosti, ale ta je ihned doplněna specifickými vlastnostmi jednotek, které hráč může používat. Jejich seznam spolu s charakteristickými vlastnostmi je uveden níže. Výslednému dojmu ze hry dopomáhá i fakt, že jednotky se sdružují do armádních útvarů, které hráč ovládá dohromady. Když tedy probíhá bitva desítek jednotek, hráč jich ve skutečnosti ovládá pětkrát méně.\n\n\n\n\n\nPoznámka: Některé jednotky je možné povyšovat, některé vyřadit (degradovat). Například \"legionáři\" se při vyřazení mění na \"pomocnou pěchotu\". To je potřeba tehdy, když je nutné něco postavit nebo opravit (viz vlastnosti \"pomocné pěchoty\" uvedené výše). Pokud je \"pomocná pěchota\" povýšena, je jí přidělen \"setník\" (o výhodách setníka v seznamu níže). Takto to funguje s většinou jednotek ve hře.\n\nZvědové jsou společní pro všechny.\n\n\n\n"}
{"id": "183579", "url": "https://cs.wikipedia.org/wiki?curid=183579", "title": "DinoPark Vyškov", "text": "DinoPark Vyškov\n\nDinoPark Vyškov je zábavní park, obsahující zejména modely dinosaurů. Nachází se na ploše 4 ha v areálu bývalého letoviska v Marchanicích v jihomoravském městě Vyškov. DinoPark je vzdálen asi 2,5 km od Zooparku Vyškov, se kterým má společný vstup a jednotné vstupné. Do marchanického hájku návštěvníky převážejí autobusy (2006) a tzv. Dinovláček (od roku 2007). V přírodním parku se nachází několik desítek prehistorických modelů druhohorních zvířat (statických i robotických), doprovázených zvukovými efekty. Grafika a dekorace parku (např. vjezdová brána) odkazují na film Jurský park. Park patří k nejnavštěvovanějším turistickým cílům v jihomoravském kraji (5. místo v roce 2011). Během prvních pěti let provozu navštívilo areál milion návštěvníků.\n\nDinoPark Vyškov byl otevřen 20. května 2006 jako třetí DinoPark na území bývalého Československa po Plzni a Bratislavě. Od 19. května 2007 dostal DinoPark povolení k provozování tzv. Dinovláčku pro přepravu návštěvníků mezi Zooparkem a DinoParkem v Marchanicích. \n\nV roce 2007 byly v parku nainstalovány další tři modely pravěkých plazů, desetimetrový teropod, \"Giganotosaurus\" a model rohatého dinosaura protoceratopse.\nVe stejném roce byla v DinoParku umístěna také živá „druhohorní“ rostlina \"Wollemia nobilis\". Tento druh pravěké borovice se vyskytoval na Zemi již před 175 mil. lety a byl znovu objeven teprve v roce 1994.\n\nV červenci 2014 byla v areálu zprovozněna visutá dráha, po které se dá pohybovat na speciálním kole zavěšeném na laně. Návštěvníci si tak mohou prohlédnout exponáty z výšky.\n\nV areálu je v současnosti několik desítek modelů prehistorických plazů (některé v životních velikostech), statických i robotických, doprovázených zvukovými efekty.\n\nSoučástí DinoParku Vyškov je i dětské „paleontologické hřiště“, naučná stezka a denní hvězdárna. V pavilonu \"Cesta do minulosti Země\" se nachází artefakty datované již od starohor, např. třetihorní škorpion, otisk křídel pravěkých vážek, fosilie přesliček nalezených na našem území či imitace autentického paleontologického výkopu. Pavilon vznikl ve spolupráci se Západočeským muzeem v Plzni a vedoucím jeho paleontologického oddělení, RNDr. Josefem Pšeničkou, PhD.\n\nV \"DinoAquariu\", 4D kině, je v celodenní smyčce promítán speciálně natočený panoramatický film. \n\n\n\n"}
{"id": "183583", "url": "https://cs.wikipedia.org/wiki?curid=183583", "title": "Gertrude Belle Elionová", "text": "Gertrude Belle Elionová\n\nGertrude Belle Elionová, nepřechýleně Gertrude Belle Elion (23. ledna 1918 – 21. února 1999) byla americká biochemička a farmakoložka, držitelka Nobelovy ceny za fyziologii nebo lékařství za rok 1988. \n\nByla dcera židovských emigrantů. Věnovala se výzkumu léků leukémie, AIDS a jiných. V roce 1937 studovala na Hunterově Akademii a v roce 1941 na Newyorské univerzitě. Nemohla se stát výzkumným pracovníkem kvůli svému ženskému pohlaví. Pracovala proto jako laborantka a středoškolská učitelka před tím, než se stala asistentkou u George H. Hitchingse ve farmaceutické společnosti Burroughs-Wellcome (nyní GlaxoSmithKline). Nikdy neobdržela oficiálně titul Ph.D., ale byla později odměněna Honorus cause titulem Doktor filosofie (Ph.D.) od Univerzity George Washingtona.\nPracovala sama, později s doktory Hitchingsem a Elionem, se kterými vynalezla lék mnohostranně použitelný, například proti leukémii, s nimiž pak byla odměněna Nobelovou cenou. Cílem snažení byl především lék proti AIDS a AZT.\n\n"}
{"id": "183584", "url": "https://cs.wikipedia.org/wiki?curid=183584", "title": "Škwor", "text": "Škwor\n\nŠkwor (také škWor, původně Skwar) je česká nu metalová / hard rocková kapela, založena roku 1998. Kapela hraje dodnes.\n\nVznik této kapely sahá do roku 1998, tehdy pod názvem Skwar. Zakládajícími členy jsou Petr Hrdlička (zpěv a kytara), Tomáš Kmec (baskytara) a František Vadlejch (bicí); v prosinci téhož roku se přidal ještě Leo Holan (kytara). Počáteční styl kapely zakládal na kombinaci thrash metalu a punku. Skladby tohoto stylu lze nalézt na jejich prvním oficiálním albu \"Mayday\", jenž vyšlo roku 2000.\n\nV roce 2000 Skwar poprvé hraje v soutěži Rock Made In Gambrinus, kde ovšem vypadává hned v prvním kole. Během soutěže způsobuje silné pohoršení u pořadatelů i členů poroty nezřízenou konzumací alkoholu a následnou exhibicí v zákulisí i na podiu.\n\nNa jaře 2001 se vyhrocuje situace okolo bubeníka Františka Vadlejcha, jehož chování se, i přesto, že kapela má k alkoholu velice kladný vztah, stává neúnosným a je rozhodnuto o jeho odchodu. Po delším hledání přichází do Skwaru Herr Miler (bývalý bubeník skupiny Debustrol). Původní název Skwar se začátkem roku 2001 mění na současný Škwor. Důvodem změny jména je časté komolení názvu pořadateli, proto se kapela rozhodne zachovat fonetickou podobu názvu s ponecháním W.\n\nPo vydání alba \"Mayday\" dochází k dohodě se skupinou Arakain, který bere Skwar na své turné jako předkapelu. Jen tak z legrace se účastní opět soutěže Rock Made In Gambrinus, kterou tentokrát vyhrává, na základě čehož musí do konce roku 2001 natočit CD. V naprosto šibeničním termínu natáčí CD s názvem \"Vyhlašuju boj!\" a podepisuje smlouvu s firmou Warner Music. Ještě během prosince 2001 z kapely z rodinných důvodů odchází Herr Miler. Jako náhradu za sebe doporučuje Martina Pelce, který má s jeho zastupováním již zkušenosti z Debustrolu.\n\nCelý rok 2002 vystupuje Škwor jako host na všech kolech vyhledávací soutěže Rock Made in Gambrinus a na různých festivalech po celé republice. Zúčastňuje se také slavného Ozzfestu a I-festu. V září 2002 se skupina objevuje v televizi Prima, jako host pořadu Caruso show a v prosinci na TV Nova jako host v pořadu Rozjezdy pro hvězdy. Do konce roku 2002 jezdí Škwor v roli předskokana v rámci turné kapely Harlej, čímž se definitivně dostává do povědomí mnoha diváků.\n\nV roce 2003 připravuje skupina materiál na nové CD a znovu jezdí po\nkoncertech se skupinou Harlej. V hitparádách se objevuje videoklip \"Mý slzy neuvidíš\". Kapela také vystupuje v několika hudebních pořadech. Zatím největší úspěch kapely se dostavuje na podzim roku 2003, kdy dělá předskokana na tour kapely Kabát.\n\nKe konci března roku 2004 vychází nové album \"Vyvolenej\". Album se objevuje několik týdnů mezi nejprodávanějšími alby v České republice. K albu je natočen videoklip \"Sraž nás na kolena\".\n\nV roce 2005 kapela získává zlatou desku za 10 000 prodaných kusů alba \"Vyvolenej\". Na jaře se kapela zúčastňuje Pink Panther festů. V říjnu vydává své již čtvrté řadové album s názvem \"Amerika\", jehož součástí je i první samostatné stejnojmenné tour. Kapela se opakovaně objevuje v pořadech jako Óčko apod.\n\nV roce 2006 opět kapela koncertuje na desítkách míst po celé republice. K albu \"Amerika\" je natočen videoklip \"Křídla\". Postupně se připravuje materiál na nové album, v plánu je také DVD.\n\n26. března Škwor 2007 vydává album s názvem \"Loutky\". To se umisťuje na 5. místě nejprodávanějších alb v ČR. Pilotním singlem a zároveň videoklipem se stává song \"Střepy\". Následuje turné, rozdělené do dvou částí - jarní a letní.\n\n29. září 2008 skupina vydává nové album, které se jmenuje \"5\" a vychází v kompletu spolu s historicky prvním DVD obsahujícím sestříhaný záznam z několika koncertů. Krátce na to získává album zlatou desku.\n\n18. října 2009 vychází výběrové \"best of\" album \"Sečteno podtrženo\".\n\n18. března 2011 je vydáno nové album \"Drsnej kraj\" obsahující i DVD se záznamem pražského koncertu a rozhovorem. To se stává nejprodávanějším albem v ČR.\n\nKapela se rozhodla zmapovat festivalovou sezónu 2012 speciálním dokumentem a zároveň nabídnout fanouškům plnohodnotný koncertní záznam z vystoupení na festivalu Benátská noc. Pod názvem \"Natvrdo\" tak vydává své první oficiální DVD s přidaným bonusovým CD s audio záznamem koncertu a dokumentem ze zákulisí.\n\n27. září 2013 se na pultech objevuje nové album \"Sliby & lži\". Symbolického 15. listopadu 2013 se k patnáctému výročí v pražské Incheba aréně odehrává zatím největší samostatný koncert Škworu, na něm křest alba a od zástupců firmy Supraphon předání zlaté desky za prodeje živého CD+DVD \"Natvrdo\" z roku 2012.\n\nV říjnu 2014 vychází DVD/CD z minulého výročního koncertu v Praze \"15 let - Praha Incheba arena\". 14. listopadu 2014 pak Škwor vyprodává pražskou Lucernu.\n\nPod názvem \"Hledání IDentity\" vychází v říjnu 2015 v pořadí deváté řadové album.\n\n20.9.2017 byl spuštěn předprodej na koncert v O2 areně, kde kapela 9.11.2018 oslaví své dvacáté narozeniny.\n\n12. října 2017 kapela na svých stránkách oznamuje odchod Lea Holana z kapely po společné dohodě. Fanoušci jsou ujištěni, že Leo splní své dosavadní závazky a dokončí práci na nové desce \"Uzavřenej kruh\", která vyjde 3. listopadu. 24. října je oznámeno, že novým kytaristou kapely se stal Martin Volák (Debustrol,Harlej).\n\n\n\nČasová osa\nPrvotní styl kapely (na jejich demo albu \"Mayday\") lze přirovnat ke kombinaci thrash metalu a punku.\n\nOd jejich debutového alba \"Vyhlašuju boj!\" se ovšem výrazně přiklánějí k, tehdy ještě mainstreamovému, nu metalu a jsou označováni za jednu z českých nu metalových skupin. Recenzenti styl tohoto alba přirovnávají k tehdejší tvorbě Linkin Park. Lze jej definovat jako kombinaci ostrých kytarových riffů, elektronické hudby na pozadí, to vše v doprovodu melodického zpěvu, rapu a také screamingu.\n\nNa jejich, v pořadí třetím, albu \"Vyvolenej\" se jejich styl příliš nezměnil, až na propracovanější melodičnost, redukci vulgarismů v textech a posílení elektronických prvků.\n\nOd dalších alb skupina pomalu, ale jistě upouští od nu metalových zvyklostí a přesouvá se do hard rockových končin. Elektronika a výrazné kytarové riffy zůstávají. Slyšet je zejména absence rapovaných vokálů a pomalejší, méně agresivní tempo.\n\n-Mý slzy neuvidíš\n\n-Sraž nás na kolena\n\n-Utíkám\n\n-Křídla\n\n-Amerika\n\n-Sympaťák\n\n-Střepy\n\n-Nebuď debil\n\n-Pohledy studený\n\n-Kámen\n\n-Sama\n\n-Tak to jsme my!\n\n-Síla starejch vín\n\n-Máme tu problém\n\n-Za tmavejch nocí\n\nNahráno ve studiu Hacienda.\n\nLabel:Popron Music\n\nFormát:CD, Album \n\nŽánr:Rock\n\nStyl:Hard Rock\n\n\nNahráváno ve studiích: Citron, Propast, Studio M. Vošahlíka\nAlbum vyšlo také v reedici -(2003), jehož součástí jsou 3 live verze: Klenot, Bohém, Policajt + videoklip Mý slzy neuvidíš.\n\nVe studiích: Čes.nár. 4.symf. orchestru a studio Škwor\n\nTracklist\n\nDVD obsahuje navíc dokument. Bez příkras a cenzurních zásahů se tak podařilo dostat na DVD „reálný“ život kapely ať už v zákulisí koncertů, tak na cestách, ale i těsně před vstupem na pódium. To vše v režii autorsko-režisérské dvojice mladých filmařů Ondřeje Kurčíka a Pavla Brychty. Řada zábavných momentů střídá pohled na stresové situace v backstagi, nudu při nekonečném cestování a čekání, stejně tak emoce a euforii po úspěšných vystoupeních. Fanoušek tak má možnost zažít skupinu v prostředí, kam se za běžných okolností není možné podívat. Samotný hodinový koncert prezentuje skupinu ve skvělé formě před 10 tisíci nadšených posluchačů, kde nechybí skladby z posledního alba Drsnej kraj, tak i samozřejmě největší hity.\n\n11-Feat-Kolinss (Debustrol)-Vokál\n2018-ŠKWOR-1998-2018\n\n\n"}
{"id": "183587", "url": "https://cs.wikipedia.org/wiki?curid=183587", "title": "Valéry Giscard d'Estaing", "text": "Valéry Giscard d'Estaing\n\nValéry Giscard d'Estaing [\"valéri žiskár desté\", ], celým jménem Valéry René Marie Georges Giscard d'Estaing, někdy krátce \"Giscard\" nebo VGE (* 2. února 1926, Koblenz, Německo) je francouzský politik, dvacátý prezident Francouzské republiky od 27. května 1974 do 21. května 1981.\n\nNarodil se v rodině vysokého finančního úředníka a významného ekonoma, který tehdy byl s francouzskou okupační armádou v Německu. V 17 letech vstoupil do odbojového hnutí, po maturitě a přípravném roce na Lyceum Ludvíka Velikého (\"Lycée Louis-le-Grand\") v Paříži vystudoval inženýrskou Polytechniku École polytechnique a pak École nationale d'administration. Roku 1952 se oženil s Anne-Aymon Sauvage de Brantes, s níž pak měl čtyři děti.\n\nV letech 1952-1956 pracoval ve finanční inspekci, od roku 1956 byl poslancem francouzského parlamentu, roku 1962 se stal státním tajemníkem v ministerstvu financí a krátce nato ministrem. Roku 1966 byl z této funkce odvolán, zůstal však stále poslancem. Zasazoval se o evropskou integraci a podporoval vstup Velké Británie do EU. Když byl roku 1969 Georges Pompidou zvolen prezidentem, stal se Giscard opět ministrem financí a roku 1974 byl těsnou většinou zvolen prezidentem.\n\nJako prezident musel čelit dvěma ropným krizím (1973–1974 a 1979–1980), během nichž prudké zvýšení cen nafty zvýšilo inflaci a oslabilo francouzské hospodářství. Francie na to zahájila program výstavby jaderných elektráren. Giscard prosadil řadu liberalizačních opatření, zjednodušil prezidentský ceremoniál a výrazně podpořil evropskou integraci.\n\nZavedl pravidelné schůzky hlav evropských států, z nichž pak vznikla Evropská rada, posílil pravomoci Evropského parlamentu, který byl roku 1979 poprvé volen v přímé volbě. V úzké spolupráci s německým kancléřem Helmutem Schmidtem prosadil vytvoření evropské převodní měny ECU, která se stala předchůdcem eura a snížila rizika kurzových změn uvnitř EU. Od roku 1979 Zavedl neformální schůzky hlav států G8. V závěru období Giscarda poškodil skandál s dary od afrického diktátora Bokassy a ve volbě roku 1981 těsně prohrál s François Mitterrandem.\n\nPo porážce se věnoval regionální politice v kraji Auvergne, snažil se o sjednocení středopravicových stran a v letech 1989-1993 byl poslancem evropského parlamentu. Roku 2001 se stal předsedou Evropského konventu, který roku 2003 předložil návrh Evropské ústavní listiny. Téhož roku byl Giscard oceněn cenou Karla Velikého a zvolen členem Francouzské akademie. Po neúspěchu ústavní listiny ve francouzském a holandském referendu roku 2005 se z politiky stáhl, důležité otázky však často komentoval v novinách. Roku 2006 byl zvolen čestným občanem rodného města Koblence.\n\n!Stát/Město/Organizace\n!Stuha\n!Název\n!Datum udělení\n"}
{"id": "183588", "url": "https://cs.wikipedia.org/wiki?curid=183588", "title": "Hotchkiss H-35/38/39", "text": "Hotchkiss H-35/38/39\n\nTank Hotchkiss byl francouzským lehkým tankem, vzniklým v době před druhou světovou válkou, který byl určen pro potřeby francouzského jezdectva. Podobal se konkurenčnímu tanku Renault R-35, avšak nebyl tak úspěšný. Stroj byl zkonstruován roku 1934, o rok později vyjel jeho první prototyp, výroba začala roku 1935.\n\nKorba tanku byla snýtována z odlévaných částí. K jeho pohonu sloužil zážehový motor Hotchkiss o výkonu 75 hp. Podvozek sestával na každé straně z hnacího kola vpředu, šesti pojezdových kol, napínacího kola vzadu a dvou napínacích kladek. Ve věži byl lafetován kanón SA-18 ráže 37 mm se spřaženým koaxiálním kulometem Chatellerault ráže 7,5 mm. Velitel měl k dispozici malou kopuli s průzory a vstupní poklop v zadní části věže, který po svém sklopení poskytoval prostor k sezení mimo bojovou oblast.\nPrvním typem tohoto tanku byl Hotchkiss H-35. Byl vyráběn do roku 1936 a jeho celková produkce činila 400 kusů. Roku 1938 se vyráběl modernizovaný typ Hotchkiss H-38, který dostal silnější motor o výkonu 120 hp. Byla zvětšena zásoba paliva, čímž dosáhl tank většího dojezdu. Celkem bylo vyrobeno 800 kusů. Roku 1939 došlo k další modernizaci, přičemž tank dostal označení Hotchkiss H-39. Nejvýraznější změnou byl nový účinnější kanón SA-38 ráže 37 mm. Celková produkce činila 540 kusů.\n\nTanky Hotchkiss bojovaly proti německým vojskům již roku 1939 v Polsku a roku 1940 na západní frontě a v Norsku. Dále byly užívány ve francouzských koloniích, kde sloužily v řadách jak Vichistické Francie, tak i Svobodné Francie. Roku 1941 se v řadách Svobodných Francouzů účastnily bojů v Sýrii (jednalo se o stroje evakuované z Norska) a roku 1942 je Vichisté nasadili proti Američanům v severozápadní Africe. Po porážce Francie roku 1940 jich značné množství padlo do rukou Němců, kteří je označili jako PzKpfw 35H 734 (f) – Hotchkiss H-35 a PzKpfw 38H 735 (f) – Hotchkiss H-38 a H-39. Ti je nasadili v bojích na Balkáně a v Sovětském svazu, kde je používaly také jednotky Waffen SS. Z části tanků Němci odstranili věž a přebudovali tyto stroje na dělostřelecké tahače. Později jakožto zastaralé dodali Němci část tanků několika svým spojeneckým státům a tanky tvořily také výzbroj druhořadých jednotek nasazených na obranu Atlantického valu, a tak roku 1944 byly použity k bojům proti spojeneckým vojskům, která se vylodila v Normandii. Po druhé světové válce sloužily tyto tanky v izraelské armádě až do roku 1956.\n\n"}
{"id": "183594", "url": "https://cs.wikipedia.org/wiki?curid=183594", "title": "Pňovanský most", "text": "Pňovanský most\n\nPňovanský most je železniční most přes přehradu Hracholusky na železniční trati z Pňovan do Bezdružic. Vznikl na základě zemského zákona o podpoře výstavby drah z roku 1892. První návrh mostu z roku 1894 počítal s vybudováním pilířů z ocelové konstrukce, ale nebyl schválen, takže současná podoba mostu vychází z druhého návrhu z roku 1897. Tvoří ho dva zděné mostní pilíře nad přehradou o výšce 44 metrů (včetně základů) a dva zemní pilíře na každé straně mostu. Nad nimi jsou tři ocelová pole, z nichž každé je 55 metrů dlouhé. Most doplňují dva kamenné oblouky. Celková délka mostu je 210 metrů a spočtená váha ocelové konstrukce je 461 144 kg.\nStavba mostu započala v roce 1899 a byla dokončena v roce 1901. Původně byl most postaven nad řekou Mží a výška byla cca 47 metrů. V roce 1963 bylo údolí zatopeno přehradou Hracholusky a výška mostu tak klesla na nynějších 37 metrů. Ještě předtím došlo ke zpevnění mostních pilířů, aby odolaly zvýšené hladině vody. Ocelová konstrukce mostu se kromě průběžných nátěrů dočkala první větší opravy mezi lety 1969 až 1972. V současné době most stále slouží původnímu účelu a od 90. let je též oblíben vyznavači adrenalinových sportů.\n\nKoncem července 2018 začala rozsáhlá rekonstrukce mostu. 1. července 2018 došlo k symbolickému rozloučení se se starým mostem projetím po něm parní lokomotivou. Rekonstrukce mostu se týká výměny tří hlavních ocelových polí, zesílení spodní stavby injektážemi a je i dobudována lávka pro pěší a cyklisty. Pro výměnu ocelových polí byla použita unikátní metoda nasunutí nového pole na původní most, spojení a otočení kolem vodorovné osy. Oprava byla dokončena v dubnu 2019 a 27. dubna 2019 proběhla úspěšná zátěžová zkouška pomocí tří lokomotiv řady T 679.1 (781) zvanými Sergej. Provoz na trati byl obnoven v podvečer 30. dubna 2019.\n"}
{"id": "183599", "url": "https://cs.wikipedia.org/wiki?curid=183599", "title": "Leopold I. Vilém", "text": "Leopold I. Vilém\n\nLeopold I. Vilém Habsburský, resp. Rakouský (5. ledna 1614 Štýrský Hradec – 20. listopadu 1662 Vídeň) byl rakouský arcivévoda, který byl biskup, arcibiskup, velmistr řádu německých rytířů a nizozemský místodržitel.\n\nByl nejmladší syn a sedmý potomek císaře Ferdinanda II. z jeho prvního manželství s Marií Annou Bavorskou. Jeho starší bratr Ferdinand se stal císařem a sestra Cecílie Renata polskou královnou.\n\nOd mládí byl Leopold Vilém předurčen k církevní kariéře. Ještě v dětském věku, roku 1625, se stal nástupcem svého strýce arcivévody Leopolda v úřadu pasovského biskupa a ujal se také opatství v alsaských klášterech Murbach a Lüders. O dva roky později v roce 1627 ho svým biskupem zvolila halberstadtská kapitula. V letech 1629–1631 byl opatem v hesenském Hersfeldu. Roku 1629 získal hodnost magdeburského biskupa.\nV roce 1637 byl zvolen biskupem olomouckým, avšak neměl biskupské svěcení, a proto biskupství spravovali administrátoři z řad kanovníků olomoucké kapituly. Roku 1642 byl zvolen velmistrem řádu německých rytířů, jehož členem byl od svých jedenácti let. Roku 1655 byl zvolen biskupem ve slezské Vratislavi. Jeho činnost na poli církevním byla většinou ryze formální, omezovala se především na reprezentační funkce.\n\nOsobní zájmy arcivévody, který nikdy nepřijal vyšší svěcení, směřovaly k vojenství, diplomacii, vysoké politice, sběratelství a umění. Proslul jako mecenáš umění.\n\nV roce 1639 převzal vrchní velení nad císařskou armádou a snažil se vytlačit z Čech a ze Slezska švédská vojska. V letech 1646–1656 byl místodržícím ve španělském Nizozemí (dnešní Belgie), kdy zastupoval španělského krále Filipa IV.. Zde také naplno rozvíjel své sběratelské aktivity.\n\nPo smrti svého bratra císaře Ferdinanda III. uvažoval o kandidatuře na císařský trůn. Stal se také důvěrníkem a rádcem svého synovce Leopolda I. Postupně se stáhl do ústraní a věnoval se reformě Řádu německých rytířů.\nZemřel ve věku 48 let a byl pohřben v rodové hrobce Habsburků ve vídeňském klášteře kapucínů.\n\n\n\n"}
{"id": "183600", "url": "https://cs.wikipedia.org/wiki?curid=183600", "title": "René Coty", "text": "René Coty\n\nRené Jules Gustave Coty (20. března 1882, Havre – 22. listopad 1962, Havre) byl francouzský politik a sedmnáctý prezident Francouzské republiky.\n\nVystudoval Univerzitu v Caen, působil v Le Havru jako právník a komunální politik, byl členem Radikální strany. Bojoval v první světové válce u pěchoty, zúčastnil se bitvy u Verdunu. V roce 1923 byl zvolen poslancem Národního shromáždění a v roce 1936 senátorem. V letech 1947–1948 byl ministrem pro obnovu a městské plánování ve vládě Roberta Schumana. V roce 1952 se stal místopředsedou Senátu. Dne 23. prosince 1953 ho parlament zvolil prezidentem, do úřadu nastoupil 16. ledna 1954. Jeho funkční období bylo poznamenáno častým střídáním vlád a alžírskou válkou. Poté, co referendum v září 1958 schválilo novou ústavu, nahradil Cotyho v prezidentské funkci Charles de Gaulle a tím skončila čtvrtá Francouzská republika. Po odchodu z Elysejského paláce působil Coty v Académie des sciences morales et politiques.\n\nV Le Havru je po něm pojmenováno obchodní centrum Espace Coty. Jeho pravnukem je spisovatel Benoît Duteurtre.\n\n"}
{"id": "183612", "url": "https://cs.wikipedia.org/wiki?curid=183612", "title": "Scipio", "text": "Scipio\n\nScipio (plurál \"Scipiones\") bylo římské \"cognomen\" užívané nejslavnější větví římského patricijského rodu Corneliů. Scipioni byli tradičně politickými spojenci Paullů, jedné z větví rodu Aemiliů. Mnozí příslušníci této rodiny se vyznamenali obzvláště během punských válek proti Kartágu. Jejich rodinná hrobka, pocházející ze 3. století př. n. l., objevená v roce 1614 a zcela odkrytá v roce 1780, obsahuje cennou sbírku latinských nápisů, jež jsou významným historickým pramenem z doby římské republiky.\n\n"}
{"id": "183613", "url": "https://cs.wikipedia.org/wiki?curid=183613", "title": "Šáchor", "text": "Šáchor\n\nŠáchor (\"Cyperus\") je rod jednoděložných rostlin z čeledi šáchorovité (\"Cyperaceae\"). Tento článek pojednává o rodu šáchor v širším pojetí (\"Cyperus\" s.l.). Někteří autoři (např. Dostál 1989) z něho vydělují ještě další menší rody, např. šáchorek (\"Pycreus\" Beauv.), šáchoreček (\"Acorellus\" Palla in Haller et Brand), trojřadka (\"Dichostylis\" Beauv.) zelenošáchor (\"Chlorocyperus\" Rikli) atd.\n\nJedná se o jednoleté až vytrvalé trsnaté nebo netrsnaté byliny, často s oddenky či výběžky, vzácněji i s hlízami. Jsou jednodomé, převážně s oboupohlavnými květy, vzácně jsou některé květy jednopohlavné. Lodyhy jsou trojhranné nebo oblé. Listy jsou většinou jen na bázi, jsou jednoduché, přisedlé, s listovými pochvami. Čepele jsou čárkovité, ploché či žlábkovité, naspodu kýlnaté, žilnatina je souběžná, jazýček chybí. Květy jsou v květenstvích, v dvouřadě uspořádaných kláscích. Klásky skládají další složená vrcholová nebo zdánlivě boční květenství, zpravidla různě uspořádané kružele, vzácně je klásek jen jediný. V květenství jsou listeny, spodní je nejdelší a vzácněji napodobuje pokračování stonku, potom se zdá květenství zdánlivě boční. Květy vyrůstají z paždí plev. Okvětí chybí. Tyčinky jsou 1–3, jsou volné. Gyneceum je složeno ze 2–3, plodolistů, je synkarpní, blizny jsou 2 nebo 3, semeník je svrchní. Plodem je nažka, která je bikonvexní nebo trojhranná.\n\nJe známo asi 600 druhů (při širším pojetí rodu), které jsou rozšířeny často v tropech a subtropech, ale i v mírném pásu celého světa. Do rodu šáchor patří i papyrus (\"Cyperus papyrus\"). Také sem patří šáchor jedlý (\"Cyperus edulis\"), který se pěstuje pro jedlé hlízky (v ČR však jen výjimečně), které se nazývají zemské mandle, čufa nebo gomi.\n\nV ČR jsou původní 3 druhy. Všechny rostou na obnažených dnech rybníků a jiných vodních nádrží či nádržek. Zdaleka nejběžnější je šáchor hnědý (\"Cyperus fuscus\"). Mnohem vzácnější a kriticky ohrožený (C1) je šáchor žlutavý neboli šáchorek žlutavý (\"Cyperus flavescens\", syn.: \"Pycreus flavescens\"). Kriticky ohrožený (C1) je také šáchor Micheliův neboli trojřadka Micheliova (\"Cyperus michelianus\", syn.: \"Dichostylis micheliana\"). Další (v ČR nepůvodní) druhy byly zaznamenány jen jako výjimečně zavlečené či zplanělé. např.: šáchor hlíznatý (\"Cyperus rotundus\"), šáchor miličkový (\"Cyperus eragrostis\"), šáchor klubkatý (\"Cyperus glomeratus\"), šáchor jedlý (\"Cyperus esculentus\").\n\nJedná se o poměrně rozsáhlý rod, dělící se do více podrodů a sekcí. V tomto seznamu jsou uvedeny jen druhy, které jsou domácí v Evropě nebo se v Evropě vyskytují alespoň adventivně. Více druhů je uvedeno v článku Seznam druhů rodu \"Cyperus\".\n\n\nKvětena ČR: 8 nebo 9 dílů\n\n\n \n"}
