{"id": "91460", "url": "https://cs.wikipedia.org/wiki?curid=91460", "title": "Tren Urbano", "text": "Tren Urbano\n\nTren Urbano (, do češtiny přeložitelné jako \"městský vlak\") je 17,2 km dlouhý systém metra v hlavním městě amerického území Portorika, San Juanu a v jeho sousedních okresech Bayamón a Guaynabo. \n\nV současné době (2019) čítá jedinou trať, budovanou většinou jako nadzemní, mající však některé povrchové a podzemní úseky. Provozovatelem sítě je společnost API – Alternativa de Transporte Integrado.\n\n█ Tren Urbano má jen jednu linku, na které je 16 stanic. Pouze dvě z nich jsou v podzemí.\n\nAž do 50. let 20. století bylo město relativně klidným centrem ostrova, kde mělo hlavně význam zemědělství. Poté byla spuštěna operace \"Operación Manos a la Obra\", jejímž účelem bylo zprůmyslnění celého Portorika, investice přicházely hlavně z USA, jejichž součástí je Portoriko i nyní. Následně došlo k vyššímu stádiu automobilizace a urbanizace, což nastolilo nové dopravní problémy. Nejinak tomu bylo i v hlavním městě. \n\nPřestože se první návrhy na realizaci sítě metropolitní železnice – metra – již objevily roku 1967, k schválení celé koncepce došlo až roku 1989. V roce 1996 bylo oceněno celkem sedm projektů prvního úseku metra, nakonec byl vybrán ten, který navrhla společnost Siemens. Ta se také ujala výstavby, probíhající od roku 1997 a trvající 8 let. \n\nMetro se nakonec otevřelo prvním cestujícím 6. června roku 2005. Stavbu však provázelo mnoho problémů (problémy ve financování, spory mezi soukromým a veřejným sektorem), jejichž výsledkem bylo neustálé oddalování data oficiálního zprovoznění – původně mělo metro sloužit veřejnosti již od roku 2001. \n\nV současné době se žádné nové úseky sice nestaví, existují zato projekty na rozšíření metra do okresů jako je Carolina, Caguas nebo Santurce či na mezinárodní letiště. Některé části těchto nových úseků, většinou povrchových, mají být i podzemní.\n\n\n"}
{"id": "91464", "url": "https://cs.wikipedia.org/wiki?curid=91464", "title": "Saxofon", "text": "Saxofon\n\nSaxofon je jednoplátkový dřevěný dechový nástroj vyráběný převážně z mosazného plechu (profesionální modely také ze stříbra). Používá se především v jazzu (jako sólový nástroj i jako součást jazzových komorních souborů či orchestrů) a v stále větší míře i v klasické hudbě. Původním záměrem však bylo vytvořit nástroj vhodný pro dechové a vojenské orchestry. Do rodiny dřevěných dechových nástrojů patří kvůli své stavbě a způsobu jakým se na něj hraje. Již od počátku byly saxofony konstruovány výhradně z kovu.\n\nSaxofon vynalezl okolo roku 1840 belgický nástrojař, flétnista a klarinetista Adolphe Sax. Ačkoliv saxofony hned v několika velikostech zkonstruoval již na začátku 40. let 19. století, nástroj mu byl patentován až 28. června 1846, a to na 15 let. Nástroj byl poprvé představen veřejnosti na výstavě v Bruselu v roce 1841. Jednalo se o basový saxofon laděný v C. Sax také na počátku 40. let pořádal soukromé výstavy pro pařížské hudebníky. Jeho původním záměrem bylo vytvořit 14 typů saxofonů, realizovány byly jen některé.\n\nNení známo, co inspirovalo Saxe k vytvoření saxofonu, ale s největší pravděpodobností se pokusil nasadit klarinetovou hubičku na ofikleidu, což vytvoří nástroj se saxofonovým zvukem. Sax kromě jiných nástrojů konstruoval na konci třicátých let i ofikleidy.\nSaxovým záměrem, jasně stanoveným v jeho spisech, bylo zkonstruovat zcela nový dechový nástroj, který by zněl dobře v nízkých polohách a který by kombinoval dobrou ovladatelnost dřevěných nástrojů s masivním a razantním tónem žesťových nástrojů. Sax navrhl celkově 14 typů saxofonů, ale některé nebyly dodnes zkonstruovány.\n\nNástroj byl původně navržen pro potřeby klasických symfonických orchestrů, skladatelé ho ale dlouhou dobu prakticky ignorovali; v menší míře se prosadil jen u vojenských kapel. Masově se rozšířil až od nástupu jazzu na přelomu 19. a 20. století. Saxofon je svými zvukovými vlastnostmi pro tento žánr daleko vhodnější než pro potřeby vážné hudby.\n\nPo dobu platnosti patentu (1846 – 1866) nesměl být nástroj vyráběn ani upravován nikde jinde než v Saxově továrně, avšak tento i Saxovy četné další patenty byly neustále porušovány jeho soupeři. Po vypršení platnosti patentu v roce 1866 představilo mnoho různých výrobců své modely v různých úpravách.\n\nSaxofon je jednoplátkový nástroj (stejně jako klarinet), trubici má ale kónickou, proto se jeho akustické vlastnosti blíží spíše hoboji (klarinet má trubici válcovitého tvaru). Většina saxofonů má zahnutou trubici spíše z praktických důvodů (sníží se tím délka nástroje), na zvukové vlastnosti má tento prvek jen malý vliv. Saxofon přefukuje do oktávy (stejně jako hoboj), zatímco klarinet přefukuje do duodecimy. Hmatový systém je Boehmův, stejně jako u klarinetu nebo příčné flétny. Hmaty se však liší.\n\nTéměř všechny saxofony jsou vyráběny z mosazi. Následně se nástroj nalakuje nebo pokoví (stříbrem či zlatem), čímž sníží výskyt korozi a zlepší se jeho zvukové vlastnosti. V současnosti jsou oblíbené také laky, které novému saxofonu propůjčují starý a omšelý vzhled či různé barevné kombinace. Ty však ovlivňují zvuk spíše negativně.\n\nStejně jako v případě klarinetu má saxofon plátek připevněný na hubičku, každý typ saxofonu používá jinou velikost hubice, ligatury i plátku. Většina hráčů používá tradiční plátky z trstě rákosovité (\"Arundo donax\"), existují však i syntetické varianty, které se vyznačují vyšší trvanlivostí a odolností, za to neposkytují stejné zvukové vlastnosti.\n\nPřibližný rozsah saxofonu je asi dvě a půl oktávy. Všechny tóny nad tuto hranici jsou součástí přefukovaného rejstříku. Ke změně tónů dochází díky důmyslnému systému otvorů a klapek – saxofon má mezi 21 a 23 klapkami. Po zmáčknutí klapky dochází k otevření nebo uzavření jednoho či více otvorů. Počet klapek záleží na tom, zda má nástroj klapku pro Fis³, G³ a malé a. Fis klapka začala být od roku 1970 běžnou součástí nástrojů pro pokročilé hráče a profesionály, zatímco G klapku můžeme nalézt pouze na několika moderních sopránsaxofonech. Několik modelů barytonsaxofonů má přídavný otvor a klapku pro malé a.\n\nTéměř všechny saxofony jsou vyrobeny z mosazi – nejsou však řazeny mezi žesťové nástroje, ale mezi dřevěné dechové nástroje, protože zařazení není v tomto případě podmíněno materiálem, ale způsobem tvorby tónu.\n\nVýrobci zkoušeli i jiné materiály, s různým procentem úspěchu. V padesátých letech například společnost Grafton vyrobila saxofony z plastu. Několik společností, mezi nimi např. Yanagisawa, vyrobilo několik saxofonů z bronzu, díky kterému má prý nástroj plnější tón. Někteří výrobci dělají esa saxofonů nebo celé nástroje z mincovního stříbra.\n\nBývá používáno také niklové stříbro, z kterého vyrábějí nástroje např. Selmer, Yanagisawa, P. Mauriat či Keilwerth. Pro někoho mají tyto nástroje jasnější a silnější zvuk.\n\nPovrchová úprava\n\nKdyž je nástroj hotový, aplikuje výrobce na holou mosaz slabý nátěr. Lak nebo pokovení (stříbro, zlato) slouží k ochraně mědi před korozí a navíc dotváří atraktivní vzezření nástroje. Během let bylo používáno mnoho různých druhů a barev povrchové úpravy.\n\nSaxofonová hubička je podobná hubičce klarinetu. Hubičky se vyrábí z mnoha různých materiálů, nejčastěji však z ebonitu, plastu nebo kovu. Méně běžnými materiály jsou například sklo, dřevo, křišťál nebo dokonce kost. Kovové hubičky mají jasnější a ostřejší tón než běžné hubičky vyráběné z ebonitu. Někteří saxofonisté se domnívají, že plastové hubičky netvoří dobrý tón. Jiní tvrdí, že na materiálu hubičky nezáleží a na tón mají vliv spíše fyzické proporce jedince. Další názory říkají, že pro barvu tónu není rozhodující materiál hubičky, ale její tvar a provedení.\n\nKe hře na saxofon je potřeba plátek. Saxofonový plátek je podobný jako plátek, který se používá na klarinet, je ovšem širší. Každý typ saxofonu (alt, tenor,…) má plátek jinak veliký. Plátky jsou běžně dostupné v různých stylech, tvrdostech a také od různých výrobců. Každý hráč zkouší plátky různě silné, aby zjistil, která tvrdost je pro jeho ústa a styl hry nejvhodnější. Tvrdost plátků je v rozmezí od 1 (měkké) do 5 (tvrdé). Stupnice není standardizována; proto je například plátek značky Rico o tvrdosti 3 měkčí než stejně tvrdý plátek značky Vandoren.\n\nAdolphe Sax patentoval 2 rodiny saxofonů:\nKaždá rodina se skládá ze sedmi základních nástrojů.\n\nSax také plánoval postavit subkontrabasový (bourdonový) saxofon, ale k jeho realizaci nikdy nedošlo.\n\nV nedávné době byl postaven sopranissimový saxofon (Sax ho nenavrhoval z důvodů velkých technických obtíží při stavbě). Dostal přezdívku \"Soprillo\", je laděn in B a zní o kvintu výše než sopraninový saxofon.\n\nLadění se střídá, jako např. v orchestrální rodině:\n\nZápis pro všechny saxofony je v houslovém klíči. Standardní rozsah je od (malého) b po f³ nebo fis³. Znějící rozsah je u každého saxofonu jiný.\n\nV současnosti se používají takřka výhradně „vojenské“ typy, zejména sopránový (in B), altový (in Es), tenorový (in B) a barytonový (in Es).\n\nJediný nástroj z orchestrální rodiny, který dosáhl větší popularity, byl tenorsaxofon in C (v angličtině \"C-melody tenor saxophone\"), používal se zejména ve 20. a 30. letech 20. století.\n\nTóny, které jsou výš než F³, se u všech saxofonů považují za součást altissimového rejstříku a jsou tvořeny speciálním nátiskem a hmaty. Sám Sax mistrovsky ovládal tuto techniku.\n\nV polovině dvacátého století se někteří hráči odmítali naučit hrát v altissimovém rejstříku. V mnoha článcích, které byly napsány v tomto období, se hovoří o používání altissimových tónů jako o akrobatických kouscích, které falšují nebo využívají špatný prstoklad. Na altissimovém rejstříku ovšem není nic falešného. Stejně jako u ostatních dřevěných dechových nástrojů, hráč pouze využívá harmonických kmitů, aby tak rozšířil rozsah nástroje. U saxofonu však vyžaduje zvládnutí těchto kmitů mnohem větší úsilí než u jiných dřevěných dechových nástrojů.\n\nTéměř všechny saxofony jsou transponující nástroje. Sopraninový, altový a barytonový jsou laděny v Es, zatímco sopránový, tenorový a basový v Bb. Jelikož všechny nástroje používají stejné uspořádání klapek a prstoklad pro vytvoření tónů, není pro schopného hráče velký problém přejít z jedné velikosti saxofonu na jinou. Hraje-li saxofonista psané C na altsaxofon, zní Es (sexta dolů). Hraje-li ovšem hráč psané C na tenorsaxofon, zní Bb (nóna dolů). Barytonsaxofon hraje o oktávu níž než altsaxofon a sopránový saxofon zní o oktávu výš než tenorový.\n\nProtože barytonový a altový saxofon jsou laděny v Es, mohou hráči hrát z partu psaného v basovém klíči, pokud ho budou číst jako houslový a přidají si tři křížky v předznamenání. Tato metoda, substituce klíčů, umožňuje barytonsaxofonistovi (nebo jakémukoliv jinému hráči, který hraje na nástroj laděný v Es) hrát z partů psaných pro fagot, tubu, pozoun nebo kontrabas. To může být užitečné postrádá-li kapela nebo orchestr jeden ze zmíněných nástrojů.\n\nVětšina barytonsaxofonů vyrobených po roce 1980 má přídavnou klapku pro malé A (koncertní C), avšak dříve vyrobené barytonové saxofony a ostatní typy saxofonů tuto klapku nemají (s výjimkou některých bassaxofonů a několika výjimečných altsaxofonů vyrobených společností Selmer). Skladatelé píšící pro barytonsaxofon, kteří vyžadují malé a, by si měli být vědomi toho, že mnoho hráčů nebude moci tuto notu z důvodu absence požadované klapky zahrát.\n\nNejdéle jsou saxofony využívány v dechových souborech, již krátce po svém uvedení je začala používat francouzská armáda. Saxofon kombinuje výhody dřevěných nástrojů (lehkou ovladatelnost jak při hře, tak za chůze) a průrazný tón žesťových nástrojů; pro účely zejména vojenských kapel je tedy velice vhodný.\n\nKvůli svým zvukovým vlastnostem se v klasické hudbě nikdy ve větším měřítku neprosadil. Pro tyto účely je jeho tón příliš robustní a ostrý. Přesto existuje několik koncertů pro sólový saxofon a orchestr.\n\nJazz je bez saxofonu takřka nemyslitelný – naprostá většina jazzových souborů obsahuje tento nástroj, buď jako sólový nebo doprovodný.\n\nVelice časté je seskupení saxofonů do malých souborů, jejich zvuk velice dobře splývá. Oblíbený je saxofonový kvartet – sopránový, altový, tenorový a barytonový, místo sopránového se někdy používá altsaxofon. Větším komorním hudebním tělesem je saxofonový orchestr, nejčastěji složen z 12 nástrojů (přičemž obsazení se může měnit): sopraninový, dva sopránové, tři altové, tři tenorové, dva barytonové a jeden basový saxofon.\n\nTypická saxofonová sekce v big bandu se skládá z 2-6 altsaxofonů, 1-3 tenorsaxofonů a jednoho barytonsaxofonu. Sopránsaxofon se používá většinou jen k sólové hře, popř. v komorních saxofonových souborech.\n\nMezi nejznámější výrobce saxofonů patří Buffet Crampon, Cannonball, Julius Keilwerth, Leblanc, P. Mauriat, Roland, Selmer, Yamaha a Yanagisava. V České republice je předním výrobcem Amati Kraslice.\n\nZa tradiční výrobce jsou považovány firmy Keilwerth, Selmer, Yamaha a Yanagisava, kteří někdy bývají označováni termínem „Velká čtyřka“.\n\nMnoho lidí se domnívá, že stát se schopným saxofonistou je poměrně jednoduché, a to hlavně v případě přecházíme-li z jiného dřevěného dechového nástroje, ale většinou je potřeba značné množství práce, aby byl člověk schopen vytvořit příjemný tón a dokonalou techniku.\n\nTechnika hry na saxofon je závislá na stylu, kterému se chce hráč věnovat (klasika, jazz, rock, funky, atd.), a také na tónu, který chce daný hráč být schopen vytvořit.\n\nNátisk se většinou tvoří tak, že hráč má hubičku vloženou v ústech ne více jak do půlky (asi 1cm). Spodní ret je podepřen spodními zuby a dotýká se plátku. Vrchní zuby lehce tlačí z vrchu na hubičku a tím stabilizují herní pozici. Horní ret slouží k utěsnění a zabraňuje úniku vzduchu. Saxofonový nátisk se přirovnává se k pískání.\n\nSaxofonové vibrato je podobné smyčcovému nebo vokálnímu vibratu. Rozdíl je pouze v tom, že vibrace jsou tvořeny za pomoci čelisti namísto prstů nebo bránice. Pohyb čelisti si můžeme simulovat vyslovením slabik „wa-wa-wa“ nebo „taj-yai-yai“. Opět záleží na hráči, která metoda je pro něho nejlepší pro vytvoření správného vibrata. Zatímco většina lidí tvrdí, že vibrato není pro saxofon důležité (důležitější je podle nich kvalitní tón), jiní tvrdí, že je to nedílná součást typické saxofonové barvy. Klasické vibrato se u jednotlivých hráčů liší. Mnoho klasických hráčů si bere za vzor vibrato, které tvoří houslisté. Ještě mnohem více se u jednotlivých hráčů liší jazzové vibrato.\n\nK vytvoření nových a zajímavých tónů může být použito mnoho různých efektů.\n\n\n\n\nVětšina saxofonistů nehraje pouze na jediný typ nástroje, ale s oblibou používá více typů, které mnohdy střídají i s ostatními nástroji, především s klarinetem nebo příčnou flétnou. Nejznámějšími saxofonisty jsou:\nZ českých zejména Felix Slováček, Jiří Stivín, Viktor Kotrubenko, František Kop, Jiří Hála, Štěpán Markovič, Svatobor Macák, Radek Zapadlo, Ondřej Štveráček, Andrea Kolmanová, Rostislav Fraš, Ivan Myslikovjan, Jiří Šíma (hudebník), Vítek Malinovský, Mikoláš Chadima, Pavel Fiedler, Pavel Škrna (profesoři Pražské konzervatoře), Antonín Mühlhansl, Petri Herzanen, Petr Kovařík, Pavel Zlámal, Lubor Pokluda, Michal Žáček, Radim Hanousek nebo Jan Tříska.\n\n\n\n"}
{"id": "91467", "url": "https://cs.wikipedia.org/wiki?curid=91467", "title": "Makchie", "text": "Makchie\n\nMakchie, též macchie nebo makie (italsky \"Macchia\"), je jeden z nejčastějších vegetačních typů středomořské oblasti. Jedná se o porosty keřů a nízkých stromů, které v závislosti na stanovištních podmínkách někdy dosahují až pětimetrové výšky, jsou velmi husté a takřka neprostupné, jindy jsou nižší, řidší až ostrůvkovité, snadno průchozí. Většina současných makchií je sekundárního původu, vzniklá druhotnou sukcesí po vykácení původních středomořských lesů, především tvrdolistých doubrav; existuje však i makchie primární, vyrůstající v nízkých nadmořských výškách nejteplejších a nejsušších oblastí Mediteránu na stanovištích, jejichž podmínky nedovolují vznik lesní vegetace, jako jsou suché skalnaté svahy v blízkosti moře apod. Další degradací makchie, např. vlivem vypalování nebo nadměrné pastvy ovcí a koz, vzniká vegetace nazývaná jako garrigue nebo frygana, tvořená pouze drobnými řídkými keříky ostnitých nebo aromatických rostlin. \n\nHlavní složkou středomořské makchie jsou stálezelené či na léto opadavé dřeviny jako planý olivovník (\"Olea europea\" subsp. \"oleaster\"), řečík lentišek (\"Pistacia lentiscus\"), rohovník obecný (\"Ceratonia siliqua\"), dub kermesový (\"Quercus coccifera\"), zmarlika Jidášova (\"Cercis siliquastrum\"), jamovce (\"Phillyrea\" spp.), keřovitý pryšec \"Euphorbia dendroides\", řešetlák proměnlivý (\"Rhamnus alaternus\"), některé jalovce (\"Juniperus oxycedrus\", \"J. phoenicea\"), planiky (\"Arbutus unedo\", ve východním Středomoří \"A. andrachne\") nebo nízká palma \"Chamaerops humilis\"; na degradovaných stanovištích též mnohé keře z čeledi bobovitých jako vítečník sítinovitý (\"Spartium junceum\") nebo zástupci rodu čilimka (\"Calicotome villosa\" aj.). Z nižších druhů zde roste rozmarýn (\"Rosmarinus officinalis\"), vřesovec \"Erica arborea\", listnatec pichlavý (\"Ruscus aculeatus\"), mnozí zástupci rodu cist (\"Cistus\") a další. Bylinné patro je tvořeno různými cibulovitými či jednoletými rostlinami, které přežívají horké a suché středomořské léto pouze ve formě podzemních hlíz či semen; nápadnou cibulovitou rostlinou vyrůstající v makchiích je například asfodel.\n\nPodobná keřovitá vegetace je vyvinuta i v jiných oblastech světa se středomořským typem klimatu, například v Kalifornii, kde se nazývá chaparral, v jižní Africe (fynbos), v jižní Austrálii nebo v Chile.\n\n\n"}
{"id": "91469", "url": "https://cs.wikipedia.org/wiki?curid=91469", "title": "Tajné spisy Henriho Lobineaua", "text": "Tajné spisy Henriho Lobineaua\n\nTajné spisy Henriho Lobineaua ( \"Dossiers secrets d'Henri Lobineau\"), také nazývané Lobineauovy spisy nebo Tajné spisy, jsou sérií podvržených dokumentů zhotovených francouzským fabulátorem Pierrem Plantardem a jeho pomocníkem Philippem de Cherisey a následně mezi lety 1964–1967 uložených ve Francouzské národní knihovně jako anonymní dar. V centrální kartotéce jsou evidovány od roku 1975 pod označením „4° LM1 249“.\n\nNejde o staré pergameny, ale o soudobé dokumenty, v současnosti přenesené na mikrofilm a dostupné prostřednictvím vyhledávače. Jejich rozsah není velký. Pevné desky obsahují různorodý soubor veskrze neúplných dokumentů: výstřižků z novin, dopisů, vložených reklamních listů, několik rodokmenů a stránky zřejmě vytržené z jiných děl, často opatřené poznámkami a rukopisnými opravami.\n\nPrvní byl v lednu 1964 uložen dokument s názvem \"Généalogie des rois mérovingiens et origine de diverses familles françaises et étrangères de souche mérovingienne\" (\"Genealogie merovejských králů a původ rozličných francouzských i zahraničních rodin z rodu Merovejců\"). Okopírovaný dokument je podepsán jakýmsi Henrim Lobineauem. Zabývá se otázkou merovejských králů a tím, jak jejich pokrevní potomstvo zůstává přítomno v mnohých francouzských rodinách. Rodina Plantardových zde figuruje v přímé linii s jistým Sigebertem IV., představujícím utajeného syna Dagoberta II.\n\nDruhý úředně potvrzený vklad se datuje do srpna 1965. Má titul \"Les descendants mérovingiens ou l'énigme du Raz?s Wisigoth\" (\"Potomci Merovejců aneb tajemství Razés v době Visigótů\"), který je podepsán jiným pseudonymem „Madeleine Blancasall“ a naznačuje opět existenci jakéhosi potomstva Merovejců, ale tentokrát spojené s tajemstvími oblasti Razes, v regionu Rennes-les-Baines a nedalekého Rennes-le-Château.\n\nTřetí dokument byl uložen v květnu 1966. Objevil se pod titulem \"Un trésor mérovingien ?… Rennes-le-Château…\" (\"Poklad Merovejců v… Rennes-le-Chateau…\" podepsaný Antoinem l´Ermite. Jednoznačně se jedná o pseudonym odvozený ze jména oblíbeného sv. Antonína Poustevníka (\"l´Ermite\" = „poustevník“), jehož sochu lze nalézt v chrámu v Rennes-le-Chateau. Dokument představuje brožurka o devíti stranách, která není nic jiného než reprodukce kapitol z knihy Roberta Charrouxe, autora obecně se specializujícího na záhady a jednoho z prvních, který psal o záhadách Rennes-le-Chateau. Text knihy a jeho kopie jsou shodné až na dvě drobné změny.\n\nČtvrtý dokument datovaný v listopadu 1966 se představuje jako dodatek k prvnímu dokumentu. Autor, jakýsi S. Rouxe, zde uvádí výpovědi učiněné jistým Lionelem Burrusem. Nachází se zde kopie jeho článku napsaného do časopisu \"Genevoiský katolický týden\" (\"Semaine Catholique Genevoise\"), nadepsaného \"Uděláme tečku\", ve kterém identifikuje Lobineaua jako Leo Schidlofa, zemřelého o měsíc později ve Vídni ve věku 80 let. S. Rouxe obviňuje Burruse a Schidlofa z toho, že jsou sovětští agenti. Ve skutečnosti však pro zmiňovaný časopis žádný takový autor nikdy nepsal a dokument je zřejmě záměrně napsaný odlišným stylem, aby se nejevil jako psaný Lobineauem, autorem prvního dokumentu.\n\nPátý dokument, který poněkud narušuje sérii, nese název \"Serpent rouge\" (\"Červený had\"). Je to odvážná báseň v próze o třinácti strofách, pojmenovaných podle znamení zvěrokruhu (včetně dodatečného 13. znamení Hadonoše, vloženého mezi znamení Štíra a znamení Střelce) spojená se sérií plánů a diagramů týkajících se semináře v ulici St. Sulpice a sousedícího kostela Saint-Germain-des-Prés v Paříži. Místa, která Plantard navštěvoval v mládí. Dokument byl opatřen razítkem při podání na poštu dne 20. března 1967, ovšem s textem podepsaným 15. února 1967. Toto časové rozmezí je důležité v souvislosti se třemi předpokládanými autory: Pierrem Feugerem, Louisem Saint-Maixentem a Gastonem de Kokerem. Všichni byli skutečnými osobami a všichni zemřeli mezi 15. únorem a 20. březnem 1967. Je možné, že skutečný autor se pokusil zastřít svou totožnost tím, že použil tři jména nalezená v novinové rubrice nekrologů mezi sebevražednými úmrtími.\n\nŠestý a poslední soubor dokumentů této série se jmenuje \"Le Dossiers secrets de Henri Lobineau\" (\"Tajné spisy Henriho Lobineaua\") a byl shromážděn jakýmsi Philippem Toscan du Plantierem. Titul dal jméno celé sérii a zároveň podal i poslední zprávu o identitě autora spisů: Lobineauovi. V Národní knihovně byl uložen v dubnu 1967.\n\n\"Henri Lobineau\" je pseudonym odvozený z názvu ulice \"rue Lobineau\" ležící blízko ulice St. Suplice v Paříži. Určité pozdější texty z těchto spisů jsou jako skutečnému autorovi připisovány Leo Schidlofovi, protože texty odpovídají jeho stylu, třebaže byly zveřejněny až po jeho smrti v říjnu 1966. Leo Schidlof byl rakouský obchodník s uměním, který se usadil v Londýně v roce 1948. Jeho dcera vždy popírala, že by její otec někdy použil tento pseudonym, nebo že by měl jakoukoliv spojitost s touto publikací. Ke vzniku zmatku přispělo i tajné společenství „Převorství sionské“ (viz níže), které v sedmdesátých letech 20. století vydalo texty s tvrzením, že Henri Lobineau byl francouzský aristokrat, Henri, hrabě z Lénoncourtu.\n\nMezi spisy je rukopis datovaný do roku 1956, který potvrzuje existenci tajné společnosti nazvané Převorství sionské a vypráví jeho údajnou historii od předpokládaného založení Godefroyem de Bouillon v roce 1099. Nalezneme zde také seznam velmistrů, kteří se vystřídali v čele této organizace od 12. století, mezi kterými figurují Leonardo da Vinci, Victor Hugo, Claude Debussy i Jean Cocteau.\n\nCílem Převorství sionského údajně bylo nastolení vlády potomků dynastie Merovejců pokrevně spřízněné s Ježíšem Kristem ve Francii, v celé Evropě i Jeruzalémě. Později se ukázalo, že celý podvod měl pravděpodobně sloužit k potvrzení Plantardova vlastního nároku na francouzský trůn.\n\n"}
{"id": "91475", "url": "https://cs.wikipedia.org/wiki?curid=91475", "title": "František Stárek", "text": "František Stárek\n\nFrantišek „Čuňas“ Stárek (* 1. prosince 1952 Plzeň) je český publicista a historický badatel, bývalý šéfredaktor časopisu Vokno, disident, vězeň totality odsouzený na 5 let odnětí svobody; po roce 1989 zaměstnanec Bezpečnostní informační služby (BIS) a politik.\n\nPochází ze sedlácké rodiny z Libchav u Ústí nad Orlicí, jejich statek byl komunisty v roce 1952 znárodněn a rodina vystěhována. Otec Jaroslav byl vězněn v 50. letech, v roce 1960 zemřel na infarkt, jeho bratr Jaroslav byl vězněn za 2. světové války gestapem a podruhé na začátku normalizace.\n\nFrantišek Stárek se narodil v Plzni v roce 1952. Vyrůstal v Konstantinových Lázních ve vysídleném pohraničí, od dvou let do maturity v Teplicích. Roku 1968 byl přijat na Střední průmyslovou školu hornickou v Duchcově, kde se zapojil do tehdejšího studentského hnutí – Unie středoškoláků a učňů. Po jejím rozpuštění (podzim 1969) začal mít problémy spojené s délkou svých vlasů, což byl jeden z důvodů, proč po maturitě (1973) nedostal doporučení ke studiu na vysoké škole.\n\nMá dceru Alžbětu a nevlastního syna Jakuba.\n\nV roce 1973 Stárek začal pracovat v Praze, kde již měl řadu přátel v okruhu tehdy se formujícího českého undergroundu, kde byl znám pod přezdívkou \"Čuňas\". Podílel se na organizování hudebních produkcí a přednášek a na šíření samizdatové literatury. Ve známém případu s The Plastic People of the Universe byl souzen v Plzni spolu s K. Havelkou a M. Skalickým pro trestný čin výtržnictví v organizované skupině, kterého se měli dopustit tím, že společně zorganizovali a uskutečnili přednášku Ivana Jirouse a koncert Svatopluka Karáska a Karla Soukupa v Přešticích. U okresního soudu byl odsouzen k 8 měsícům vězení, krajský soud trest změnil na podmíněný, ve skutečnosti strávil půl roku ve vazbě ve věznici Plzeň-Bory.\n\nNa začátku roku 1977 se věnoval organizačním a distribučním aktivitám spojených s Chartou 77, kterou téhož roku také podepsal. V roce 1979 začal vydávat samizdatový časopis \"Vokno\", za což byl odsouzen ke dvěma a půl roku odnětí svobody a dvěma letům ochranného dohledu. Od roku 1979 se věnoval činnosti v Chartě 77 a spolupráci s Výborem na obranu nespravedlivě stíhaných.\n\nNa konci 80. let navštěvoval spolu s Jáchymem Topolem, Petruškou Šustrovou, Janem Macháčkem a dalšími podzemní univerzitu zaměřenou na českou literaturu. V únoru 1989 byl znovu zatčen jako šéfredaktor časopisu \"Vokno\" a společně s manželkou Ivou Vojtkovou odsouzen v jednom z posledních politických procesů v Československu ke dvěma a půl roku odnětí svobody a dvěma rokům ochranného dohledu za pobuřování. Trest si odpykával v Horním Slavkově.\n\nV hnutí českého undergroundu je nadále aktivní, spolu s Miroslavem Skalákem Skalickým pořádá festival undergroundové hudby a příbuzného umění Magorovo Vydří v Meziříčku u Třebíče.\n\nJe spoluautorem (spolu s Jiřím Kostúrem) knihy \"Baráky\", která popisuje zvláštní fenomén komun tzv. neorganizované mládeže v období komunistické totality.\n\nSpolupracoval na dokumentárním cyklu \"Fenomén Underground\", který uvedla Česká televize.\n\nDne 26. listopadu 1989 byl propuštěn na základě amnestie prezidenta republiky. Po propuštění se aktivně podílel na ustavování Občanského fóra. Od dubna 1990 do května 2007 pracoval v Bezpečnostní informační službě. V roce 1996 získal bakalářský titul na Právnické fakultě Masarykovy univerzity.\n\nOd roku 2008 pracuje v Ústavu pro studium totalitních režimů. Ve volbách do Senátu PČR v roce 2016 kandidoval jako nestraník za ODS v obvodu č. 25 – Praha 6. Se ziskem 13,71 % hlasů skončil na 3. místě, za Jiřím Růžičkou a Václavem Bělohradským. Do druhého kola nepostoupil.\n\n\n"}
{"id": "91479", "url": "https://cs.wikipedia.org/wiki?curid=91479", "title": "Černoboh", "text": "Černoboh\n\nČernoboh (\"Zcerneboch\", \"Cernebog\", \"Crnobog\", \"Zernebuch\") je božstvo Polabských Slovanů zmiňované ve 12. století Helmoldem z Bosau. Ten o něm píše:\n\nČernoboh nejspíše nebyl konkrétním kmenovým božstvem, ale personifikovaná představa negativního aspektu osudu jedince. Jeho protikladem mohlo být hypotetické božstvo Bělboh. Víra v existenci Černoboha mohla vzniknout pod vlivem křesťanství a jeho opozice Ďábla a Boha. Naďa Profantová uvádí i místní jména spojená s Černobohem, jistou horu ve Slezsku a istrijský hrad Cernohradus zmiňovaný již v roce 1102. Jméno lužické hory Czorneboh je až pozdějšího původu. S Černobohem může být totožný bůh Tiarnaglofi zmiňovaným v Knýtlinga saga.\n\n13. července 1852 sedlák Josef Kabeš na svém statku ve Skalsku, poblíž Mladé Boleslavi, kopal nový vchod do sklepa. Během kopání narazil na neznámou podzemní místnost. O nálezu se dozvěděl právě ve Skalsku pobývající amatérský archeolog Václav Krolmus a na místě nalezl kámen, na kterém četl v runovém písmu slovo Raksi. To spojil s indickým rakšásou a slovanským raráškem. Nalezl i další nápis, ale ten se mu nepodařilo rozluštit. Domnělou svatyni připsal polabskému božstvu Černobohovi a roku 1857 v Praze vydal brožurku \"Poslední božiště Černoboha s runami na Skalsku, v kraji Boleslavském, v Čechách\". Nakonec rozluštil i další nápisy a vyložil je jako další zasvěcení, například i blízkovýchodnímu Baalovi.\n\nUž v době vydání knihy existovaly pochybnosti o správném výkladu nálezu, ale za Krolmusova života, vzhledem k jeho stáří a zásluhám, se žádná kritika neobjevila.Roku 1865 vydal o božišti v Památkách archeologických článek František Xaver Josef Beneš, kde zpochybnil existenci run na kamenech a funkci sklepa jako božiště. Připustil však že mohlo jít o pohanské pohřebiště. Ve skutečnosti se jedná o sklep z 16. století, případně nanejvýše středověký.\n\n"}
{"id": "91480", "url": "https://cs.wikipedia.org/wiki?curid=91480", "title": "Leon I.", "text": "Leon I.\n\nLeon I., případně také Leo (400 – 474), byl východořímským císařem v letech 457 až 474.\n\nLeon se narodil v Thrákii a pocházel z nízkých poměrů. Po smrti Marciana byl velitelem vojska Asparem prohlášen za císaře. Aspar patrně předpokládal, že Leona bude možné snadno ovládat. Leon byl zřejmě prvním císařem, jehož korunovace byla provedena duchovním hodnostářem - v tomto případě konstantinopolským patriarchou. Ve spolupráci se západem plánované znovudobytí Afriky skončilo v roce 468 žalostnou vojenskou katastrofou a bylo spojeno s ohromnými finančními ztrátami. Navíc se zhoršila také situace na Balkáně. Někdejší Hunům podrobené germánské a sarmatské kmeny se usadily v dunajských provinciích a začaly ohrožovat zdejší římskou správu. Aspar, který byl sám Germán, byl Ostrogótům v Panonii nakloněn a uzavřel s nimi dohodu.\n\nOproti Asparovým očekáváním se však Leon ukázal jako zdatnější politik. Aby se mohl ubránit vzrůstajícímu tlaku Aspara, který navíc prosazoval na trůn svého vlastního syna, sestavil Leon novou císařskou gardu z Isaurů a vytvořil Asparovi protiváhu v osobě isaurského náčelníka Tarasicodissy, pozdějšího císaře Zenona, přičemž ho rovněž oženil se svojí dcerou Ariadne. Se Zenonovou pomocí byl nakonec Aspar v roce 471 zbaven moci a popraven. Což však mělo za následek eskalaci konfliktu s Ostrogóty.\n\nNa západě dosadil Leon za císaře Anthemia a později také Julia Nepota, aniž by zde však dosáhl uklidnění. Naproti tomu se Sásánovci na východě se mu dařilo udržovat mír, což říši vojensky ulehčilo. Nástupcem Leona se stal (jen na krátký čas) jeho vnuk Leon II., syn Zenona.\n\n\"Dějiny Byzance\", Nakladatelství Academia, Praha 1992, Praha 1994.\n\n"}
{"id": "91483", "url": "https://cs.wikipedia.org/wiki?curid=91483", "title": "Řada (matematika)", "text": "Řada (matematika)\n\nŘada (také \"nekonečná řada\") je matematický výraz ve tvaru formula_1, kde formula_2 je nějaká posloupnost.\n\nPokud jsou členy řady tvořeny čísly, tzn. každý člen formula_3 závisí pouze na svém pořadovém čísle formula_4, pak hovoříme o \"číselných řadách\" (\"řadách s konstantními členy\"). Každý prvek řady však může záviset nejen na svém pořadovém čísle formula_4, ale také na dalších parametrech. Takové řady označujeme jako \"funkční\" (popř. také \"funkcionální\"). Funkční řada je řada, jejímiž členy jsou funkce. Funkční řadu, kterou získáme z funkční posloupnosti formula_6, vyjadřuje výraz\npro formula_8, kde formula_9 je vzájemný průnik definičních oborů funkcí formula_10 až formula_11.\n\nZvolíme-li libovolné formula_12, pak získáme číselnou řadu formula_13.\n\nZ posloupnosti formula_2 lze vytvořit novou posloupnost formula_15, jejíž členy jsou určeny jako formula_16, tedy (konečný) součet prvních \"n\" prvků posloupnosti formula_17. Posloupnost formula_15 označujeme jako \"posloupnost částečných součtů\" nebo sumaci řady formula_19. Člen formula_20 této posloupnosti se nazývá \"formula_21-tým částečným součtem nekonečné řady\".\n\n\"Součet nekonečné řady\" je definován prostřednictvím limity posloupnosti částečných součtů jako\nTermín „řada“ bývá v některých případech ztotožňován s tímto součtem.\n\nMá-li posloupnost částečných součtů konečnou limitu, tzn.\npak říkáme, že řada je konvergentní (např. formula_24), popř. bodově konvergentní v případě funkční řady. Pokud uvedená limita neexistuje (např. formula_25 - posloupnost částečných součtů je oscilující) nebo je nevlastní, tzn. formula_26 (např. formula_27), pak říkáme, že řada je divergentní.\n\nPro číselné řady je součtem řady číslo. Pro funkční řady je součtem řady funkce formula_28.\n\nŘada formula_29 komplexních čísel formula_30, kde formula_31 jsou reálná čísla pro formula_32, je konvergentní tehdy a jen tehdy, konvergují-li obě řady formula_33 a formula_34.\n\nPokud formula_35 a formula_36, pak\n\nKonverguje-li řada formula_19, pak konverguje také řada formula_39. Jestliže konverguje řada formula_19, pak konverguje také řada, kterou z této řady získáme přidáním nebo odebráním konečného počtu členů. Pokud řada formula_19 diverguje, pak bude divergentní také řada, která vznikne z této řady přidáním nebo odebráním konečného počtu členů.\n\nU funkčních řad formula_42 označujeme množinu formula_43 všech formula_44, pro která je daná řada konvergentní, jako obor konvergence dané řady.\n\nPokud konverguje řada formula_1, ale nekonverguje řada formula_46, říkáme, že řada formula_1 \"konverguje neabsolutně\".\n\nPokud konverguje řada formula_46 i řada formula_1, pak říkáme, že řada formula_1 \"konverguje absolutně\".\n\nPro absolutně konvergentní řady platí komutativní, asociativní a distributivní zákony. Přesouváním členů absolutně konvergentní řady se nezmění konvergence ani součet řady.\n\nMáme-li dvě absolutně konvergentní řady formula_51 se součty formula_52, pak platí\nkde formula_55.\n\nŘadu funkcí formula_56 označíme jako \"stejnoměrně konvergentní\", pokud v uzavřené oblasti formula_57 komplexní roviny formula_58 existuje takové číslo formula_59 a k němu číslo formula_60, že pro libovolné formula_61 a formula_62 platí formula_63. Je-li formula_58 reálné, pak oblast formula_65 představuje interval.\n\nU konvergentních řad lze zavést tzv. zbytek řady po formula_21-tém součtu jako\n\nPodmínku konvergence řady lze vyjádřit také tak, že nekonečná řada konverguje právě tehdy, pokud k libovolnému kladnému číslu formula_68 existuje takové formula_60, že pro libovolné formula_61 platí nerovnost\n\nNutnou podmínkou konvergence řady formula_19 je\n\nPokud součet řady formula_19 vyjádříme ve tvaru formula_75, kde formula_20 je formula_4-tý částečný součet a formula_78 je zbytek řady po formula_4-tém částečném součtu, pak nutnou a postačující podmínku konvergence této řady lze vyjádřit vztahem\n\nNutná a postačující podmínka konvergence bývá také vyjadřována ve formě tzv. \"Bolzanova-Cauchyova kritéria\". Podle něj je nekonečná řada konvergentní právě tehdy, existuje-li k libovolnému formula_59 takové číslo formula_60, že pro libovolná formula_83 platí\n\nOperace sčítání v formula_85 je komutativní. Proto při sčítání konečného počtu čísel nezáleží na pořadí, v jakém jsou sčítány. Při nekonečně mnoha sčítancích tomu tak být nemusí.\n\nPřerovnáním řady formula_19 podle formula_87 se nazývá řada formula_88, kde formula_87 je bijekce formula_90.\n\nPokud je řada formula_19 absolutně konvergentní, pak její každé přerovnání je také absolutně konvergentní řada a má stejný součet.\n\nJe-li řada formula_19 neabsolutně konvergentní reálná řada, pak ke každému formula_93 existuje přerovnání formula_88, jež má součet formula_95. Rovněž existuje oscilující přerovnání formula_96.\n\nDůkaz: Označme \"K\" rozšířené reálné číslo rovné součtu kladných členů řady (je-li jich nekonečně mnoho, pak jej lze definovat jako součet řady s vynecháním nekladných členů nebo ekvivalentně jako supremum součtů konečných množin kladných členů). Podobně buď \"Z\" součet záporných členů řady.\n\nPak jsou jen tři možnosti:\na) \"K\" i \"Z\" jsou konečné, pak řada v každém přerovnání konverguje k číslu \"K+Z\".\nb) přesně jedno z nich je konečné, pak řada v každém přerovnání diverguje k tomu z nich, které je nekonečné\nc) Obě jsou nekonečná. Potom přerovnání konvergující k číslu \"s\" sestrojíme tak, že nejprve budeme nejdříve vkládat kladné čeny (počínaje největšími), dokud posloupnost částečných součtů (známe-li prvních \"n\" prvků vytvářeného přerovnání, známe i prvních \"n\" částečných součtů) nepřesáhne \"s\". Poté budeme vkládat záporné členy (počínaje těmi, které jsou v absolutní hodnotě největší), dokud posloupnost částečných součtů neklesne pod \"s\". Tento postup opakujeme donekonečna. Pokud řada obsahuje nulové členy, pak při každé \"změně směru\" vložíme jeden, dokud všechny nevyčerpáme. Tento postup lze formalizovat pomocí věty o definici rekurzí.\n\nJelikož \"K\" i \"Z\" jsou nekonečné, neexistuje žádný index formula_97, za nímž by již nedošlo ke změně směru. Z toho též plyne, že všechny členy původní řady budou vyčerpány, jedná se tedy skutečně o přerovnání.\n\nZbývá ukázat, že posloupnost částečných součtů konverguje k \"s\". Pro libovolné ε>0 z definice konvergence existuje index formula_98 takový, že všechny členy původní řady, které jsou v absolutní hodnotě větší, než ε, jsou v novém přerovnání vyčerpány před formula_98. Označme formula_100 nejbližší další index, kde došlo ke změně směru. Od tohoto indexu leží všechny částečné součty v intervalu \"(s-ε, s+ε)\", neboť jakmile je hodnota \"s\" překročena, dojde ihned ke změně směru. Přerovnaná řada tedy konverguje k \"s\".\n\nOscilující řady lze zkonstruovat podobně, přičemž přesáhne-li částečný součet číslo 1, přidáváme záporné členy, dokud částečný součet neklesne pod -1, pak přidáváme kladné.\n\nPro absolutně konvergentní řady formula_1 a formula_102 platí:\n\nČástečné součty: formula_104\n\nOznačme: formula_105\n\nŘekneme, že řada je Césarovsky sumovatelná, pokud existuje formula_106\n\nŘadu označíme symbolem formula_107 pokud formula_108\n\nObecně lze říci, že geometrická řada formula_110 konverguje právě tehdy, je-li formula_111.\nAčkoli je splněna nutná podmínka pro konvergenci řady, tj. formula_73, je součet této řady roven nekonečnu, tedy řada diverguje. Nazývá se harmonická, protože každý člen, kromě prvního, je harmonickým průměrem sousedních členů.\nformula_117\n\n"}
{"id": "91484", "url": "https://cs.wikipedia.org/wiki?curid=91484", "title": "Leon II.", "text": "Leon II.\n\nLeon II. (467 – 17. listopadu 474) byl východořímským císařem několik měsíců v roce 474. Byl synem Zenona a Ariadne, dcery Leona I.\n\nJako nejbližší mužský příbuzný císaře Leona I. byl určen za jeho nástupce. Regentem se stal jeho otec Zenon, který byl krátce poté ustaven rovněž jeho spolucísařem. Brzy se ukázalo, že to bylo velmi prozíravé rozhodnutí, neboť Leon po sotva roční vládě zemřel na neznámou nemoc.\n\n\n"}
{"id": "91489", "url": "https://cs.wikipedia.org/wiki?curid=91489", "title": "Hydroplán", "text": "Hydroplán\n\nHydroplán je letoun (letadlo) uzpůsobený k přistávání a startování na vodní hladině. Je buď opatřen velkými plováky, nebo je jeho trup postaven jako člun – v takovém případě se také nazývá létající člun.\n\nHydroplány byly vyvíjeny především v období mezi světovými válkami. Dnes se užívají jen pro speciální účely (hasicí a záchranářská letadla, malá dopravní letadla do vodních oblastí).\n\nPlováky či trup mají obvykle na zadní straně výrazný „stupeň“, který usnadňuje odpoutání letounu od vodní hladiny při startu.\n\nHydroplánu nebo létajícímu člunu který je navíc vybaven podvozkem a může přistávat a vzlétat jak ze země tak z vody, se říká obojživelné letadlo nebo také amfibické letadlo (nebo amfibie).\n\n"}
{"id": "91498", "url": "https://cs.wikipedia.org/wiki?curid=91498", "title": "Taussigova synagoga", "text": "Taussigova synagoga\n\nTaussigova synagoga v Praze byla vystavěna koncem 17. století jako soukromá modlitebna. Původně byla v barokním slohu a posléze byla zbořena při asanaci Josefova.\n"}
{"id": "91501", "url": "https://cs.wikipedia.org/wiki?curid=91501", "title": "Holašovice", "text": "Holašovice\n\nHolašovice (, , dříve také \"Holschowitz\") je vesnice v jižních Čechách v okrese České Budějovice, vzdálená 16 km západně od Českých Budějovic a je součástí obce Jankov. Zdejší unikátní soubor budov ve stylu tzv. selského baroka ze sedmdesátých let 19. století tvoří jedinečný celek, který je od roku 1995 vesnickou památkovou rezervací a roku 1998 byl zapsán do Seznamu světového kulturního dědictví UNESCO. V roce 2011 zde trvale žilo 147 obyvatel.\n\nVes, plánovitě založená kolem obdélné návsi snad někdy kolem poloviny 13. století, se připomíná k roku 1292, kdy Holašovice dostal od krále Václava II. klášter cisterciáků ve Vyšším Brodě v rámci náhrady za jiný majetek, vrácený dědicům rytíře Svatomíra z Němčic. Holašovice setrvaly v držení kláštera po následujících pět a půl století, až do zániku feudalismu. Za morové epidemie v letech 1520 až 1521 bylo okolí Holašovic těžce postiženo, sama vesnice se vylidnila a vyšebrodská vrchnost ji musela znovu osazovat. Jestliže v urbáři sepsaném kolem roku 1510 byla ještě jména holašovických obyvatel převážně česká, v jiném urbáři z konce 20. let se už jmenují zcela jiní obyvatelé němečtí. Ves tehdy čítala 17 usedlostí. Po třicetileté válce bylo dle soupisu poddaných podle víry, provedeného roku 1651, v Holašovicích 14 obydlených usedlostí s 52 obyvateli (bez dětí mladších 10 let).\n\nPo zrušení poddanství náležela ves od roku 1850 k obci Záboří a to až do roku 1964 vyjma kratičkého osamostatnění v roce 1951 spolu s osadou Lipanovice. S platností od dne 14. června 1964 tvoří Holašovice součást obce Jankov. Z národnostního hlediska bývaly Holašovice až do počátku 20. století německé: při sčítání lidu roku 1910 udávalo německou obcovací řeč 100 % zdejších obyvatel, v následujícím sčítání, již po vzniku Československé republiky, se v roce 1921 k německé národnosti hlásilo 69 % Holašovických. V roce 1925 zde byla zřízena česká škola, která fungovala až do roku 1965. V letech 1938 až 1945 byla obec Záboří (včetně Holašovic) v rámci odtrženého pohraničí připojena k Říši, po skončení 2. světové války došlo naopak v lednu a březnu 1946 k odsunu většiny německých obyvatel.\n\nV silné celosvětové konkurenci úspěch nominace významně podpořila skutečnost, že Holašovice tvoří živé a nezakonzervované společenství. Malá vesnice s celkovým počtem asi 140 obyvatel totiž slouží převážně k trvalému bydlení, většina budov je v soukromém vlastnictví. Neleží přímo při hlavních komunikacích a trasách, což je výhodou pro uchování klidného prostředí a této poloze také vděčí za unikátní zachovalost.\nVesnici tvoří 23 památkově chráněných výstavných usedlostí s celkovým součtem 120 budov, které utvářejí ucelený památkový soubor, včetně chlévů, stodol, maštalí, výměnků, sýpek, bran a různých ohrazení. Usedlosti jsou rozloženy po obvodu rozlehlé obdélníkové návsi o rozměrech zhruba 210 × 70 metrů.\n\nJe zde téměř stoprocentně dochovaný středověký systém řazení jednotlivých usedlostí štítovými průčelími obytných domů a sýpek, propojených ohradními zdmi s brankami a klenutými vjezdy do prostoru návsi. Uspořádání spolu s dochovaným štukovým dekorem tzv. lidového nebo selského baroka na většině průčelí dává celému sídlu neopakovatelnou atmosféru a výraz. Návštěvníka zavádí do prostředí vesnického sídla, jak bylo formováno složitým stavebním a výtvarným vývojem ve druhé polovině 19. století.\n\nOkolo rozlehlé obdélníkové návsi je i několik dalších budov, které nejsou evidovány jako nemovité kulturní památky, například bývalá obecní škola, dnes sloužící jako informační centrum. Mimo hranici památkové rezervace leží malé centrum zemědělské výroby, část areálu je v pronájmu soukromé výrobny dřevěného paliva. Novější zástavba z 20. století je orientována na severovýchodním okraji obce mimo historické jádro.\n\nNa louce nad jihovýchodním okrajem vesnice postavil v roce 2008 místní občan, Václav Jílek, novodobý kromlech zvaný Holašovický kruh (kamenný kruh o průměru 30 m z 25 balvanů různých tvarů a velikostí). V roce 2011 v jeho blízkosti postavil dolmen ze tří čtyřmetrových a osmitunových balvanů, na nichž leží plochý kámen jako střecha. Balvany jsou žulové a pocházejí z kamenolomu v Blatné. Slavnostní otevření dolmenu se konalo 25. června 2011 a byl při něm umístěn plochý kámen tvořící střechu.\n\n\n"}
{"id": "91502", "url": "https://cs.wikipedia.org/wiki?curid=91502", "title": "Lamarckismus", "text": "Lamarckismus\n\nLamarckismus je historická evoluční teorie, kterou vytvořil na počátku 19. století francouzský přírodovědec Jean Baptiste Lamarck. Dnes není obecně přijímána. Podle ní organismy pod vlivem prostředí směřují k vytváření stále složitějších a dokonalejších adaptivních forem. Lamarckismus předpokládá, že znaky získané během života organismu jsou dědičné a přenášejí se bezprostředně na další generaci. V této myšlence se zásadně liší od široce akceptovaného darwinismu, resp. neodarwinismu. Lamarck hovoří o vůli k pokroku, která je limitována nutností přizpůsobit se okolí.\n\nMezi vědci panuje konsenzus, že pokud vůbec dochází k lamarkistické evoluci, jen v minimální míře a pouze u jednoduchých, převážně jednobuněčných organismů.\n\nZnovuvzkříšení zažívá v určité podobě též v teorii memů.\n\nI když organismy dokáží v některých případech cíleně mutovat (trypanosomy, lidské B-lymfocyty), což je jedna ze základních myšlenek lamarckismu, tento evoluční mechanismus nemůže být příliš významným faktorem při evoluci organismů. Brání mu několik překážek:\n\nZa jistých okolností ovšem může evoluce postupovat lamarkistickou cestou. Zastánci neolamarckismu toto tvrzení upozorňují na několik případů, kdy nemusí platit darwinismus, ale lamarkismus.\n\n\n\n"}
{"id": "91503", "url": "https://cs.wikipedia.org/wiki?curid=91503", "title": "Doktor filozofie", "text": "Doktor filozofie\n\nDoktor filozofie (z lat. '), ve zkratce PhDr. psané před jménem, je akademický titul, který je udělován v oblasti humanitních, společenských (a v Česku od zrušení udělování titulu ve zkratce PaedDr.) i pedagogických věd na příslušných fakultách vysokých škol. Podmínkou k jeho obdržení je již získaný titul magistr (ve zkratce Mgr.) a složení rigorózní zkoušky z příslušného vědního oboru, jejíž součástí je i obhajoba rigorózní práce. Dnes se jedná zpravidla o fakultativní zkoušku spojenou s poplatky, nikoli o další formální studium – nejedná se o typ studia třetího stupně vysokoškolské soustavy (Ph.D. – doktor).\n\nPhDr. je historicky titul specifický pro české a slovenské univerzitní prostředí (za společného státu i v československém školství) spolu s dalšími tzv. malými doktoráty (7 v ISCED). Hovorově se tituly získané rigorózní zkouškou (PhDr., JUDr., RNDr. apod.) tedy obecně označují právě jako tzv. malé doktoráty. „Doktor filozofie“ je pak rovněž také překlad původního významu zkratky jiného titulu – Ph.D. (titul „doktor“, zkratka z lat. \"philosophiæ doctor\"), což je ale tzv. velký doktorát (8 v ISCED, ekvivalent dřívějšího CSc. či pozdějšího Dr.); tento vědecký titul Ph.D. (doktor) je však dosahován po ukončení magisterského studia dalším tříletým či čtyřletým doktorským studiem v příslušném doktorském studijním programu završený obhajobou disertační práce (tedy není dosahován v rámci rigorózního řízení), nejedná se tedy o ekvivalent titulu PhDr. (doktor filozofie), což je stále titul magisterské úrovně (7 v ISCED), který označuje de facto stejnou kvalifikaci jako Mgr. (magistr).\n\nNositel titulu magistr (Mgr.) mohl též v minulosti požádat na některých fakultách i o to, pakliže to umožňoval příslušný vnitřní předpis školy, aby mu byla stejná předložená magisterská (diplomová) práce rovněž uznána i jako rigorózní práce, podrobnosti většinou upravoval pokyn rektora, pokyn děkana atp. Rigorózum je ovšem v těchto případech v Česku i Slovensku finančně podmíněno – poplatky s tímto spojené jsou pak příjmem dané vysoké školy.\n\nDoktorát filozofie, stejně jako další, jsou platné jak v Česku, tak na Slovensku (díky mezinárodní smlouvě není třeba podstupovat tzv. nostrifikaci). Platí pro ně i stejný zápis – zkratka titulu se píše před jménem a od jména se odděluje mezerou, např. \"PhDr. Jan Novák\". Někdy se zkracuje na „dr.“, popř. na začátku větného celku jako „Dr.“ (např. \"Na Univerzitě Karlově vystudoval dr. Jan Novák. / Dr. Jan Novák vystudoval na Univerzitě Karlově.\")\n\nDoktorát filozofie bylo původně možné v Rakousku získat po absolvování tří rigorózních zkoušek, které byly pevně dány a které pokrývaly základní obory tehdejších studií na filosofických fakultách (filosofie, matematika a fyzika, všeobecné dějiny). Po Thunových školských reformách byl roku 1872 vydán nový rigorózní řád, který pro získání titulu PhDr. zavedl nutnost vypracování a obhájení disertační práce, jenž mohla být sepsána podle konkrétní fakulty německy, česky nebo také latinsky. Zároveň ovšem snížil počet zkoušek na dvě, přičemž kratší první byla opět z filosofie, ale déletrvající druhá už byla zaměřena na vědecký obor podle výběru kandidáta (dějiny a latina nebo řečtina; klasická filologie a starověké dějiny; dvojkombinace z matematiky, fyziky, chemie či jednoho z přírodovědeckých oborů – botaniky, zoologie nebo mineralogie). Taková podoba získání doktorátu, přes pozdější obměny volitelných předmětů, existovala v podstatě až do roku 1950 i v Československu, v oblasti přírodních věd byl ale udělován titul doktor přírodních věd. Až do roku 1953 používali studenti filosofických fakult, kteří již složili alespoň jednu státní zkoušku, neoficiální kandidátský titul PhC. (\"philosophiae candidatus\").\n\nPo reformě vysokoškolského studia z roku 1950 už nebyly od roku 1953 akademické tituly udělovány a návrat titulu doktora filosofie tak znamenal až další zákon o vysokých školách z roku 1966. Tehdy už ale nešlo o nejvyšší akademicko-vědecké ocenění, protože již byly zavedeny po sovětském vzoru tzv. vědecké hodnosti (CSc. a DrSc.). Titul PhDr. (dle zákona \"doktor filosofie\") nicméně opět nebyl automaticky udělován po absolvování vysoké školy, ale mohl být udělen pouze pokud absolvent opět obhájil písemnou práci a úspěšně složil rigorózní zkoušku ze zvoleného oboru a z jeho širšího vědního základu.\n\nPo revoluci byl novým vysokoškolským zákonem z roku 1990 akademický titul PhDr., tak jako ostatní \"fakultativní malé doktoráty\", zrušen. Místo toho byl po absolvování školy udělován titul magistra, obdobně jako v jiných zemích, kde jsou podmínky pro získání doktorátu, obtížnější. Boloňský proces pak sjednotil evropské vysokoškolské vzdělávání. Pro nesouhlas s tímto stavem byl od přijetí nového vysokoškolského zákona v roce 1998 tento titul znovu zaveden, a to nyní po dodatečné a zpoplatněné rigorózní zkoušce – jeho udělení tak nepředchází žádné další formální studium. Tento stav, kdy se uděluje jak PhDr. (doktor filozofie), tak Mgr. (magistr), přičemž oba označují de facto stejnou kvalifikaci (magisterskou úroveň, 7 v ISCED, \"master's degree\"), však bývá předmětem kritiky. Navíc zde vedle toho existuje standardní mezinárodní titul Ph.D. (doktor), jakožto titul, který značí vědce, ten se však správně píše za jménem (oddělen čárkou). Právě tuto kvalifikaci (8 v ISCED, \"doctor's degree\") vhodnou primárně pro vědeckou, resp. pedagogickou, činnost je pak možno od roku 1998 dosáhnout dalším 3-4letým studiem v doktorském studijním programu (doktor – Ph.D.), přičemž mezi lety 1990-1998 se jednalo o tzv. „postgraduální studium“ (doktor – Dr.) a v předchozím období (od roku 1953) se pak jednalo o tzv. „vědeckou aspiranturu“ (zmíněný kandidát věd – CSc.).\n"}
{"id": "91504", "url": "https://cs.wikipedia.org/wiki?curid=91504", "title": "Zenon (císař)", "text": "Zenon (císař)\n\nZenon (lat. Zeno) byl východořímský císař od 9. února 474 do 9. dubna 491 (s dvacetiměsíčním přerušením v letech 475–476). Pro jeho vládu byla příznačná lidová povstání a boje mezi církevními frakcemi, avšak v zahraniční politice byl celkem úspěšný. V době jeho vlády sice nastal konec západořímského císařství, nicméně východořímskou říši se mu podařilo stabilizovat.\n\nZenon, jehož původní jméno znělo Tarasicodissa, byl příslušníkem kmene Isaurů, který žil v horách jihozápadní Anatolie. Přestože Isaurové již přes dvě stě let vlastnili římské občanské právo a byli příslušníky říše, Římané je ještě v 5. století stále považovali za barbary.\n\nCísař Leon I. se obrátil na Tarasicodissu a Isaury někdy v šedesátých letech 5. století, když hledal alternativu ke svým germánským a alanským žoldnéřům, kteří se jevili stále více nespolehlivými. V roce 466 Tarasicodissa odhalil zradu Ardabura, syna tehdejšího velitele vojska, Alana Flavia Aspara. O dva roky později byl už Tarasicodissa považován za nejschopnějšího Leonova generála. Proslavil se tažením v Thrákii, kdy těsně unikl pokusu o vraždu, zatímco jeho sok Basiliskos málem ztratil celou říšskou flotilu v bojích s Vandaly v severní Africe. Leon pochopil, že získal zdatného vojevůdce. Nechal odstranit Aspara, a když se Tarasicodissa vrátil do hlavního města, byla mu udělena vysoká vojenská hodnost. Navíc si směl vzít Leonovu dceru Ariadne. Toto všechno Leon vykonal, aby zajistil vztahy s Isaury. Vzájemné vazby byly ještě posíleny narozením syna, který jako Leon II. nastoupil na trůn v roce 474 po svém dědovi. Aby získal podporu římských elit a převážně řeckého obyvatelstva říše, přijal Tarasicodissa řecké jméno Zenon.\n\nZenon vedl římské vojsko od úspěchu k úspěchu: vyhnal Vandaly z Epeiru a vypudil Huny a Gepidy z území jižně od Dunaje.\n\nPři korunovaci Leona II. byli Zenon se svou ženou Ariadne císařovnou vdovou Verinou určeni za spoluregenty, poněvadž jejich syn byl ještě příliš malý. Když Leon II. 17. listopadu 474 zemřel, převzal Zenon jako jediný vládu v říši.\n\nZenon však nebyl kvůli svému isaurskému původu lidem ani šlechtou vůbec přijat. Jeho tchyně Verina zosnovala spiknutí, aby přivedla na trůn svého bratra Basiliska, což se jí nakonec podařilo v lednu 475. Zenon a rovněž jeho nepopulární isaurští vojáci museli opustit Konstantinopol a uprchli do syrské Antiochie. Byli nuceni zde setrvat následujících dvacet měsíců. Tuto dobu Zenon využil k přestavbě armády. Basiliskova neschopnost mu umožnila obsadit v srpnu 476 Konstantinopol bez odporu, poté co k němu přešla armáda velitele Illa.\n\nKrátce po opětovném ovládnutí říše byl Zenon nucen učinit závažné rozhodnutí. Odoaker sesadil posledního císaře západu a žádal východořímský dvůr o uznání za legitimního vládce, aby mohl na západě vládnout sám. Zenon s tímto návrhem souhlasil a stal se alespoň na papíře prvním císařem celé římské říše od roku 395. Ve skutečnosti to však znamenalo, že západní území odepsal, neboť Odoaker se po několika letech přestal cítit vázán touto dohodou a Zenon nadále jevil o západní záležitosti pramalý zájem. Paradoxně právě to bylo jednou z příčin, proč říše získala vnitřní sílu, tak potřebnou k pozdějšímu pokusu o znovuzískání ztracených západních území.\n\nZatím Vandalové ze severní Afriky činili Středozemní moře nebezpečným místem svým pirátstvím a drancováním měst. Zenon vyslal již v roce 474 do Kartága delegaci, aby uznal Geisericha za nezávislého vládce a dodal tak jeho vládě v Africe legitimitu. Již velice starý král tento návrh přijal a mír mezi oběma státy pak vydržel přes půl století.\n\nOd roku 472 však vzrůstalo nebezpečí ze strany Ostrogótů. Vzájemně soupeřící náčelníci Theodorich Amal a Theodorich Strabón nutili Zenona, aby jim propůjčil vysokou hodnost, čímž by je odvrátil od útoku na Konstantinopol. Theodorich Strabón se podílel na spiknutí Veriny, která usilovala usmrtit generála Illa. Tato vzpoura byla potlačena v roce 478. V roce 484 pak zdolali Zenon a Illos ještě jedno velké povstání.\n\nPo smrti Strabóna v roce 481, se stal Theodorich z rodu Amalů, syn Theodomira, jediným náčelníkem Ostrogótů a představoval tak vzrůstající hrozbu na Balkáně. Zenon se zbavil této hrozby tak, že udělil Theodorichovi vznešenou hodnost velitele vojska v Itálii a poslal ho v roce 488 osvobodit tuto zem od Odoakera. Theodorich Itálii po několika letech dobyl a vytvořil zde vlastní říši, která byla formálně podřízená Konstantinopoli. Přes veškerý nezájem o západ se také Zenon snažil zachovat ideu jednotné římské říše, i když její polovina se momentálně nacházela pod kontrolou Germánů.\n\nZenon zemřel 9. dubna 491 a přežil tak oba své syny. Jeho žena Ariadne si vzala za muže předního dvořana, senátora Anastasia, který se pak stal císařem. Zenon je sice všeobecně popisován jako nedbalý vládce, avšak byl to on, kdo stabilizoval říši. Jeho vláda byla doceněna až po jeho smrti.\n\nV církevních dějinách je Zenon významný kvůli Henotikonu, který dočasně uvolnil napětí mezi monofyzity a oficiální církvi, ale vyvolal akakiánské schizma.\n\n\n"}
{"id": "91505", "url": "https://cs.wikipedia.org/wiki?curid=91505", "title": "Stará synagoga (Libeň)", "text": "Stará synagoga (Libeň)\n\nStará synagoga v Libni byla vystavěna zřejmě kolem roku 1592 v nynější \"Koželužské ulici\". V roce 1770 byla tato původní libeňská synagoga přestavěna a v první polovině 19. století ji vážně poškodily záplavy.\n\nPokud jde o zánik této bývalé židovské modlitebny, údaje se poněkud rozcházejí. V knize \"Židovské památky Čech\" autoři uvádějí, že byla zbořena někdy po roce 1860, zatímco u J. Fiedlera najdeme údaj „zbořena před r. 1900“. \n\n"}
{"id": "91507", "url": "https://cs.wikipedia.org/wiki?curid=91507", "title": "Mikroevoluce", "text": "Mikroevoluce\n\nMikroevoluce znamená vývoj organismů v průběhu generací na úrovni jedinců. Klíčem ke každé mikroevoluční změně je změna ve frekvenci výskytu alel genů. Tyto změny se hromadí v průběhu historie druhu a jejich příčinou jsou čtyři základní procesy: mutace, selekce (přirozený výběr nebo umělý výběr), genový tok a genetický drift. Z pohledu makroevoluce (vývoji na úrovni skupin) mají mikroevoluční změny v delším časovém rozmezí za následek vznik a zánik druhů a dalších taxonů (dochází ke speciaci).\n\nMatematický model mikroevoluci poskytuje \"populační genetika.\"\n"}
{"id": "91511", "url": "https://cs.wikipedia.org/wiki?curid=91511", "title": "Psychologická antropologie", "text": "Psychologická antropologie\n\nPsychologická antropologie je rozsáhlá oblast sociokulturní antropologie.\n\nPojem uvedl do odborné literatury americký antropolog čínského původu Francis L. K. Hsu jako alternaticní označení etnopsychologicky orientovaného výzkumu osobnosti a kultury. V centru jejího zájmu stojí výzkum vztahů osobnosti a kultury s důrazem na studium socializace a enkulturace. \n\nPředmětem zájmu psychologických antropologů je výzkum vlivů kultury na jedince. Psychologičtí antropologové věnují pozornost zejména formování osobnosti, procesu enkulturace a studiu kognitivních procesů. Snahou antropologů je rozlišit psychologické procesy sdílené všemi zástupci druhu Homo sapiens od těch, které se od kultury ke kultuře liší. V rámci psychologické antropologie se uplatňují i metody a postupy vypracované psychology, zejména projekční testy.\n\n\nOd 30. let 20. století se v americké kulturní antropologii vedle konfiguracionismu paralelně vyvíjela škola, která vystoupila do odborné literatury pod názvem Osobnost a kultura. V tomto období pociťovali antropologové, kteří se zabývali studiem vztahů osobnosti a kultury, potřebu úzké spolupráce s psychologií. Charakteristickým rysem tohoto období je snaha antropologů využít psychologické metody a techniky v antropologickém výzkumu kultury.\n\nC. G. Seligman, 1936: „Současný antropolog musí znát soudobé psychologické teorie, musí si být vědom, jako dalece mohou takové poznatky ovlivnit jeho práci a na jaký druh materiálu musí zvláště soustředit pozornost, chce-li nejen ověřit teorie psychologů, ale také uspíšit pokrok ve svém vlastním oboru.“\n\nKlasický příklad aplikace metod psychologie představuje využití projekčních testů, zejména Rorschachova testu, na studium mimoevropských kultur. Vedle Rorschachova testu, který našel brzy široké uplatnění v antropologických výzkumech kultury, pronikl do antropologie také tematicko-apercepční test (TAT), který vytvořil kolem roku 1930 americký psycholog Henry A. Murray se svými spolupracovníky.\n\nRané psychologicko-antropologické výzkumy jsou spjaty s Boasovými žáky, jejichž teoretickou orientaci dnes označujeme jako \"výzkumy osobnosti a kultury\". U zrodu psychologické antropologie stály vynikající antropologové jako Margaret Meadová, Ruth Fulton Benedictová, Ralph Linton, Cora Alice Du Boisová, Adam Kardiner, Géza Róheim a mnozí další. Z historických důvodů je v západní společnosti kladen velký důraz na individuum. Jedinec je považován za přirozený základ lidského světa. Američtí kulturní antropologové chápali jedince jako výsledek působení historických, společenských a kulturních faktorů. Ty jsou doslova kulturou naprogramovány a existuje buď minimální, nebo vůbec žádný prostor pro kulturně nezávislou svobodnou vůli. Tento radikální postoj antropologové na konci dvacátého století přehodnotili a používají pojem \"agency\" pro označení lidských schopností systematicky reflektovat žádoucí kulturní praktiky a vybírat alternativní způsoby dosahování sledovaných cílů. Proces kterým si jedinec v průběhu života osvojuje způsoby chování, myšlení, cítění konkrétní kultury, antropologové označují jako \"enkulturaci\". \n"}
{"id": "91512", "url": "https://cs.wikipedia.org/wiki?curid=91512", "title": "Pacman (Arch Linux)", "text": "Pacman (Arch Linux)\n\npacman (zkratka z angl. package manager) je správce balíčků distribuce Arch Linux, který sleduje veškerý software instalovaný do systému. Má jednoduchou podporu závislostí a pro všechny balíčky používá standardní formát archivu .tar.xz.\n\n pacman -Ss balicek (najde vybraný nebo podobný balíček)\n pacman -S balicek (nainstaluje vybraný balíček)\n\n pacman -R balicek (odstraní balíček)\n\n pacman -Qe (vypíše balíčky, které samy nejsou součástí jiných závislostí)\n\n pacman -Suy\n\n\n"}
{"id": "91513", "url": "https://cs.wikipedia.org/wiki?curid=91513", "title": "Mehmed II.", "text": "Mehmed II.\n\nMehmed II. Fatih (\"Dobyvatel\"; 30. března 1432 – 3. května 1481) byl turecký sultán z dynastie Osmanů, vládl v letech 1451–1481.\n\nV době nástupu Mehmeda II. na trůn se osmanská říše rozkládala v západní části Malé Asie a na Balkánském poloostrově v oblasti dnešního Bulharska, Severní Makedonie a severního Řecka, obklopena řadou více či méně na ní závislých území.\n\nPřímo v jejím středu se nacházely zbytky byzantské říše, v té době tvořené už jen hlavním městem, jeho okolím a několika územími v Řecku. V dubnu roku 1453 oblehlo vojsko Mehmeda II. o síle 150 000 mužů a 145 lodí Konstantinopol. Byzantský císař Konstantin XI. Dragases mohl na obranu města postavit pouze 12 000 mužů a 26 lodí. Obléhání trvalo necelé dva měsíce, 29. května 1453 bylo město dobyto a tři dny pleněno. Tím definitivně zanikla byzantská říše a Konstantinopol přejmenovaná na Istanbul se stala centrem nové osmanské říše.\n\nPoté se pozornost sultána obrátila na Balkánský poloostrov, kde upevňoval osmanskou moc postupným začleňováním do té doby jen závislých území do své říše. Přestože byl jeho postup v Srbsku a Bosně zastaven roku 1456 spojenými vojsky mnicha Jana Kapistránského a uherského magnáta Jana Hunyadiho u Bělehradu, už v roce 1459 byla ze Srbska vytvořena osmanská provincie.\n\nSvou moc Mehmed dále rozšiřoval i v jižním Řecku, kde byly mimo jiné dobyty Atény. V Malé Asii přičlenil ke své říši trapezuntské císařství a území Karamanovců. Roku 1475 ovládla osmanská říše i krymský chanát. Roku 1480 obléhal ostrov Rhodos, rhodským rytířům se však povedlo ubránit. Téhož roku dočasně dobyl také italské město Otranto.\n\nZa vlády Mehmeda II. byla v základních rysech dokončena vnitřní organizace osmanské říše, správní i vojenská. Světské právo bylo zaznamenáno v \"Kanunnáme\" („Kniha zákonů“) zahrnující dynastické, administrativní i soudní praktiky.\n\nV této době docházelo také k postupnému ovlivňování islámské, arabsko-perské kultury, kterou si Turci přinesli z Asie, místní byzantskou tradicí. Sám sultán tento proces podporoval, uvědomoval si, že po dobytí Konstantinopole je na něho nejen místním obyvatelstvem, ale i západní Evropou pohlíženo jako na dědice byzantských císařů. Přestože byl zbožný muslim, obdivoval mimo islámského také antické a italské umění. Ve svém paláci měl rozsáhlou sbírku soudobého italského malířství. Na dvoře Mehmeda II. a jeho nástupců žila řada významných tureckých literátů té doby. Jeho oblíbenou zálibou bylo zahradnictví a rostliny v palácových zahradách dokonce sám sázel. Pokud jde o povahu, Mehmed byl prý zvídavý, inteligentní, ale také prchlivý a krutý.\n\nMehmed II. zemřel po několikaleté nemoci, během níž trpěl dnou a vodnatelností. Je pochován v Istanbulu poblíž džámi'e, kterou založil.\n\nKonkubíny \nPotomstvo \n\nPodle byzantského kronikáře Lainika Chalkokondyla byl valašský princ Radu III. jeho milencem. Právě po těchto aférách měl Radu obdržet přezdívku \"Pěkný\"; po sesazení Vlada Draculy pověřil Mehmed správou Valašska bratra Rady, což mělo poukázat na jejich blízký vztah. Chalkokondyles napsal, že \"jelikož měl Mehmed rád kluky, zval je na své oslavy a díky tomu s nimi mohl i souložit. Tento chlapec byl sultánovi darován jako překvapení. Ten se na něj hned vrhal, aby uspokojil svou touhu.\" Mehmed nakonec neovládl sám sebe a Radu políbil, načež ho Radu bodl a utekl. Později se však usmířili a Radu byl nadále sultánovým oblíbencem. \n\nMehmed také poslal eunucha do domu v Notarasu, aby tam uspokojil jeho čtrnáctiletého syna. Když odmítl, sultán okamžitě nařídil, aby byl jeho vlastní syn, nevlastní syn i eunuch posláni pryč. Večer nechal hlavy všech třech položit na jeho banket. \n\n\n"}
{"id": "91514", "url": "https://cs.wikipedia.org/wiki?curid=91514", "title": "Sabina", "text": "Sabina\n\nSabina je ženské jméno latinského původu. Původ je pravděpodobně od Sabinek, což byly příslušnice staroitalského kmene Sabinů (což se někdy vykládá jako „lidé svoji“).\n\nPodle českého kalendáře má svátek 22. října.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +12,8%, což svědčí o značném nárůstu obliby tohoto jména.\n\nToto jméno má také verzi Sabína, které nosí v současné době 27 žen a dívek.\n\n\n\n"}
{"id": "91516", "url": "https://cs.wikipedia.org/wiki?curid=91516", "title": "Arch Build System", "text": "Arch Build System\n\nArch Build System (též ABS) je v informatice název pro balíčkovací systém pro linuxovou distribuci Arch Linux. ABS je podobný balíčkovacímu systému unixových BSD systémů (tzv. portů). Umožňuje ze zdrojových kódů vytvářet balíčky, které je možné snadno instalovat (s příponami codice_1 nebo codice_2). Hotové balíčky je možné seskupovat do repozitářů a snadno je tak zpřístupnit veřejnosti.\n\nSystém ABS je tvořen systémem adresářů (ABS strom) uloženým v adresáři codice_3. Strom obsahuje v jednotlivých kategoriích mnoho podadresářů, které jsou pojmenovány podle názvů jednotlivých balíčků. Jednotlivé adresáře s názvem balíčku lze samy o sobě nazývat ABS stromem, ale vhodnějším označením je „port“. Tyto adresáře neobsahují vlastní balíčku softwaru, ani jeho zdrojové kódy, ale soubory PKGBUILD a případně další konfigurační soubory. Soubory PKGBUILD jsou jednoduché shellové skripty pro bash, tj. textové soubory obsahující sekvenci příkazů, které definují postup kompilace a vytvoření balíčku společně s URL adresou příslušných zdrojových kódů (soubory PKBUILD jsou nejdůležitějšími soubory v ABS stromu). Nyní můžete použitím příkazu codice_4 software zkompilovat a vytvořit balíček. S použitím balíčkovacího Pacman systému Arch Linuxu můžete balíček nainstalovat nebo aktualizovat.\n\nJelikož je ABS založen na několika různých komponentách, používá se někdy jako zastřešující název pro všechny tyto komponenty. Patří mezi ně:\n\n\nSystém je třeba před použitím běžným způsobem nainstalovat. Instalaci provedete příkazem:\n\nSpolu s ABS se nainstalují také závislé balíčky. Pokud nemáte nainstalovány nástroje pro kompilaci, bude potřeba provést také instalaci skupiny balíčků base-devel. Tu provedete následovně:\n\nJako root otevřete soubor codice_9 a úpravou povolte požadované repozitáře. Nyní můžete vytvořit ABS strom provedením příkazu\n\nVáš ABS strom je nyní vytvořen v adresáři codice_3 a vypadá zhruba následovně:\n\n\n"}
{"id": "91521", "url": "https://cs.wikipedia.org/wiki?curid=91521", "title": "Zápalka (iniciátor palných zbraní)", "text": "Zápalka (iniciátor palných zbraní)\n\nZápalka je primární, roznětný iniciátor malé mohutnosti. Samostatně se používá k zážehu výmetných náplní nábojek malorážového střeliva. U nábojek dělostřeleckého střeliva se zápalky vzhledem k iniciační mohutnosti používá vždy v sestavě zápalkových šroubů a pouzder.\n\nU dělostřeleckých a leteckých zapalovačů nebo u ženijních rozněcovačů, tedy tam kde je zapotřebí většího výstupního impulzu, je zápalka nahrazena roznětkou.\n\nZákladní rozdělení zápalek je podle způsobu aktivace, a to na zápalky iniciované mechanicky a zápalky iniciované elektricky.\n\nPrvní ruční palné zbraně se v Evropě objevují ve 14. století. Tyto zbraně byly zpočátku velmi primitivní a konstrukčně vycházely z děl. K iniciaci prachové náplně se využívala její nepatrná část, která se nasypala na pánvičku. Střelec přiložením hořícího dřívka nebo rozžhaveného želízka zapálil černý prach na pánvičce a takto vzniklý plamen prošlehl zátravkou do komory hlavně, kde zažehnul prachovou náplň.\n\nVe druhé polovině 15. století došlo k významnému objevu, byl sestrojen doutnákový zámek. Doutnák byl upevněn do čelistí páky, která byla otočně upevněna ke zbrani. Před střelbou bylo zapotřebí, aby střelec nasypal nepatrnou část prachové náplně na pánvičku. Při stisknutí spouště se vztyčený konec páky s hořícím doutnákem sklopil k pánvičce, kde vznítil černý prach.\n\nV první polovině 16. století došlo k vyčerpání všech možných inovací, zdokonalující doutnákový zámek. Avšak, objevil se nový mechanismus zažehující prachovou náplň, a to kolečkový zámek. Dle nepodložených zpráv se tak stalo roku 1515, nebo 1517 a za vynálezce je považován norimberský hodinářský mistr Johan Kiefuss. Hlavními částmi nového vynálezu bylo ozubené ocelové kolečko a pohyblivý kohout, který v čelistech svíral křesací kamínek. Původní konstrukce se do pohotovostní polohy uváděla prostřednictvím speciálního klíče, který se nasadil na dřík kolečka a pootočením se stlačila pružina kolečka. Kohout se k výstřelu připravil vztyčením, střelcovou rukou. Po stisknutí spouště došlo k uvolnění a zároveň pootočení kolečka, na které byl vlivem uvolněné pružiny vržen kohout s křesacím kamínkem, vzniklé jiskry zažehly černý prach na pánvičce. Takto vzniklý plamen následně prošlehl zátravkou do komory kde zažehnul prachovou náplň.\n\nSouběžně s objevem kolečkového zámku byl vynalezen další, dokonalejší systém – křesadlový zámek. Oproti kolečkovému, je křesadlový zámek značně jednodušší. Základem křesadlového zámku byl kohout, který v čelistech svíral křesací kámen a baterie, jenž je tvořena krytem pánvičky a ocílkou. Před výstřelem se kohout natáhl směrem vzad proti pružině kohoutu, na pánvičku se nasype černý prach a přiklopí se baterií. Po stisknutí spouště byla uvolněna pružina, která uvedla do pohybu kohout s křesacím kamenem. Ten udeřil do baterie, čímž došlo k vykřesání jisker a zároveň k odkrytí pánvičky. Vzniklé jiskry zažehly černý prach na pánvičce, který skrz zátravku zažehl prachovou náplň v komoře hlavně a došlo tak k výstřelu.\n\nRevolučním se ve vývoji ručních palných zbraní stalo 19. století. Roku 1807 přihlásil Alexandr John Forsyth patent jehož podstata spočívá v použití třaskavé rtuti, vynalezené v roce 1799, k zážehu prachové náplně – tzv. Forsythův chemický zámek. V letech 1814 – 1816 pak byla vyrobena první zápalka.\n\nTento druh zápalek se aktivuje výhradně nárazem zápalníku (nikoli úderníku) na dno zápalky. Zápalky s mechanickou aktivací se dále dělí na zápalky určené pro nábojky s okrajovým zápalem a pro nábojky se zápalem středovým. U zápalek pro nábojky se středovým zápalem navíc ještě rozlišujeme zda mají či nemají kovadlinku.\nStřelivo s mechanickým zápalem se dělí na střelivo s okrajovým zápalem, středovým zápalem nebo se zápalem Lefaucheux.\n\nZápalky s okrajovým zápalem jsou tvořena pouze zápalkovou složí, která je zalisována do výdutě okraje dna nábojnice. Aktivace slože se dosahuje nárazem úderníku na okraj nábojky, kterým tato dosedá v komoře zbraně. U některých druhů malorážního střeliva malého výkonu tvoří zápalková slož zároveň i výmetnou náplň nábojky.\nZápalky se středovým zápalem se skládají z kalíšku, zápalkové slože, krycí fólie, a případně z kovadlinky. K aktivaci dochází nárazem úderníku do středu dna nábojky, kde je zalisována zápalka.V současné době se používají především dva základní typy:\n\nTento druh zápalek se aktivuje výhradně elektrickou energií, dodanou zdrojem instalovaným ve zbrani. Nevýhodou elektrických zápalek je složitá konstrukce a z toho plynoucí vysoké pořizovací náklady. Elektrická zápalka je zalisována do lůžka ve středu dna nábojky. Hlavní část elektrické zápalky je elektrická pilule, izolační pouzdro dotek, kalíšek a zápalková slož.\n\n\n\nEdward Mounier Boxer\n"}
{"id": "91522", "url": "https://cs.wikipedia.org/wiki?curid=91522", "title": "Sirka", "text": "Sirka\n\nSe slovem sirka se můžeme ve významech:\n"}
{"id": "91526", "url": "https://cs.wikipedia.org/wiki?curid=91526", "title": "Erik Rudý", "text": "Erik Rudý\n\nErik Rudý (ve staré severštině Eiríkr rauði, norsky Eirik Raude; kolem 950 – asi 1003) byl objevitelem a prvním evropským osadníkem a průzkumníkem na pobřeží Grónska (asi roku 982). Patronymicky se jmenoval Erik Thorvaldsson (Eiríkr Þorvaldsson), svou přezdívku asi získal podle rudých vlasů a vousu, ale možná i podle své prudké povahy.\n\nHistorickým pramenem pro údaje o životě Erika Rudého je \"Sága o Eriku Rudém\" a islandská kronika \"Landnamabok\". Protože ságy byly především literárním útvarem, nemusí být konkrétní události v nich popisované zcela přesně. Základní historická fakta však bezesporu obsahují.\n\nErikův otec Thorvald Asvaldsson byl sedlák a žil na severozápadě Norska v okresu Jaeder. Kolem roku 960 se zapletl do nějaké vraždy a byl s celou rodinou ze země vyhoštěn. Rodina založila farmu v Haukadalu, v jednom ze západních zálivů na Islandu. Erik se podle Ságy oženil s Thordildou (nebo Thjodhildou?). Začal hospodařit v Haukadalu, ale kvůli vraždě (snad pomstě za zabití několika svých čeledínů) se musel přestěhovat, podle Ságy na ostrůvek Öxney v Breidafjordu. Zde se záhy opět projevila Erikova násilnická povaha. Když si u svého přítele a souseda Thorgesta uložil několik zděděných ozdobených trámů (\"setstokkr\"), jež měly určitou mystickou hodnotu, a on je odmítal vrátit, Erik přišel a sám si je vzal. Při následném pronásledování Erik usmrtil dva Thorgestovy syny. Byl uznán vinným z dvojnásobné vraždy a althing ho asi roku 982 na tři roky vyhostil ze země.\n\nErik se dostal do situace, kdy věděl, že ani po návratu do Norska nebude mít v zemi dobrou pověst. Když si vzpomněl na vyprávění islandských mořeplavců, kteří slyšeli o útesových březích zhruba 500 km západně od Islandu, rozhodl se najít zemi, v níž by se mohl trvale usadit, v této oblasti. Útesy na západě spatřil takřka o sto let dříve Gunnbjorn, syn Ulfa Krakese, když sem byl přihnán nevlídným větrem, a zemi pojmenoval Gunnbjarnarsker, po něm snad břehy Grónska spatřil jako první Nor Snäbjorn Galti.\n\nPřesto je za skutečného objevitele Grónska považován Erik Rudý, který dorazil k severovýchodnímu výběžku ostrova a pak hledal při pobřeží půdu, která by byla vhodná k přežití. Zkoumal fjord za fjordem a nakonec připlul do jižních a jihozápadních oblastí Grónska, kde je podnebí zmírňováno Golfským proudem. Zde už byla země z velké části bez ledu a měla obdobné podmínky jako sever Norska. Podle Ságy strávil Erik první zimu na ostrově Eiriksey, druhou zimu v Eiriksholmaru a později v Hvarfsgnipa, poslední léto prozkoumal vzdálený sever od Snaefellu po Hrafnsfjord. Zcela se věnoval úsilí o nalezení nejvhodnějšího místa pro trvalý pobyt.\n\nKdyž se po třech letech vyhnanství vrátil Erik asi r. 985 domů, začal propagovat myšlenku na kolonizaci ostrova. Zřejmě aby naladil své krajany, začal ostrov označovat jménem Zelená země (Groenland). Záměrně ho líčil v příznivějších barvách, a protože Island začal být relativně přelidněný a byl tu nedostatek dobré půdy, mnozí sedláci se rozhodli odplout s Erikem na zaslíbený ostrov. Islanďané vystavěli v Breidafjordu 25 lodí a už v létě se vydali na obtížnou plavbu. \n\nKolem 500 kolonistů včetně žen a dětí nalodilo veškerý svůj majetek včetně domácího zvířectva. I proto cíle v Grónsku dosáhlo jen 14 lodí. Některé byly zahnány zpět na Island, jiné ztroskotaly a potopily se. Nejbližším Erikovým druhem byl sedlák Herjúlf, jehož syn Bjarni Herjúlfsson se později proslavil takřka stejně jako Erik Rudý. Erik a Herjúlf se stali náčelníky dvou osad, které Islanďané založili. Obě ležely na západním břehu: severnější osadě Vestribyggd (Západní osada, dnešní Godthab) vládl Herjúlf, Erik založil Východní osadu, Eystribyggd, dnešní Julianhab. Archeologicky byla prokázána tzv. Střední osada mezi oběma současnými městy, ale mnozí historikové se domnívají, že jde o část Západní osady.\n\nIslanďané museli v Grónsku čelit tvrdým podmínkám. Jako zemědělci se tu živili hlavně chovem dobytka, ale začali se zabývat i lovem zvěře a rybařením. Erik zřejmě věřil, že v Grónsku najde podmínky pro pěstování ječmene, ale semenu dovezenému z Islandu se příliš nedařilo. Chléb a pivo byly v Grónsku vzácností. Velkým problémem bylo stavební dřevo, neboť zakrslé břízy a vrby sotva postačovaly jako topivo. Přes tyto potíže osady rostly a z Islandu připlouvali další kolonisté. Archeologové vykopali především dosti velké stáje pro dobytek. Styky s domorodci – Inuity (Eskymáci) – nebyly příliš časté, ti žili tehdy severněji a obě komunity na sebe narážely jen při loveckých výpravách.\n\nErik Rudý měl se svou ženou údajně čtyři děti – dceru Freydís a syny Leifa, Thorvalda a Thorsteina. Leif Eriksson byl zřejmě prvním Evropanem, který přistál na americké pevnině a její severovýchodní pobřeží prozkoumal. Podle Ságy byl vyslancem norského krále Olafa Tryggvassona, který jej vyslal do Grónska jako křesťanského misionáře. Skutečně zde měl úspěch, třebaže se asi setkal s odporem svého otce; Erik zůstal do smrti pohanem. Sága ironicky poznamenává, že po tomto odmítnutí už s ním Leifova matka Thordilda odmítala sdílet lože. Časem se křesťanství v Grónsku upevnilo a v obou osadách bylo množství kostelů a dokonce dva kláštery. \n\nErik Rudý zemřel asi roku 1003, možná o několik let dříve. Údaje hovoří, že skupina imigrantů, kteří předtím připluli z Islandu, s sebou přivezla epidemii, která kolonii zdecimovala. Erik byl mezi jejími oběťmi.\n\n"}
{"id": "91527", "url": "https://cs.wikipedia.org/wiki?curid=91527", "title": "Judd Vinet", "text": "Judd Vinet\n\nJudd Vinet (* 1980 Britská Kolumbie Kanada). Je open-source vývojář žijící ve Victorii v Britské Kolumbii. Je znám hlavně díky linuxové distribuci Arch Linux, kterou vytvořil. Judd již opustil pomyslnou pozici šéfa ArchLinuxu a byl nahrazen Aaronem Griffinem. Vinet promoval v roce 2004 z počítačové informatiky na University of Victoria.\n\n"}
{"id": "91529", "url": "https://cs.wikipedia.org/wiki?curid=91529", "title": "Antropologie práva", "text": "Antropologie práva\n\nAntropologie práva je společenská věda, která zkoumá vznik, vývoj a fungování práva v různých kulturách světa. Předmětem takto orientovaných výzkumů jsou postupy (procedury), instituce, normy a principy, které zajišťují sociální kontrolu a ovlivňují tak způsob života příslušníků dané kultury.\n\nZ právních disciplin souvisí zejména s dějinami a sociologií práva. Od dějin práva se liší tím, že si všímá práva ve společnostech a kulturách, které neznaly písmo, a má tak blízko k etnologii. Významným objevem antropologie práva bylo zjištění, že i v těchto společnostech platí jakési právo. I když nebyly a nejsou organizovány ve státech a často nemají žádnou centrální moc (vládu), přece zde platí nějaké právní zásady a normy a vyskytují se zde i soudní instituce a rozhodovací postupy na nenásilné řešení, ukončování a prevenci konfliktů.\n\nBěžné moderní výměry práva předpokládají existenci centrální moci (vlády a státu) a nepokrývají tudíž ani tak významné právní systémy minulosti, jako bylo třeba římské právo. Významný právní antropolog českého původu Leopold Pospíšil charakterizuje právo čtyřmi podstatnými rysy:\nTyto rysy se vyskytují ve všech nám známých společnostech, takže se potvrzuje Ciceronovo: „Kde je společnost, tam je i právo“.\n\nZdroje antropologie práva lze nalézt již v evolucionistické právní historii druhé poloviny 19. století, zejména v díle britského historika Henry S. Maina, který se zabýval raně středověkým irským a skotským právem. Zakladateli právní antropologie byli Sidney E. Hartland, Bronislaw Malinowski, Karl N. Llewellyn, Adamson E. Hoebel a Leopold Pospíšil, mezi významné právní antropology patří dále Paul J. Bohannan, Norbert Rouland a Uwe Wesel.\n\nAntropologie práva představuje jádrovou oblast kulturní a sociální antropologie, neboť právo reflektuje jako systém pravidel, který určuje, jak se lidé musejí chovat. Antropologové práva studují právo jako integrální součást společnosti a její kultury a z této perspektivy vypracovali svébytná pojetí podstaty práva, dynamiky práva, právního pluralismu a právních rovin, forem práva a jeho atributů. Významný přínos antropologie práva spočívá v obecně platném závěru, že společnosti či kultury bez práva neexistují, podobně jako neexistují společnosti bez autorit, vůdců, hierarchie či politična nebo ekonomična. Antropologové práva často dospívají též k závěru, že v řadě domněle „primitivních“ společnostech existuje právo na poměrně dosti rozvinuté úrovni, byť by nebylo sepsáno. Antropologie práva proto dnes existenci „primitivního“ práva či „společností bez práva“ pokládá v podstatě za nepravdivý mýtus.\n\nMezi prvními antropology se právem zabývali zejména Henry James Sumner Maine, Lewis Henry Morgan či Friedrich Engels.\nVýzvu k založení antropologie práva nicméně explicitně formuloval až americký právní skeptik Oliver Wendell Holmes, Jr. ve své stati “Stezka práva” (\"The Path of the Law\") publikované v 10 \"Harvard Law Review\" 45 (1897).\n\nZa zakládající dílo antropologie práva se nicméně pokládá teprve práce “Šajenský způsob” (\"The Cheyenne Way. Conflict and Case Law in Primitive Jurisprudence\"), poprvé publikovaná v roce 1941. Jejími autory jsou Karl N. Llewellyn a E. Adamson Hoebel. Snahy formulovat antropologickou teorii práva se objevují však i dříve v dílech jiných antropologů např.u Bronisława Kaspera Malinowskeho.\n\nJednou z nejzásadnějších prací v oblasti antropologie práva je nicméně \"Antropologie práva: Srovnávací teorie\" () z roku 1971, jejímž autorem je americký antropolog českého původu Leopold Pospíšil.\n\nVe Visegradském regionu je studium antropologie práva poměrně vzácné. V českém jazyce byl publikován překlad malé učebnice Leopolda Pospíšila určené pro studenty pod názvem \"Etnologie práva: Teze ke studiu práva z mezikulturní perspektivy\". V současnosti je v České republice antropologie práva vyučována na Fakultě humanitních studií a v určité podobě též na Ústavu etnologie Filozofické fakulty Univerzity Karlovy v Praze.\n\n"}
{"id": "91533", "url": "https://cs.wikipedia.org/wiki?curid=91533", "title": "Roland Freisler", "text": "Roland Freisler\n\nRoland Freisler (30. října 1893, Celle – 3. února 1945 Berlín) byl německý soudce, jeden z vrcholných představitelů nacistické justice. Za Hitlerovy vlády byl nejprve státním sekretářem Říšského ministerstva spravedlnosti a posléze předsedou Lidového soudu (1942–1945). Podílel se na nacistickém přebudovávání německé justice, které vnutil zásadu, že Hitlerova vůle a program jeho strany jsou důležitější normou než samotné zákony, a zbavil funkce ty soudce, kteří se tomu odmítli podřídit.\n\nVe druhé funkci vedl celou řadu vykonstruovaných procesů s odpůrci Hitlerova režimu a byl zodpovědný za tisíce justičních vražd. Pro své až nepříčetné projevy v soudní síni, kdy na obžalované řval, sprostě jim nadával a ponižoval je, byl znám též jako \"Zuřivý Roland\". Do dějin justice pak vstoupil pod označením \"kat v taláru\".\n\nMezi lidmi, které osobně poslal na smrt, byli například členové Bílé růže či atentátníci na Hitlera.\n\nFreisler se zúčastnil první světové války v roce 1914 v hodnosti důstojnického kadeta, v roce 1915 byl již poručíkem a krátce před tím, než byl v říjnu 1915 zajat ruskou armádou, byl vyznamenán. Během zajetí se naučil rusky a začal se zajímat o marxismus. V roce 1920 se do Německa navrátil již jako přesvědčený komunista. Po návratu do vlasti začal studovat práva na univerzitě v Jeně, kde v roce 1922 svá studia úspěšně ukončil.\n\nOd roku 1924 působil jako právník v Kasselu. Členem NSDAP se stal v červenci 1925 a působil jako obhájce členů strany, kteří se dostali do potíží se zákonem. V roce 1932 byl za NSDAP zvolen do pruského zemského sněmu a později do Reichstagu.\n\nV letech 1933 až 1934 zastával funkci státního tajemníka na pruském ministerstvu spravedlnosti a v letech 1934 až 1942 tutéž funkci na říšském ministerstvu spravedlnosti. Od roku 1939 byl pověřen vytvořením speciálních soudů pro „stanné soudy na domácí frontě“. Freisler se jako zástupce ministra spravedlnosti Franze Schlegelbergera zúčastnil i konference ve Wannsee.\n\n20. srpna 1942 ho Adolf Hitler jmenoval prezidentem Národního tribunálu namísto odvolaného Otto Thieracka. V této funkci se vypracoval v nejkrvavějšího soudce nacistického režimu: Zhruba 90 % z přibližně 2600 procesů, kterým předsedal, skončilo rozsudkem smrti či doživotím, mj. i se členy odbojové skupiny Bílá růže či účastníky atentátu na Hitlera z 20. července 1944. Na obžalované často křičel urážky a ponižoval je, mnoho svých procesů dokonce nechával filmovat. \n\nRoland Freisler zemřel 3. února 1945 během spojeneckého náletu na Berlín v budově svého soudu zasažené výbuchem pumy.\n\n"}
{"id": "91539", "url": "https://cs.wikipedia.org/wiki?curid=91539", "title": "Nukleová báze", "text": "Nukleová báze\n\nNukleové báze (\"dusíkaté báze\") jsou základní součástí nukleových kyselin. Dělí se na báze purinové (adenin, guanin) a báze pyrimidinové (cytosin, uracil, thymin).\n\nVytvářejí doplňkové dvojice (komplementární páry, zkratka bp), v nichž se typicky vždy 1 purinová a 1 pyrimidinová báze vzájemně vážou vodíkovými vazbami (tzv. komplementarita bází). Guanin se váže s cytosinem a adenin s thyminem nebo s uracilem. Tvoří kód k zápisu genetické informace. Komplementární párování pak umožňuje tuto informaci realizovat při procesech replikace, transkripce a translace.\n\nGenom daného organizmu má poměrně stálý počet komplementárních párů bází (bp). Tento počet se často udává:\n\nKromě základních pěti bází je známo více než 100 modifikovaných bází. Nejběžnější z nich tvoří následující nukleosidy:\n\nNejčastější modifikované purinové báze\n\nNejčastější modifikované pyrimidinové báze\nVědcům se podařilo syntetizovat již mnoho kandidátů na nepřirozené nukleové báze, jen naprostá menšina z nich je však skutečně replikovatelná DNA polymerázami a ještě menší počet umožňuje transkripci do RNA. Pouze u jediného umělého páru nukleových bází byla dosud prokázána \"in vivo\" funkční ekvivalence s přirozenými páry (cytosin-guanin, adenin-thymin). Jedná se o báze \"5SICS\" a \"NaM\" (jako deoxynukleotidy značeny d5SICS resp. dNaM), které nejsou odvozeny z purinu a pyrimidinu, nýbrž obě obsahují dva kondenzované aromatické cykly.\n"}
{"id": "91543", "url": "https://cs.wikipedia.org/wiki?curid=91543", "title": "Avellino", "text": "Avellino\n\nAvellino je italské město v oblasti Kampánie, hlavní město stejnojmenné provincie. Město je sídlem diecéze.\n\nK 31. prosinci 2011 zde žilo 56 317 obyvatel.\n\nPřed dobytím Římany bylo starověké město \"Abellinum\" pravděpodobně centrem Samnitů. Bylo důležitou křižovatkou na cestě mezi Salernem a Beneventem.\n\nPo invazích Gótů a Vandalů v 5. století se avellinský hrad stal centrem Langobardů. Na počátku středověku bylo součástí Beneventského vévodství, po jeho pádu Salernského knížectví.\n\nV 11. století za vlády Normanů v Itálii se dostalo pod vládu Riccarda dell'Aquila. Pozdější král Karel I. z Anjou ho přidělil rodině Montfortů, které následovali Del Balzové a Filangieriové.\n\nFeudální práva na Avellino v roce 1581 koupil Don Marino I. Caracciolo, vévoda z Atripaldy, z neapolské patricijské rodiny, který byl v roce 1589 jmenován avellinským princem.\n\nV roce 1820 bylo město centrem revolučních nepokojů. Nicméně sjednocení Itálie o 50 let později nepřineslo Avellinu žádné výhody, protože neleží ani na cestě Neapol–Benevento–Foggia, ani u moře.\n\nMěsto bylo v roce 1980 zasaženo silným zemětřesením.\n\nAiello del Sabato, Atripalda, Caposele,Capriglia Irpina, Contrada, Grottolella, Manocalzati, Mercogliano, Monteforte Irpino, Montefredane, Ospedaletto d'Alpinolo, Summonte\n\n\"Počet obyvatel\"\n"}
{"id": "91546", "url": "https://cs.wikipedia.org/wiki?curid=91546", "title": "Valgaš", "text": "Valgaš\n\nValgaš byl perský velkokrál z rodu Sásánovců vládnoucí v letech 484–488. Jeho otcem byl král Jazdkart II. (vládl 439–457), bratry králové Hormizd III. a Péróz I.\n\nValgaš přebíral vládu v zemi za mimořádně svízelných podmínek, způsobených porážkou krále Péróze I. ve válce s Hefthality. Zdá se, že to byl panovník spíše slabý, stojící pod silným vlivem perských velmožských rodin. K nejdůležitějším opatřením jeho vlády patřilo uzavření míru s Hefthality, jimž Peršané museli od nynějška platit tribut, a vyhlášení náboženské tolerance vůči arménským křesťanům.\n\nHlavní osobou u dvora byl v této době Zarmihr z rodu Kárů, známější pod jménem Sóchrá, který měl hodnost místokrále v Sístánu. Druhým vlivným předákem byl Šápúr z rodu Mihránů ovládající oblast kolem města Raj. Mezi těmito muži panovala značná osobní rivalita a neklidnou situaci v zemi ještě umocňovaly mocenské aspirace synů krále Péróze, Kaváda a Zaréa.\n\nValgaš se udržel na trůně do roku 488 a není jasné, zda zemřel přirozenou smrtí či byl svržen při převratu organizovaném princem Kavádem a podporovaném Hefthality a Sóchrou.\n\n\n"}
{"id": "91566", "url": "https://cs.wikipedia.org/wiki?curid=91566", "title": "Kousek nebe", "text": "Kousek nebe\n\nKousek nebe (2005) je český romanticko dramatický film natočený režisérem Petrem Nikolaevem. \nFilm se odehrává ve vězeňském prostředí v padesátých letech v době po komunistickém převratu. Hlavním tématem je přátelství a láska, která pomáhala nespravedlivě odsouzeným lidem přežít kruté podmínky ve věznicích té doby. Hrdina filmu, Luboš, potkává ve vězení Slovenku Danu. Vzniká láska, která oba milence, ačkoliv se spolu téměř nemohou stýkat, udržuje daleko od krutostí a naschválů místních dozorců.\n\n"}
{"id": "91567", "url": "https://cs.wikipedia.org/wiki?curid=91567", "title": "Aluze", "text": "Aluze\n\nAluze (také narážka) je v rámci strukturalistické teorie odkaz na jiný text nebo společenskou realitu. Rozlišuje se aluze literární a neliterární, přímá a nepřímá, vědomá a nevědomá (reminiscence).\n\nV architektuře se někdy pojmem aluze označuje využití architektonických prvků nebo motivů dřívějšího stylu nebo stavby, někdy i v případě novodobých replik zbořených budov. \n"}
{"id": "91568", "url": "https://cs.wikipedia.org/wiki?curid=91568", "title": "Lord Voldemort", "text": "Lord Voldemort\n\nLord Voldemort je fiktivní postava z prostředí knih a filmů o Harrym Potterovi. Vlastním jménem se jmenuje Tom Rojvol Raddle (v anglickém originále Tom Marvolo Riddle) a narodil se jako syn mudly Toma Raddlea a Meropy Gauntové. Jeho matka byla poslední dcerou rodu Gauntů a přímý potomek Salazara Zmijozela.\n\nPodle J. K. Rowlingové se má jméno správně vyslovovat dle pravidel francouzské výslovnosti [voldemór] (\"vol de mort\" znamená francouzsky \"\"krádež smrti\"\" nebo \"\"let smrti\"\", což patrně odkazuje k Voldemortovu cíli získat nesmrtelnost), nicméně filmové verze tento požadavek nerespektovaly a pod jejich vlivem se rozšířila výslovnost [voldemort]. Původní anglické příjmení Riddle znamená \"hádanka\", český překlad (podobně jako většina jiných překladů) ale jméno kvůli zachování slovní hříčky mění na Raddle (anagramem Tom Rojvol Raddle je Já Lord Voldemort, anglicky Tom Marvolo Riddle = I am Lord Voldemort; raddle je v angličtině shodou okolností označení pro červený okr, což s postavou nemá žádnou souvislost). Rovněž původní prostřední jméno Marvolo má zjevně souvislost s anglickým slovem \"marvel\" - div, zázrak. \n\nGauntovi jsou čistokrevná kouzelnická rodina, potomci jednoho ze zakladatelů Školy čar a kouzel v Bradavicích Salazara Zmijozela. Po mužské linii vymřeli Morfinem Gauntem. Byli známí tím, že kvůli tomu, že se pro dodržení čistoty kouzelnické krve často ženili a vdávali mezi sebou, jejich rod postupně zdegeneroval, což se nejvíce projevilo na duševním zdraví potomků. Původně šlo o velmi bohatou rodinu. Kvůli touze po přepychu a velkému rozhazování peněz však postupně přišli o veškerý svůj majetek už několik generací před nejstarším známým Gauntem v knize, Rojvolem. Jediným cenným majetkem, který jim zůstal, byl medailonek Salazara Zmijozela a kámen vzkříšení (nevěděli o jeho skutečném účelu) v prstenu, se kterým se chlubili svým následnictvím po bratrech Peverellových. Z obou předmětů později udělal Voldemort viteály.\n\nRojvol Gaunt (angl. \"Marvolo Gaunt\") byl Voldemortův dědeček z matčiny strany. Byl jedním z posledních žijících potomků Salazara Zmijozela a byl na to velmi hrdý, což se ukázalo již při jeho první scéně v šestém díle při návštěvě ministerského úředníka Boba Ogdena. Tehdy bylo vidět jeho až šílenství, způsobené asi kombinací hrdosti na čistokrevný kouzelnický původ a následků toho, že jeho předci uzavírali sňatky s nejbližšími příbuznými.\n\nStrávil tři měsíce v Azkabanu za napadení ministerských úředníků, a když se vrátil čekaje, že jeho dcera Meropa bude stále poslušně v jejich chatrči, zjistil, že si Meropa vzala mudlu, pravděpodobně za pomoci nápoje lásky. Protože se Rojvol nebyl schopen sám o sebe postarat, brzy zemřel. Jeho zbylý majetek, včetně prstenu Peverellových (medailonek si odnesla Meropa), přešel na jeho syna Morfina.\n\nMeropa Raddleová roz. Gauntová je dcera Rojvola, matka lorda Voldemorta. Žila se svým otcem a bratrem v chatrči u Malého Visánku. Rojvol a Morfin se k ní nechovali dobře, týrali ji, volali na ni motáku, protože se u ní nikdy neprojevilo nějaké zvlášť velké kouzelnické nadání. To skončilo, když byli oba uvězněni v Azkabanu. Meropiny kouzelnické schopnosti rázem vypluly na povrch. Meropa byla zamilovaná do mudly Toma Raddlea, který si ji nakonec vzal pod vlivem nápoje lásky. Asi tři měsíce po svatbě otěhotněla. V té době podle Albuse Brumbála přestala dávat Tomovi nápoj lásky, protože doufala, že se do ní mezitím mohl zamilovat, a nebo že s ní zůstane kvůli tomu, že s ní čeká dítě. Meropa se ale zmýlila: Tom ji opustil a ona skončila samotná v Londýně. Tam prodala svůj jediný cenný majetek, medailonek po Salazaru Zmijozelovi, jehož skutečnou hodnotu neznala, za pouhých 10 galeonů. Pak dala poslední den roku 1926 život budoucímu nejobávanějšímu černokněžníkovi všech dob - lordu Voldemortovi - na prahu jednoho londýnského sirotčince, a krátce poté zemřela. Po porodu stačila pouze říct, že chlapcovo jméno bude \"Tom\" po otci, \"Rojvol\" po dědečkovi a příjmení bude \"Raddle\". A že doufá, že bude její syn podobný svému otci.\n\nMorfin Gaunt byl jediný syn Rojvola a bratr Meropy, tím pádem strýc lorda Voldemorta. Spolu s otcem svou sestru týral. Když Morfin již žil sám v Malém Visánku, navštívil ho jeho synovec Voldemort, který mu ale neprozradil svou pravou identitu. Morfin si myslel, že vidí mudlu Toma Raddla staršího, Voldemortova otce. Voldemort svého strýce napadl kouzlem a vzal mu hůlku, se kterou pak zabil svého otce a jeho rodiče. Pak vpravil do Morfinovy hlavy vzpomínku na vraždy tak, aby si myslel, že je spáchal on sám. Když vraždy vyšetřovalo ministerstvo kouzel, Morfin se k vraždám hrdě přiznal a prohlašoval, že již dlouho chtěl zabít toho mudlu, který svedl jeho sestru. Jediným jeho trápením bylo, že nemohl najít Rojvolův prsten a pořád opakoval, že by ho jeho otec zabil, kdyby zjistil, že ho ztratil. Byl odsouzen na doživotní vězení v Azkabanu. Tam ho navštívil Albus Brumbál, když později zjišťoval informace o Voldemortovi. Našel falešnou vzpomínku a zasazoval se o to, aby byl Morfin osvobozen. Ten ale zemřel dřív, než došlo k rozhodnutí. Spolu s Morfinem vymřela mužská linie rodu Gauntů.\n\nRaddleovi byli mudlovskou rodinou, která bydlela v honosném sídle na kopci v Malém Visánku. Všichni z okolí jejich sídla věděli, že jsou sice bohatí, ale také povýšení a hrubí.\n\nThomas a Mary Raddleovi byli rodiče Toma Raddlea staršího a prarodiče lorda Voldemorta. Byli to nejbohatší a nejváženější občané Malého Visánku. Jejich syn s nimi žil po většinu svého života. Oba byli zabiti svým vnukem v roce 1943. Jejich jména nebyla uvedena v knize, ale ve filmu Harry Potter a Ohnivý pohár ve scéně na hřbitově ano.\n\nTom Raddle st. byl otec lorda Voldemorta. Meropa Gauntová se do něj zamilovala, když často se svou přítelkyní Cecílií na výletech na koních zabloudily k domu Gauntových. Morfin Gaunt si toho všiml, a tak Toma napadl a byl proto uvězněn v Azkabanu. Když se do Azkabanu dostal i Rojvol Gaunt, Meropa pravděpodobně podala Tomovi nápoj lásky a později se vzali s domněním, že je Meropa těhotná, což byl pro Malý Visánek velký skandál. Meropa ale otěhotněla až tři měsíce po svatbě a přestala Tomovi dávat nápoj lásky, protože si myslela, že už se do ní zamiloval. Zmýlila se a Tom ji opustil, aniž by se kdy dozvěděl o svém synovi. Nikdy se už znovu neoženil. Byl zabit svým synem v roce 1943 spolu se svými rodiči. Z vražd byl obviněn Morfin Gaunt, kterému Voldemort vpravil falešnou vzpomínku na to, že čin spáchal. Mudlové z tohoto zločinu obvinili Franka Bryce, ale protože na tělech nebyly žádné stopy po otravě, zastřelení, či něčem podobném, byl pro nedostatek důkazů propuštěn. Obyvatelé Malého Visánku ale pořád věřili, že je zabil.\n\nTom Rojvol Raddle se narodil 31. prosince 1926. Jeho mudlovský otec opustil jeho matku ještě před Tomovým narozením; Meropa zase ihned po porodu zemřela, proto zůstal chlapec nadlouho sám. Vyrůstal v sirotčinci, kde začal poprvé objevovat své schopnosti (např. způsoboval na dálku bolest ostatním dětem) a také ukazoval své násilnické sklony způsobené sklíčeností ze samoty, ale i geny rodiny Gauntů.\n\nV jedenácti letech si mladého Toma přišel vyzvednout kouzelník Albus Brumbál, profesor v Bradavicích. Tom Raddle pak nastoupil do kouzelnické školy, kde se projevoval jako velmi talentovaný a stal se dokonce prefektem a primusem. Už v té době se ale zabýval černou magií; mimo jiné otevřel Tajemnou komnatu, a způsobil smrt studentky, což posléze svedl na Rubeuse Hagrida.\n\nV patnácti letech se vydal hledat svého otce, ošálil svého strýce Morfina a poté zavraždil Toma Raddla staršího i s prarodiči. Když se Morfin Gaunt probral, věřil, že vraždu spáchal sám a hrdě se k činu přiznal (\"byl hrdý, že mohl zabít mudlu\"). Byl za ni i odsouzen a zemřel v Azkabanu.\n\nKdyž Tom dokončil studium, požádal tehdejšího ředitele Bradavic Armanda Dippeta, jestli by se nemohl stát profesorem. To mu bylo z důvodu jeho mládí zamítnuto a Raddle si našel práci v krámku Borgina a Burkese, kteří obchodovali s tajemnými magickými předměty. Brzy spáchal další vraždu. Zabil Hepzibu Smithovou a její skřítce Hokey (stejně jako Morfinovi) vpravil do paměti falešnou vzpomínku, že svou paní otrávila méně známým jedem, který dala do kakaa. Voldemort si odnesl od Hepziby nejen Zmijozelův medailon, ale i Pohár Helgy z Mrzimoru. Poté odcestoval pryč z Británie údajně do Albánie vyhledat další artefakt (Diadém Roweny z Havraspáru) a nikdo o něm dlouho neslyšel. Po návratu si už začal říkat lord Voldemort; první co učinil bylo, že požádal ředitele Bradavic - v té době již Brumbála - o místo profesora. Brumbál však věděl, že by nebylo dobré mít Voldemorta zpět v Bradavicích a ještě k tomu na tak vysokém postu. Jeho žádost odmítl.\n\nVoldemort si již v období svého studia v Bradavicích našel několik oddaných následovníků a obdivovatelů, kterým se začalo říkat Smrtijedi. S jejich pomocí ovládl celý kouzelnický svět a vzdorovala mu jen malá skupinka povstalců – Fénixův řád, v jehož čele stál Brumbál – jediný kouzelník, kterého se kdy Voldemort obával. A do jisté míry k němu choval úctu a cítil v něm autoritu, která však se stářím Albuse Brumbála a zvětšující se mocí Voldemorta klesala.\n\nV červenci 1980 se k Voldemortovi doneslo proroctví, podle kterého se měl narodit kouzelník, schopný jej porazit. Voldemort si proroctví vyložil jako vztahující se k Harry Potterovi, synu Lily a Jamese Potterových, a pokusil se celou rodinu vyvraždit. Po zabití rodičů ale kletba směrovaná na Harryho selhala a obrátila se proti Voldemortovi, který přežil jen díky tomu, že si předtím ve snaze o nesmrtelnost vytvořil několik viteálů.\n\nVoldemorta připravila jeho vlastní kletba o tělo a byl zničen na „méně než přízrak“. V roce 1991 se mu podařilo přesvědčit profesora Quirrella a ten mu pak pomohl dostat se z Albánie zpět do Anglie. Quirrell se neúspěšně pokusil získat kámen mudrců (\"Harry Potter a Kámen mudrců\") v Gringottově bance, poté se Voldemort rozhodl pro bližší dohlížení na svého \"pomocníka\" a sdílel tak s Quirrellem jedno tělo. Když byl Quirrell Harrym zastaven a zničen, Voldemort se vrátil zpět do svého úkrytu v Albánii.\n\nČást Voldemortovy duše z jednoho viteálu – Raddleova deníku – se roku 1992 pokusila osamostatnit, ovládla Ginny Weasleyovou, která na příkaz otevřela Tajemnou komnatu (\"Harry Potter a Tajemná komnata\"). Stejně jako předchozí pokus o prosazení i tento překazil Harry Potter.\n\nNávrat se Voldemortovi zdařil až o dva roky později, s pomocí zrádce Harryho rodičů Petra Pettigrewa (\"Harry Potter a Ohnivý pohár\"). Poté jeho moc opět rostla, v roce 1996 (\"Harry Potter a princ dvojí krve\") pověřil Draca Malfoye zabitím Brumbála. Brumbál však díky Severusi Snapeovi přesně věděl, co mladý Malfoy připravuje a svou smrt naplánoval společně se Snapem hned po zničení dalšího Voldemortova viteálu (Gauntova prstenu). Voldemort se po Brumbálově smrti konečně stal nejmocnějším černokněžníkem světa; mnohem mocnějším než byl před svým pádem v r. 1981.\n\nV následujícím roce Snape, požívaje Voldemortovy plné důvěry, ve skrytu pomáhal Harry Potterovi, který postupně zajistil zničení všech Voldemortových viteálů. V závěrečném souboji knižní série (\"Harry Potter a Relikvie smrti\") mezi Harrym a Voldemortem se ještě vysvětlilo pár nesrovnalostí. A když Harry ozbrojen Dracovou hlohovou hůlkou vyslal kouzlo Expelliarmus, Bezová hůlka, jež Voldemort odnesl z Brumbálova hrobu a poté, co si myslel, že ji dokonale ovládl, když zabil Severuse Snapea, se s kletbou Avada Kedavra obrátila proti němu a dokončila snahu všech, zabít Voldemorta.\n\nV sequelu Harry Potter a Prokleté dítě prohlašuje Delphi (hlavní záporná postava), že je dcerou Lorda Voldemorta a Bellatrix Lestrangeové.\n\nVoldemort zdědil obrovské schopnosti po svém předkovi, Salazaru Zmijozelovi. Díky svému nadání dokázal čarovat i bez pomoci zaříkadel a ovládl i jeden z nejtemnějších koutů magie, otevřel Tajemnou komnatu. Jeho vědomosti byly velmi rozsáhlé a v oblasti černé magie, se zdá, byly mnohem větší než obvyklá kouzla. Podařilo se mu rozpoltit svou duši a stvořit sedm tzv. viteálů (\"horcruxes\"), díky nimž se stal téměř nesmrtelným.\n\nPo škole se k Smrtijedům, zklamán láskou k Lily, přidal Severus Snape. Vyzradil Voldemortovi část věštby, podle níž se narodí Voldemortův přemožitel, což si Voldemort vyložil tak, že se mělo jednat o dítě narozené Potterovým. Mohlo se ovšem jednat i o jiného chlapce, o Nevila Longbottoma, který vážně sehrál největší roli v jeho smrti (zabil Nagini a s ní zníčil i poslední viteál)\n\nNavíc díky tomu, že byl přímým potomkem a dědicem Salazara Zmijozela, měl schopnost hadí řeči a dokázal tak komunikovat jak s baziliškem v Tajemné komnatě, tak později se svým hadím mazlíčkem Naginim, nebo s jinými osobami, kteří tuto schopnost měli (strýc Morfin Gaunt). Dále pak díky svému \"kouzlu osobnosti\" dokázal zapůsobit na lidi tak, že se mu podvolili, aniž by na ně použil kletbu Imperius, nebo mu prozradili, co potřeboval, jako například se Šedou dámou, když se zajímal o Rowenin diadém. Nejen jako duch, ale i později svou myslí dokázal vstoupit do mysli někoho jiného a absolutně nad ním převzít kontrolu. V knize je to například popsáno, když ovládal Quirella v Kameni mudrců, Harryho ve Fénixově řádě, nebo když byl v Albánii a ovládal i těla zvířat.\n\nNagini je Voldemortův had. Ten ho také vysílá na mise, podobně jako smrtijedy. Nagini může být přeměněna na člověka (např. v Relikvii smrti je přeměněna v Batyldu Bagshotovou), ale i tak neumí mluvit lidským hlasem, ale pouze hadím jazykem (dorozumí se s ní tedy pouze člověk s touto schopností, např. Voldemort nebo Harry Potter). Nagini také v pátém díle zaútočila na Arthura Weasleyho, který jen stěží unikl smrti. Zabila taky Severuse Snapea.\n\nVoldemort ji učinil jedním ze svých viteálů, a proto musela být odstraněna i Nagini. To učinil Neville Longbottom při bitvě o Bradavice, když jí mečem Godrika Nebelvíra uťal hlavu.\n\nVe druhém díle Fantastických zvířat se o Nagini dozvídáme více. Byla to dívka, která s sebou nesla prokletí jejich rodu, které se přenášelo z matky na dceru. Kletba spočívala v tom, že se dívka mohla kdykoliv přeměnit na nějaké zvíře (bez toho, aby to mohla ovládnout); u Nagini to byl had. Až se však čas naplní, stane se dívka zvířetem navždy. Tak také zemřela její matka.\n"}
{"id": "91573", "url": "https://cs.wikipedia.org/wiki?curid=91573", "title": "Homo antecessor", "text": "Homo antecessor\n\nHomo antecessor (člověk předchůdce) žil v letech 1,2 mil. – 700 tis. let př. n. l. (někdy se existence prodlužuje až na hodnotu 500 tis. let př. n. l.) Je jedním z prvních hominidů v Evropě.\n\nNejvíce nálezů (jediné kosterní zkameněliny) se našlo ve Španělsku, další pocházejí z Anglie (pouze zuby a nástroje). Evoluční zařazení \"H. antecessor\" je předmětem jistých sporů. Někdy je považován za spojovací článek mezi \"Homo ergaster\" a \"Homo heidelbergensis\". Jiní ho považují za slepou vývojovou linii navazující na \"H. ergaster\". Další názor tvrdí, že jde jen o poddruh nebo regionální formu \"H. heidelbergensis\".\n\nPrůměrná velikost mozku byla 1000–1150 cm. V Atapuerce (jeskyně Gran Dolina) ve Španělsku se našlo mnoho důkazů, které dosvědčují, že \"H. antecessor\" odděloval kusy lidských těl od kostí, lidské kosti drtil a následně je házel do stejných míst jako kosti zvířat. To ukazuje, že byl s největší pravděpodobností kanibal. \"H. antecessor\" byl asi 1,6–1,8 m vysoký a poměrně robustní – samci mohli vážit až okolo 90 kg.\n\nKompletní kostra není k dispozici, přesto lze odvodit některé základní morfologické rysy. Byly u něj již vyvinuté sapientní znaky připomínající v řadě lebečních charakteristik moderního člověka a to především nevystupující lícní kosti a nízká prognacie obličeje. Brada byla ustupující, jako u většiny druhů homo. \"Homo antecessor\" byl již plně bipední a v průměru měl podobnou postavu jako dnešní člověk. Měl však o něco širší hrudník a delší paže.\n\n\n"}
{"id": "91575", "url": "https://cs.wikipedia.org/wiki?curid=91575", "title": "Americký sen", "text": "Americký sen\n\nAmerický sen (\"American dream\") je víra, vidina či jev rozšířený ve Spojených státech amerických, podle něhož každý, především pomocí tvrdé práce, chytrosti a odvahy, může dosáhnout výrazného společenského vzestupu a zbohatnutí („z poslíčka milionářem“). \n\nNázev vznikl při velké vlně přílivu Evropanů do USA v 19. a 20. století. Právě fenomén amerického snu lákal stále další přistěhovalce osídlit Severní Ameriku a velký význam má i dnes. Mnoho přistěhovalců přesidluje do USA právě z tohoto důvodu.\n\nPříkladem splněného amerického snu jsou významné osobnosti jako Henry Ford, Barack Obama, Arnold Schwarzenegger a Michael Jackson.\n\nGatsbyho křivka však ukazuje, že sociální nerovnost (podle Giniho koeficientu) se předává od rodičů. V USA je tato nerovnost zpravidla větší než u jiných vyspělých zemí. Z dostupných údajů vyplývá, že po druhé světové válce je sociální vzestup obtížnější než ještě v roce 1940. Tehdy dosahovalo 90 % mladých lidí vyšších reálných příjmů než jejich rodiče. V 80. letech\n20. století se takový úspěch dařil již jen 50 % příslušníků mladé generace. Příklady dědičného bohatství a také politické moci jsou rody jako Rockefellerové či Kennedyové.\n\n"}
{"id": "91579", "url": "https://cs.wikipedia.org/wiki?curid=91579", "title": "Jiráskův most", "text": "Jiráskův most\n\nJiráskův most je sedmý most přes Vltavu směrem po proudu řeky v Praze spojující z Jiráskova náměstí pravobřežní pražské Nové Město a levobřežní čtvrť Smíchov.\n\nJeho stavba byla započata v roce 1929 podle projektu architekta Vlastislava Hofmana a Ing. Františka Mencla. Jako materiál byl použit železobeton, pět návodních pilířů širokých 4,6 m je obloženo žulovými kvádry. Most je 310,6 m dlouhý a 21 m široký. Má šest obloukových polí o rozpětí 45 až 51 m. Povrch vnějších ploch je z omítky z umělého kamene, betonové zábradlí a osvětlovací stožáry mají terasový hlazený povrch. Na obou předmostích jsou umístěny 13,5 m vysoké pylony s dekorativními kašnami a obelisky. Most byl dán do provozu ve dvou etapách. Nejdříve to byla jeho střední část s kolejnicemi tramvaje v roce 1931 a poté 18. října 1933 zbytek. Koleje pro tramvaj se ukázaly jako zbytečné a byly odstraněny. Po mostě pak ale vedla jediná pražská trolejbusová trať propojující oba vltavské břehy.\n\n\n\n\n\n\nV roce 2012 byla zahájena diskuze nad návrhem historika Petra Vilguse přejmenovat tuto stavbu na most Václava Havla. Bývalý prezident v blízkosti mostu dlouhá léta žil a pracoval.\n"}
{"id": "91584", "url": "https://cs.wikipedia.org/wiki?curid=91584", "title": "Pravda (Terry Pratchett)", "text": "Pravda (Terry Pratchett)\n\nPravda (anglicky \"The Truth\") je humoristická fantasy kniha Terryho Pratchetta, 25. ze série \"Zeměplocha\".\n\nDo města Ankh-Morporku přijíždí skupina trpaslíků pod vedením Gunilly Dobrohora a přiváží s sebou první tiskařský lis. Společně s Mikulášem ze Slova začínají vydávat první noviny - Ankh-morporskou Kometu, což je vedením města (Patricijem lordem Vetinarim) sledováno se značnou dávkou nedůvěry.\n\nNáhle však dochází k řadě dramatických událostí. V pracovně lorda Vetinariho je napaden jeho tajemník a všechny důkazy ukazují jako na pachatele právě na Patricije, který je nalezen v bezvědomí u svého koně se značnou finanční hotovostí. Vypadá to, jakoby se snažil po svém činu urychleně opustit město.\n\nMikuláš ze Slova však chápe, že se události zřejmě odehrály poněkud jinak a spolu se svojí kolegyní Sacharózou Rezámkovou a ikonografem Otto Schrecklichem (reformovaný upír z Überwaldu, nositel černé stuhy) se vydává pátrat po tom, co se skutečně stalo. Při hledání pravdivého obrazu událostí se několikrát zkříží pátrání Mikuláše s cestami policejní hlídky, což její velitel Samuel Elánius nese dosti nelibě. Po řadě zvratů, v nichž podstatný díl zaujímá i svědectví teriéra lorda Vetinariho, tlumočeného do lidské řeči mluvícím psem Gaspodou, odhalí Mikuláš spiknutí, které mělo za cíl nastolit novou vládu v Ankh-Morporku.\n\nDva najatí vrahové - pan Tulipán a pan Zichrhajc (Nová firma) měli k dispozici dvojníka lorda Vetinariho a s jeho pomocí chtěli zdiskreditovat lorda Vetinariho a umožnit tak lidem v pozadí spiknutí dosadit do vedení města pro ně přijatelnější osobu. Pro Mikuláše je nejhorším faktem to, že spiknutí vedl jeho vlastní otec, lord ze Slova.\n\nMikulášovi se podaří donutit otce, aby se v Ankh-Morporku již nikdy neukazoval a definitivně se s ním rozchází. Lord Vetinari je zcela rehabilitován a jeho nevina prokázána. Mezitím však lehla popelem Mikulášova dílna a tiskařský lis pro výrobu Komety byl zničen, ale trpaslíci spolu s Mikulášem se nevzdávají a vydávání novin pokračuje brzy na novém lisu. A tak začíná v Ankh-Morporku éra svobodného tisku, bedlivě však sledovaného jak lordem Vetinarim, tak velitelem hlídky Elániem.\n\n\n"}
{"id": "91588", "url": "https://cs.wikipedia.org/wiki?curid=91588", "title": "Lev IX.", "text": "Lev IX.\n\nSvatý Lev IX., rodným jménem Bruno von Egisheim-Dagsburg (21. červen 1002, Eguisheim, Alsasko – 19. dubna 1054, Řím) byl papežem od 12. února 1049 až do své smrti.\n\nSvou snahu soustředil na reformu církve a společnosti a její morální očistu v intencích clunyjského hnutí a tradiční morálky. Ke konci svého pontifikátu válčil s Normany. Shromáždil proti nim koalici několika italských států, ale její vojska byla rozdrcena v bitvě u Civitate. Jeho legát kardinál Humbert de Silva Candida, kterého vyslal krátce před svou smrtí do Konstantinopole, pak po jeho smrti použil (patrně v rozporu s instrukcemi) bulu exkomunikující konstantinopolského patriarchu Kerullaria, což vedlo k velkému schizmatu.\n"}
{"id": "91592", "url": "https://cs.wikipedia.org/wiki?curid=91592", "title": "Palpatine", "text": "Palpatine\n\nSheev Palpatine alias Darth Sidious je fiktivní postava Hvězdných válek. Byl posledním kancléřem Galaktické republiky a prvním císařem Galaktického impéria. Byl to tedy temný pán ze Sithu, nejúspěšnější z těch, kteří následovali pravidlo dvou v linii Darth Banea (které ale sám porušil). Palpatine vytvořil své Impérium díky Velkému plánu a zosnování klonových válek, jež přinesly chaos a miliardy mrtvých. Vedl potají obě strany a nakonec vydal rozkaz 66 na vyvraždění řádu Jedi.\n\nVstoupil do politiky jako reprezentant svého domovského světa Naboo v Galaktickém senátu a za učedníka si tajně vzal mladého Zabraka Darth Maula. Byl schopen svou moc v Síle skrýt před všemi, i před Jedii, a proto žil dvojí život. Jeho čas přišel, když zmanipuloval politické figurky ke spuštění blokády Naboo Obchodní federací. To byl zvolen novým Nejvyšším kancléřem. Za deset let, když vypukly Klonové války, stál oficiálně v čele Republiky a tajně i v čele Konfederace nezávislých světů, jejíž vůdcem pro veřejnost byl jeho druhý učedník hrabě Dooku, který jako učedník nahradil Maula, kterého měl Palpatine po jeho střetu s Obi-wanem za mrtvého. Palpatine prodlužoval konflikt, aby získal více pravomocí, a zároveň zlákal rytíře Jedi Anakina Skywalkera na temnou stranu. Poté Palpatine zreorganizoval Republiku na Impérium a prohlásil se prvním císařem. S Darth Vaderem a klonovou armádou na své straně téměř vyhladili všechny rytíře Jedi.\n\nCísař Palpatine nastolil totální kontrolu nad obyvateli. Po 17 let vládl bez zjevné opozice a věnoval se hlubšímu studiu temné strany. Avšak zpackal intriky na vylákání opozice z úkrytu a tři významní senátoři založili Alianci za obnovu Republiky. Následovala Galaktická občanská válka, při níž v roce 4 ABY osobně dohlížel na dokončení druhé Hvězdy smrti, kde chtěl zlákat na temnou stranu Anakinova syna Luka. Selhal a byl zabit Vaderem, jenž tak naplnil proroctví o vyvoleném ale zároveň i poslání Sitha zabít svého mistra.\n\nNarodil se na Naboo roku 82 BBY jako nejstarší syn do staré a vlivné aristokratické rodiny \"Cosinga Palpatina\", konzervativního politika, odmítajícího plnou integraci Naboo do Republiky. Mladý Palpatine byl jediný z rodu, kdo dokázal Cosingovi oponovat. Několikrát svými činy málem zničil pověst rodiny, když byl ze škol vylučován za činy, za něž běžní občané končili ve vězení. Vrcholem byla havárie kluzáku, kdy zabil dva chodce a otec musel vynaložit na úplatcích značnou sumu, aby se kauza ututlala. To v něm posílilo pocit nedotknutelnosti a neporazitelnosti. Po tomto incidentu se chtěl stát profesionálním závodníkem, k čemuž nakonec otec svolil. V závodech na Naboo pak zaznamenal několik pozoruhodných úspěchů.\n\nJeho spory s otcem byly založeny na tom, že v mladém Palpatinovi doutnala touha po absolutní moci a otci vyčítal jeho malé ambice. Aby jeho vlastní touha po moci vynikla, zřekl se křestního jména, říkal si už pouze jen Palpatine. Během studií na theedské univerzitě se dostal díky otcovým kontaktům k diplomatovi Vidaru Kimovi, asistentovi senátora za Naboo. Vidar Kim byl jeho politickým učitelem i přes jeho konzervatismus, jenž nebyl budoucímu temnému pánovi po chuti. V roce 65 BBY se na planetě konaly volby krále, v nichž Palpatine tajně podporoval Bona Tapala, protikandidáta otcova favorita. Tapalo totiž hlásal otevřenost galaxii, což bylo v souladu s Palpatinovými ambicemi. Na otcova favorita hledal a uveřejňoval pomluvy a špínu.\n\nTyto činy přilákaly pozornost jeho budoucího mistra Darth Plagueise, který se maskoval jako podnikatel a majitel mocné finanční instituce Damask Holding. Tou dobou pobýval na Naboo, kde loboval a korumpoval zdejší politiky, zejména Tapala, aby posílil vliv bankovního klanu. Palpatina nakonec našel a přemluvil ho, aby mu udělal exkurzi po planetě. Při tom si všímal Palpatinových názorů na politiku a jeho zájmu o zakázanou historii Sithů, prohlédl si i Palpatinovu tajnou sbírku sithských artefaktů. Následující den nabídnul Palpatinovi práci agenta pro jeho holding. Cosinga však styky muunského temného lorda s jeho synem odhalil a zatrhl je. Když letěl Palpatine na školní stáž na Chandrilu, žádal od Plagueise radu, jak skoncovat s otcovým špehováním. Tehdy Plagueis v jeho zprávě identifikoval strach, hněv a také symptomy jeho nadání v Síle, takže mu \"poradil\". Otec rovněž odcestoval na Chandrilu, aby syna umístil na jinou planetu v chommellském sektoru a zabránil mu plést se do volební kampaně. Jeho syn ho však na palubě lodi slovně i fyzicky napadl. Cosinga pak Palpatinovi řekl, že ho měl už dávno raději zabít, což v mladém Palpatinovi probudilo moc temné strany Síly. Zavraždil svého otce i celou svou rodinu a posádku. Darth Plagueis incident zamaskoval jako nešťastnou náhodu a mladého Palpatina přijal za svého učedníka.\n\nPalpatine se tak kvalifikoval do hodnosti sithského učedníka. Jeho citlivost na Sílu unikla Jediům a málem i Plagueisovi, neboť ji Palpatine dokázal před ostatními skrývat. Plagueis odhalil, že jeho žák bude mistrem přetvářky, klamu a mistrný manipulátor, proto mu vybral jméno Darth Sidious, \"zákeřný\". Plagueis ho učil v souladu s Baneovou tradicí využívat temnou stranu Síly a bojovat s rudým světelným mečem. K tomu ho učil ještě více manipulovat s okolím a vyjednávat. Dokonce mu dovolil nahlédnout do své velké sbírky sithských holokronů z Baneovy doby. Jediové se bláhově domnívali, že tyto holokrony leží v archivech řádu, avšak ve skutečnosti se jednalo o velmi důmyslné atrapy.\n\nPlagueis byl posedlý nesmrtelností a zkoumal stará učení, díky nimž držel umírající lidi naživu a dokonce je i uzdravoval. Dávní mocní sithští pánové z dob dávno minulých (např. Darth Sion nebo Darth Andeddu) údajně tato tajemství znali, ale bylo ztraceno. Plagueis dotáhl svůj výzkum do extrému, když se snažil stvořit život z ničeho pomocí manipulace s midi-chloriany. V Sidiousovi po letech začala doutnat touha stát se mistrem a zabít svého učitele, čehož si Plagueis samozřejmě všiml. Palpatinovou rukou zemřít nehodlal, přesto svému učedníkovi sděloval vše, co ví. Zatímco on sám upřednostňoval ústraní, Sidiousovi nařídil znovu vzkřísit jméno Palpatine a vstoupit do politiky, aby prosazoval v souladu s Velkým plánem sithské zájmy.\n\nUž jako pouhý učedník unesl mladičkého Zabraka z planety Dathomir a začal ho tajně cvičit na Sitha. Vybral si ho proto, že dávní Sithové měli na Iridonii spoustu kontaktů se zabraky a za nemalé sumy si je najímali jako žoldnéře. Zabrakové byli sice známí výdrží, ale pro mladého hocha byl Palpatinův trénink extrémně brutální. Navzdory Palpatinově krutosti mu byl přesto tento Maul fanaticky oddaný.\n\nKdyž byl Maul ještě malý, vzal ho jednou Sidious před chrám Jediů v přestrojení za turisty. Jeho znalost Temné strany byla dostatečná, aby skryla jeho i Maulovu přítomnost, ale dovnitř Chrámu samozřejmě nesměli, to by byli odhaleni. Stáli tedy před chrámem a pozorovali Jedie, přičemž mu Palpatine šeptal o konečném zničení řádu Jedi a pomstě Sithů. V Maulovi to zanechalo veliký dojem a nemohl se dočkat, až s nimi jednou změří své síly.\n\nNakonec po letech přišel čas Maulova konečného testu, když ho Palpatine vysadil na izolovanou planetu, kde ho lovili zabijáčtí droidi po celý měsíc. Na konci nalezl vyhladovělý Maul svého mistra. Přes jeho vyčerpání s ním Palpatine bojoval a snadno ho porazil. Svému učedníkovi pověděl, že je zklamaný a připravil si už nového učedníka. Rozzuřený a odzbrojený Maul se vrhl na svého mistra holýma rukama, a to s takovým odhodláním, až se mu povedlo Palpatina vyvést z míry a dokonce ho kousnul do ruky. Potěšený Palpatine slavnostně vyhlásil Maulův trénink za ukončený a udělil mu titul Sithský Pán.\n\nPalpatine začal svou politickou kariéru v mladém věku, neboť na Naboo byla veřejná služba běžná ve věku od dvanácti do dvaceti let. Když se stal Sidiousem, zůstal ve veřejné službě na rozdíl od spolužáků i mimo tento věk. Ve 20 letech tedy vstoupil do vyšší politiky a po pěti letech se stal oficiálním asistentem senátora Vidara Kima. Mezitím kandidoval do mnoha různých vysokých postů, ale úmyslně volby prohrával, aby neodhalil svou příslušnost k sithskému řádu. Také by s příliš vysokými funkcemi neměl čas věnovat se studiu Síly.\n\nV roce 52 BBY se Obchodní federace dostala do sporu se Senátem a obyvatelstvo jádra i okraje galaxie začalo žádat silnější centrální vládu. Oba temní lordi se shodli, že je pravá chvíle začít manipulovat politiku přímějšími metodami. Proto zosnovali vraždu Vidara Kima, aby mohl třicetiletý Palpatine kandidovat jako jeho nástupce, v čemž uspěl. Nechal si na Coruscant přivézt osobní věci, jež byly v rámci standardní procedury skenovány. Byla mezi nimi i socha Stristose, jednoho ze čtyř čarodějů z Dwartii (kontroverzní filozofové z počátků Republiky). Sken ukázal, že je socha jednolitým kusem neuránia s bronziovým povrchem. Ve skutečnosti obsahovala kapsu, v níž do Senátu pronesl svůj sithský světelný meč. Když byl Palpatine zvolen o 30 let později Nejvyšším kancléřem, byla socha přemístěna do jeho nové kanceláře, z níž si po desetiletích skrytý meč vytáhnul.\n\nV senátu nemarnil čas a formoval vztahy s ostatními, které se vyplatily v budoucnu. První byl syn jeho předchůdce. Ronhar Kim byl Jedi, který svou rodinu téměř neznal, ale byl svědkem otcovy vraždy. Během jejich konverzace vyplynulo, že Rohnar po vraždě otce přemýšlel, zda by neměl řád Jedi opustit a zaujmout v politice otcovo místo, ale Palpatine mu naznačil, že by v politice plýtval svým potenciálem. Takhle z něj udělal spojence z řad Jediů, kterého využil v roce 32 BBY k založení Rudých Gard. O dalších devět let později poslal Kima na smrt v bitvě na Mersonu, aby posílil válečnou propagandu.\n\nV senátu Palpatine ihned vycítil moc ostatních. Nižší delegáti klopili hlavy vždy, prošel-li kolem někdo významný. Palpatine se tomuto zatím nevyhnul, avšak významné a mocné osobnosti podporoval v jejich přesvědčení, že jsou nadřazení nade všemi. Mezi prsty mu unikaly velké příležitosti k postupu do senátních výborů, ale i tentokrát to mělo své důvody. Dokud byl v senátu relativně neznámý, jeho mocnější kolegové bojovali o pozice mezi sebou a Palpatine mohl v ústraní „bezbolestně“ zvyšovat svůj vliv a získávat další přátele. Zanedlouho získal tolik přátel a známých, že veřejnost překvapil svou popularitou.\n\nKrátce se dal na dráhu spisovatele a jeho texty o získání moci se staly velice populárními mezi jeho kolegy i mezi studenty vojenství. Jeho teorie se dokonce vyučovaly na předních coruscantských univerzitách. Navzdory oblibě zůstal Palpatine stejný a většinu času trávil ve své malé a dobře zařízené ubikaci. Lidé si všimli, jak velmi si cenil soukromí, málokdy se účastnil společenských akcí a všechen čas věnoval práci. Ve skutečnosti trávil většinu tohoto času tréninkem Darth Maula, schůzkami s Plagueisem a rozšiřováním znalostí o Sithech. Senátní agendu za něj dělaly sekretářky a droid TC-4.\n\nSenátor Palpatine navazoval vztahy s respektovanými lidmi na klíčových pozicích i s těmi méně významnými, dále s důstojníky, se členy velkých komerčních společností, a se členy řádu Jedi. Spousta z nich později získala prominentní pozice v Impériu. Jeho odpůrce potkal jiný osud. Mezi jeho přátele patřil mistr Jedi Jorus C'baoth, s nímž se setkal při mírové misi na planetě Ando. Často se scházeli a diskutovali o filozofii a politice. Nakonec byl na Palpatinovu žádost mistr uvolněn z řádu, aby ho mohl jmenovat svým poradcem. Při svých schůzkách projednávali hlavně možnosti existence života v jiných galaxiích. Janus Greejatus byl politik z Chomellu Minor, byl velmi xenofobní a rasista. Palpatine se s ním sice spřátelil, ale jeho činy způsobily více škod než užitku. Musel se tedy od nich veřejně distancovat, avšak v jádru s ním souhlasil a v době Impéria znemožnil příslušníkům jiných plemen přístup na vyšší pozice. Jestli bylo Palpatinovo přátelství opravdové nebo jen nahrané, zůstává záhadou. Trvalo však 30 let a sám Greejatus věřil, že to bylo velké, upřímné přátelství.\n\nTerrinald Screed byl nižším úředníkem Galaktického soudu a po vzniku Impéria z něj udělal admirála a jednoho z nejvlivnějších důstojníků Imperiálních sil. Viceguvernér z Eriadu Wilhuff Tarkin byl členem mocné šlechtické rodiny. Když ho jako Darth Sidious kontaktoval, zjistil, že jsou jejich názory na vládu a filozofii společné. Není známo, zda tehdy Tarkin věděl o Palpatinově dvojím životě, ale Palpatinovi i Sidiousovi sloužil dlouho a věrně. Po nástupu Impéria mu Palpatine svěřil dozor nad vývojem superzbraní. Lord Crueya Vandron byl hlavou vznešeného rodu ze sektoru Senex. Tajně se připojil k Palpatinovi a po nástupu Impéria se stal jeho poradcem a hlavou COMPNORu.\n\nDále si z Naboo přivedl spoustu loajálních sekretářek a pomocníků, kteří mu pomáhali v politických a legálních směrech, ale zároveň plnili jeho vůli i v temnějším a tajnějším smyslu. Při nástupu Impéria získali ty nejlepší civilní pozice. Sate Pestage byl Palpatinův pomocník již v době, kdy byl senátor pouhým úředníkem na Naboo. Jako jeden z mála věděl o Palpatinově pravé identitě a dobrovolně sloužil jako jeho krycí agent. V době Impéria byla Pestagovi dána funkce velkovezíra a měl na starosti kontrolu přístupu k Císaři. Kinman Doriana byl Pestegův přítel a toužil stát se špiónem, tedy byl pro Sidiouse ideální kandidát na tajné úkoly. Na rozdíl od Pestaga neměl ponětí, kým Palpatine ve skutečnosti je. Doriana poté sloužil i Sidiousovi, aniž by si uvědomil pravdu. Jeho služba však byla natolik cenná, že ho po jeho smrti mohl nahradit pouze třemi lidmi: Darth Vaderem, Marou Jade a Thrawnem. Ars Dangor byl jedním z Palpatinových pomocníků a získal pozici mezi imperiálními poradci. Palpatinovi radil v oblasti galaktické bezpečnosti, zvláště po nástupu Rebélie. Byl podobně jako Palpatine charismatickým mluvčím a byl častým účastníkem veřejných politických debat a tiskových konferencí.\n\nJeště než se pustil do hlavní fáze Velkého plánu, musel se Palpatine vypořádat s dalšími kulty temné strany Síly. Buď je vyhladil, nebo si je podmanil pod své vedení.\n\nPo celý rok 33 BBY si Palpatine postupně připravoval své figurky pro nastartování Velkého plánu. Wilhuff Tarkin mu pomohl zlikvidovat šestičlenný direktoriát Obchodní federace, který právě zasedal na Eriadu, aby projednal dopad nových zákonů zdaňujících bývalé volné obchodní cesty ve středním a vnějším pásu galaxie a povolení doprovázet konvoje bitevními loděmi k ochraně před piráty. Pirátské nálety byly ve skutečnosti zosnovány Palpatinem. Pak zařídil jmenování své loutky Nuta Gunraye novým místokrálem federace, se kterým podepsal \"výhodnou\" smlouvu, odhalil se mu jako Temný Pán ze Sithu a zdůraznil, že má na senát vliv.\n\nPoté poslal Palpatine na radu Plagueise několik miliónů kreditů na účet rodiny Nejvyššího kancléře Valoruma přes banku Aargau tak, aby se nedal vystopovat jejich původ. Palpatinův sekretář Sate Pestage pak poslal důkazy o této sumě senátorovi Orn Free Taaovi, který je ihned přednesl příslušnému vyšetřovacímu výboru. Tím oslabil jeho už tak dost pochroumanou pověst a důvěryhodnost. Sidious následně nové vůdce Obchodní federace přiměl k zahájení blokády planety Naboo jako protest proti výše zmíněnému zákonu o zdanění obchodních cest. Obchodní federaci měl za svou největší loutku, byla oslabena neschopným vedením, dosazeným Sidiousem. Na Naboo byla navíc právě zvolena nová královna, stejně mladá a naivní jako všechny před ní. Blokádou Naboo odstartoval další intriky a navíc zasadil první úder Republice i Jediům.\n\nObchodní federace v roce 32 BBY přesunula své síly k Naboo a planetu neprodyšně odřízla od zbytku galaxie. V Senátu probíhaly celý měsíc vášnivé debaty o vzniklé krizi, ale bez konkrétního řešení. Senátor za Obchodní federaci Lott Dod úspěšně obhájil konání federace a dokázal, že neporušila žádný zákon: nezaútočili na lodě ani na planetu, tedy vyšachoval soudy. Nejvyšší Kancléř byl v této situaci bezradný a byla jen dalším hřebíčkem. Palpatine tento stav prodlužoval a radil královně Amidale, aby vyčkala na rozhodnutí Senátu. Mladá královna však nebyla tak naivní, jak předpokládal, a nakonec sama kontaktovala Kancléře a označila ho za osobně zodpovědného za stávající situaci. Kancléř tedy jednal a vyslal do systému dva jedijské vyslance.\n\nPalpatine o Valorumových plánech nevěděl, protože s nimi šel rovnou před radu Jedi, aniž by dle zákona jednal nejprve se senátory. Věděl jen, že poslal dva vyslance, netušil však, že to byli Jediové. Když mu tuto novinu vystrašení Neimoidiani řekli, měl co dělat, aby skryl svou zlobu a rozčilení z toho, že se mu Jediové do intrik připletli předčasně. Nařídil jejich likvidaci a zahájení invaze, že legalitu akce v senátu nějak zařídí. Neimoidiani se pokusili Jedie zabít a a okamžitě začali rušit veškeré vysílání planety. Zajali Amidalu a vydírali ji, aby podepsala smlouvu legalizující okupaci. Oba Jediové ji však osvobodili a unikli s ní z planety. Sidiouse tento vývoj nezneklidnil a představil Neimoidianům Dartha Maula. Jeho plány ohroženy nebyly, protože ho Amidala jako senátora dříve či později vyhledá sama na Coruscantu.\n\nSkutečně se s ním spojila a informovala ho o poškození lodi, ale neřekla ze strachu před špehy Obchodní federace, kde přistáli. Palpatine však signál vystopoval na Tatooine a vyslal tam svého učedníka, aby ji chytil a dopravil zpět na Naboo. Sidious mu nakázal, aby se ale postaral nejprve o Jedie, protože si vzpomněl, že Plagueis svůj experiment s midichloriany zacílil právě na Tatooine, kde měl podobu chlapce. Nepřál si, aby toto dítě bylo ovlivněno Jedii. Maul měl tomuto zabránit, proto byl rozkaz zabít Jedie prvořadý. O onom chlapci Maul nic netušil, ale selhal v porážce Jediů i v únosu královny.\n\nPalpatine byl proto velmi překvapen, když se mladá královna objevila na Coruscantu, odhodlána předstoupit před Senát. Původní plán musel stranou a jakožto mistr improvizace zmanipuloval mladou královnu, aby navrhla v Senátu hlasovat o nedůvěře Kancléři Valorumovi, než se smířit s okupací nebo roky čekat na verdikt soudu. Zoufalá královna souhlasila a hlasování o nedůvěře Kancléři v emotivním projevu vyvolala.\n\nVýsledky hlasování byly jasné – Valorumův odchod. Při volbě nového kancléře byli nejvážnějšími kandidáty Bail Antilles a Ainlee Teem, avšak senátoři se nedokázali shodnout. Kompromisem se stal Palpatine, protože měl v Senátu dobré vztahy se všemi frakcemi a byl pokládán za nezkorumpovaného muže. Zároveň se mnozí domnívali, že se jeho volbou v jádru nic nezmění, navíc svou roli sehrály i rostoucí sympatie k okupovanému Naboo, jehož problém nedokázal Valorum vyřešit. Palpatine vyhrál a stal se novým Nejvyšším kancléřem, posledním v historii Republiky.\n\nAž dosud stál Plagueis v ústraní a s Palpatinem se setkával jen na schůzkách o projednávání Velkého plánu, jež měl vést k celogalaktickému konfliktu. Plagueis požadoval, aby ho Palpatine po svém zvolení Kancléřem jmenoval svým náměstkem, aby mohl na Palpatina dohlížet. Plagueis si však neuvědomil, že s ním jeho učedník už léta manipuluje, aby si myslel, že to on vše řídí a ne Palpatine, jenž byl na vůli mistra zcela nezávislý. Po svém zvolením usoudil, že již svého mistra nepotřebuje, takže ho pozval do svého apartmá na 500 Republica pod záminkou oslavy zvolení a k tréninku jeho úvodního projevu na pozici Nejvyššího kancléře. V noci se opili do němoty, sebe však jen zdánlivě, aby pak svého mistra zavraždil ve spánku, když do něj pustil své blesky. Tento moment si s úsměvem vychutnával. Navíc dospěl k názoru, že je vyvoleným temné strany, aby dobyl galaxii. Vzešel sice z Baneovské linie, ale rozhodl se na své budoucí učedníky lépe dohlížet než jeho předchůdci, aby ho nezabili. Proto před nimi o detailech o Plagueisovi a zejména o jeho smrti pomlčel, aby se vyhnul podobnému osudu.\n\nJeště před hlasováním se Amidala rozhodla Naboo osvobodit. Předstíral obavy a snažil se jí cestu zpět rozmluvit. Vzala s sebou oba Jedie, čímž dala Palpatinovi šanci zbavit se všech najednou. Poslal tedy na Naboo Darth Maula, aby se postaral o Jedie a Gunrayovi dal rozkaz postarat se o Amidalu a smlouvu. I když měl Sidious plné ruce práce s volbami, sledoval zprávy od Maula. Byl nemile překvapen, když se dostala z dosahu Gunraye, ale také z toho, že se jí povedlo vytvořit alianci s gungany a připravit ohromnou armádu v Bažinách. Amidala vskutku jednala mnohem agresivněji, než Palpatine předpokládal, přesto věřil, že nevydrží ani pět minut, a dal Gunrayovi příkaz, aby proti nim vyslal droidy.\n\nVe skutečnosti měl výsledek bitvy pro Palpatina jen pramalý význam. Příkaz na zničení gunganů a Maulova přítomnost byla jen zástěrka pro Neimoidiany, aby si mysleli, že má Sidious s Naboo své plány a neodhalili jeho skutečné motivy. Palpatine byl brzy informován o triumfu královny a proti všem předpokladům převzala zpět trůn a Gunraye zajala. Tento neočekávaný výsledek mu neuškodil, neboť okupace splnila svůj účel. Hned po svém zvolení Kancléřem a vraždě Plagueise odletěl s delegací na státní návštěvu Naboo, aby se přiživil nad tímto vítězstvím. Přestože v bitvě ztratil učedníka, zvolil si už nového, Anakina Skywalkera. Maula neměl na nic jiného než na to přesvědčit Jedie o jejich mýlce na vyhynutí Sithů, vyvolat v nich nejistotu a pátrání po „druhém“ Sithovi. Palpatine získal mnohem více, než ztratil. Věděl, jakou roli v dění sehrál bývalý otrok z Tatooine Anakin. Všimla si toho i Rada Jedi a po krátké debatě se mistrové rozhodli, že Anakin bude učedníkem Kenobiho.\n\nPo návratu zpět měl Palpatine opravdu co slavit: zbavil se mistra a z jedijského hledání „druhého Sitha“ si hlavu nedělal, neexistovala naprosto žádná šance, že by je pátrání dovedlo až k němu. Jediové se báli, což ho velice těšilo, teď jen musel odstranit všechny důkazy zbylé z krize. Republikoví vyšetřovatelé zajistili Maulovu loď Scimitar i jeho droida C-3PX, jež obsahovaly citlivé informace. Prvního důstojníka vyšetřovatelů zastřelila automatická obrana lodi a mistr Saesee Tinn zjistil, že palubní počítače jsou vymazány. Sidious se jen bavil nad pohledem na Tinna, jenž se se strachem v očích vracel z bezcenné lodě.\n\nPo smrti Darth Maula byl Sidious nucen hledat nového učedníka. Potřeboval někoho, kdo by šířil jeho vůli a rozděloval Republiku, což byl úkol, který by Maul přes všechny své kvality nedokázal splnit. Nejlepší volbou by bylo najít opět nějaké dítě citlivé na Sílu, ale to již nebylo možné, neboť měl dříve jako senátor bezvýznamné planety spoustu soukromí a času, který věnoval Maulovu tréninku. Jako Kancléř měl denní programy, takže musel najít někoho již zkušeného v užívání Síly. Štěstí mu hrálo do karet a seznámil se s mistrem Jedi Dookuem. Byl to nejen vynikající šermíř, ale i skvělý, charizmatický, inteligentní a trpělivý politik, tedy splňoval všechny požadavky pro další fáze Velkého plánu. Navíc v něm byly slabosti, které využil k jeho svedení na temnou stranu. Palpatine měl i další kandidáty, například Vergere, kterou však pro její zradu nakonec zabil.\n\nDooku po událostech na Naboo apeloval Na radu Jedi, aby nemarnila čas dopadením „druhého Sitha“, a nedokázal pochopit, proč Jediové nedělají vše, co je v jejich silách, k jeho dopadení. Dooku se tedy vydal po stopách druhého Sitha sám, nicméně Sidious si dříve našel jeho. Dooku jím byl fascinován a pochopil, že Jediové na záchranu Republiky nestačí. Po dlouhém rozhovoru s Palpatinem uvěřil, že se Republika brzy zhroutí, a je zapotřebí nový řád. Uvědomil si, že jejich vize byly vlastně velice podobné, takže přijal Sidiousovu nabídku a stal se jeho učedníkem. Hrabě Dooku věřil, že budou se Sidiousem partneři, ale ten ho měl od samého počátku jen za pouhé vyplnění prázdného místa učedníka, které tak či tak čekalo na Anakina.\n\nBěhem svého legitimního funkčního období měl Palpatine hodně práce, kterou věnoval přípravám ke Klonovým válkám. Měl i jiné projekty, menší, ale efektivní, které podkopaly důvěru v Jedie a snižovaly jejich počet. Dbal ale na to, aby si zachoval obraz zodpovědného vůdce. Jedno z jeho prvních rozhodnutí bylo ponecháni chagriana Mase Amedy na postu místopředsedy senátu výměnou za hlasy kliky senátora Taa při volbě. Ameda byl loajální k Republice a věrně sloužil Palpatinovi, stejně jako před tím Valorumovi s nadějí, že přispěje k návratu Republiky na vrchol. Ameda však Palpatina podcenil a stal se jeho loutkou. Ten několikrát přijal Amedou navržené zákony, ale své skutečné záměry maskoval a shromažďoval na něj špínu, které používal jako páku na něj. Krátce po zničení Mezihvězdné výpravy, pro kterou Ameda osobně loboval, mu Palpatine prozradil, kým ve skutečnosti je, a že on sám nařídil zničení výpravy. Když mu Sidious ukázal důkazy o jeho podvodech a korupci, které by mu zajistily doživotní žalář, stal se Ameda ze strachu důvěrným pomocníkem a nástrojem v Palpatinově plánu.\n\nZvolení Nejvyšším kancléřem s sebou neslo jeden malý problém – někdo ho musel nahradit jako senátora za sektor Chomell. To zařídil Greejatus, jeho starý spojenec. Greejatusova nátura a jeho rasismus, který nezřídkakdy v senátu dával najevo, byly v rozporu s politikou Naboo, která usilovala o otevřenost. Greejatus byl proto po \"splnění\" svého poslání na Palpatinovo doporučení nahrazen Horacem Vancilem, ale Palpatine ho podržel a jmenoval ho svým poradcem.\n\nKancléř Palpatine zůstal i po zvolení ve svém senátorském apartmánu 500 Republika, ale musel alespoň na oko dodržovat tradice, takže trávil čas i v pracovně Kancléře. Odstranil veškeré obrazy a sošky po Valorumovi a v podstatě z pracovny učinil kopii svého apartmá: převládající barvou byla červená a nechal si tam přivézt mnoho „zvláštních soch\", aniž by měl kdokoliv tušení, že se jednalo o sithské umělecké předměty, šikovně maskovány tak, aby jejich původ unikl i mistrům Jedi. Mezi nimi byly dvě zvláště důležité: jeho černé křeslo připomínající trůn, obrněné lenthanidovou slitinou, jejíž kopie byly nainstalovány na všechny lodě, budovy i zařízení, které by mohl navštívit. Druhá a ještě důležitější věc byla výše zmíněná socha ukrývající jeho světelný meč. Rezervní meče a sithskou róbu ukryl v jiných uměleckých dílech do doby, než je konečně mohl použít.\n\nK vyvolání galaktického konfliktu potřeboval armádu pro Republiku, kterou by měl pod kontrolou. Její počátek měl na svědomí mistr Jedi Sifo-Dyas, blízký přítel hraběte Dooka. Po bitvě o Naboo měl Dyas několik vizí blížící se velké temnoty. Promluvil si s Palpatinem, který ho přesvědčil, aby vzal věci potají do vlastních rukou a nespoléhal se na radu Jedi. Vyslal Dyase na planetu Kamino za klonovači, aby objednal masivní klonovou armádu.\n\nSidious věděl, že Sifo-Dyas neudrží tajemství věčně, takže vyslal hraběte Dookua, aby ho zabil. Ten přání svého mistra splnil a svého přítele zavraždil. Tím naplnil svou sithskou oběť a oficiálně se stal Sithem. Jako odměnu mu Sidius daroval titul Temný Pán ze Sithu Darth Tyranus. Jeho prvním úkolem byl dokončit tvorbu klonové armády a zajistit utajení. V chrámu Jedi Tyranus vymazal veškeré záznamy o Kaminu a oficiálně opustil řád Jedi. Aby bylo zajištěno, že se klony dokážou postavit Jediům, byl nutný vhodný „dárce“. Po mnoha zkouškách vybral Tyranus mandaloriana jménem Jango Fett.\n\nKdyž se Palpatinovo první funkční období schylovalo v roce 28 BBY ke konci, konaly se nové volby. Navzdory faktu, že Palpatinovy snahy o reformy neuspěly (on sám se o to tajně postaral), jeho podvody a nepřítomnost významného protikandidáta zajistily jeho znovuzvolení. Byly to také poslední volby v historii Republiky.\n\nV této době se poprvé objevily rudě oděné Kancléřovy gardy, jinak známé jako Rudé gardy. Vznikly na popud kapitána Prida Shana kvůli stále se zvyšujícím hrozbám pro kancléře. Shan protestoval a prosazoval více peněz do rozpočtu senátních gard, aby mohl zakoupit lepší zbraně a aby přidělil speciálně trénované ochránce přímo kancléři. Palpatine reagoval navenek rozpačitě, ale ve skutečnosti po takové ochrance toužil, ale nemohl dát svou touhu veřejně najevo, neboť ochranka pro Kancléře byla v rozporu s republikovými tradicemi a senát by měl určitě námitky. Takže prostě zařídil, aby námitky kapitána Shana byly vskutku opodstatněné.\n\nZařídil, aby byl před zraky Jedie Ronhara Kima zosnován útok na Palpatina. Senátní gardy žalostně zklamaly, takže se k hlasu kapitána Shana přidal i hlas Jedie. To již bylo dostatečné k prosazení návrhu na vznik Rudé gardy – později známé jako Císařovy královské gardy. Vznikly okamžitě a pod Palpatinovým osobním dohledem. Poté byl Palpatine jen velice zřídkakdy viděn bez jejich přítomnosti. Jejich výrazné rudé brnění bylo založeno na podstatě vzbuzovat strach. Samozřejmě došlo po vzniku gard k protestům, ale brzy utichly.\n\nJednalo se o vysněný projekt mistra C'baotha, Palpatinova přítele a poradce, jež měl za úkol zjistit pravdu o existenci života mimo galaxii. Projekt se zrealizoval v roce 27 BBY a účastnilo se ho šest lodí třídy Dreadnaught, spojených do jediné lodě, která se vydala za hranice Republiky do Neznámých oblastí, a odtud do mezigalaktické prázdnoty.\n\nMezigalaktické cestovní bylo tisíce let považováno za nemožné kvůli trhlinám v hyperprostoru na kraji Galaxie. Palpatine si to nemyslel, jelikož se mu dostala do rukou zpráva o vetřelcích z planety Zonama Sekot. Tak či tak, C'baoth věřil, že schopnosti Jediů přítomných na palubě budou dostatečné, aby gravitační poruchy na kraji galaxie překonali. Experimenty toto tvrzení podporovaly, takže mistr C'baoth požádal o co nejvíce Jediů. Přestože byla možnost zjistit o „Cizincích z neznáma“ nové informace, hlavní Palpatinův důvod pro podporu projektu byla možnost snadného odstranění velkého počtu Jediů bez možnosti vysledovat jakoukoliv stopu.\n\nNicméně senát nebyl ochoten věnovat peníze na takto drahý projekt, takže byl Sidious nucen vyslat Kinmana Dorianu, aby zajistil C'baothovi dostatečnou politickou podporu. Mistr Jedi tedy dostal vše, co potřeboval, včetně pěti dalších mistrů Jedi a jedenácti rytířů. Toto množství překvapilo i Sidiouse, ale zároveň potěšilo. Sidious pak Dorianu vyslal na útočnou loď Obchodní federace, aby výpravu dostihl a zničil. Jenže federální flotila i výprava vstoupily do chisského prostoru, kde byli objeveni důstojníkem Thrawnem. Přestože chtěl Doriana navázat přátelský kontakt, neimondyanský komandér bezhlavě zaútočil, avšak proti Thrawnovi neměl šanci. Přežila pouze Dorianova loď, a to jen proto, že si Thrawn přál někoho naživu pro výslech. Dorian přesvědčil Thrawna, že zničení projektu je v jeho největším zájmu, jelikož má zamířeno za hranice galaxie, kde může narazit na „Cizince z neznáma“, a ukázal mu zprávy od rozvědky Wilhuffa Tarkina. Toto byl argument, kterým Thrawna přesvědčil, neboť dobře věděl, o kom je řeč. Chissové se totiž s těmito vetřelci už setkali a jen stěží je porazili. Doriana otevřel holoNetový kanál k Sidiousovi a nechal oba velké muže, aby se domluvili na společném postupu osobně.\n\nSidious byl ovšem překvapen, když se dozvěděl, že C'baoth přidal na poslední chvíli do výpravy i Anakina. Nechtěl ztratit svého vytouženého budoucího učedníka, takže se vydal projektu vstříc dříve, než opustí republikový prostor, pod falešnou záminkou uzavření dohod na okrajových světech. Projekt tedy pokračoval bez Anakina a Obi-wana ke svému osudu. Brzy poté Doriana ohlásil, že Thrawn projekt zničil. Palpatine tak získal nový nástroj v podobě chisského mistra strategie, ale další ztratil. Mistr C'baoth byl mrtev, ale i tak ho mohl ještě v budoucnosti využít. Palpatine totiž uchoval mistrův vzorek, který mohl být naklonován.\n\nPalpatinovi v roce 24 BBY končilo druhé funkční období a věděl, že je armáda klonů téměř hotová. Tyranus tedy na jeho příkaz shromáždil představitele vlivných organizací a založil Konfederaci nezávislých systémů (CIS), do níž patřila i Obchodní federace. postupu do funkce Kancléře. CIS investovala nemalé prostředky do droidí armády a Palpatine všechno načasoval tak, aby hnutí bylo dobře viditelné přesně na konci jeho funkčního období. Na začátku krize se jeden systém za druhým přidával do Konfederace a senát byl nucen zrušit plánované volby. Místo toho byl Palpatinovi poskytnut zvláštní mandát až do urovnání krize. I přes jeho „snahy“ (např. svolání výboru loajalistů) však separatistické hnutí, vedené CIS, sílilo.\n\nPalpatine potřeboval přesvědčit občany, že je rozhodný vůdce, takže nechal na HoloNetu (obdobě televizního vysílání) přerušit vysílání všech státních a drtivé většiny soukromých kanálů, aby veřejně vyzval Dookua k setkání u kulatého stolu a konflikt vyřešili. Potřeboval vypadat, že vyzkoušel všechny možné způsoby k udržení míru, dokonce navrhl planetu Bothawui jako místo rozhovorů. Hrabě Dooku nereagoval, přesně dle plánu, a napětí v senátu i v celé Republice rostlo a obyvatelé volali po vzniku armády. Časem začali po vojenské síle volat i senátoři. Palpatine však potřeboval, aby vojenský zákon povolil nejen vznik armády Republiky, ale i jeho přímou kontrolu. Dooku tedy páchal atentáty na některé senátory, aby bylo možno vinit separatisty, navíc se poukazovalo na neschopnost Jediů násilnostem zabránit. Veřejně se ke vzniku armády stavěl odmítavě, ale vývoj sledoval s velkým potěšením. Den před plánovaným hlasováním proto oslovil všechny členské světy a přesvědčoval jejich občany o své víře v mírová jednání. Bylo však předem jasné, jak hlasování dopadne.\n\nV tu samou dobu se vracela z Naboo senátorka Padmé Amidala, jež byla málem zabita lovkyní odměn. Palpatine proto odložil hlasování a navrhl Jediům, aby poskytli senátorce ochranu v podobě mistra Kenobiho a jeho učeníka Anakina. Po druhém neúspěšném pokusu o atentát rada Jedi přikázala Anakinovi, aby senátorku doprovodil na Naboo. Sidious tušil, že tam bude Anakin vystaven pokušení kvůli citům k Amidale. Mezitím Kenobi vypátral atentátníka Jango Fetta na z archivu vymazanou planetu klonovačů Kamino, kde nalezl právě i klonovou armádu stvořenou podle Jangovi předlohy a pro republiku objednanou mistrem Syfo Diasem, což ihned ohlásil republice a Jedyům. Obi-wan pak sledoval Jango Fetta na členský svět CIS Geonosis, kde zjistil další důležité informace o separatistickým hnutí. Když informoval Radu, byl odhalen a uvězněn. Amidala s Anakinem byli uvězněni také. Nejprve porušili nařízení a odletěli na Tatooine, kde se Anakin více přiklonil k temné straně kvůli vyvraždění kmene Tuskenů za umučení jeho matky. Tento masakr vytvořil tak silné narušení Síly, že bylo cítit až na Coruscantu, kde ho zaznamenali Yoda i Palpatine, který na rozdíl od Yody věděl, co se děje, a byl neskonale potěšen. Poté se Anakin s Padne rozhodli vydat zachránit Obi-Wana a zde padli do zajetí.\n\nKenobiho hlášení z Geonosis pak bylo během jednání se senátory a Radou Jediů použito jako důkaz, že Hrabě Dooku již armádu má. Zúčastnění došli k závěru, že i přes schválení vojenského zákona by Senát stejně nestihl schválit použití klonové armády včas, Dooku by zaútočil mnohem dříve. A tak Mas Amedda (bezpochyby na příkaz Palpatina) navrhl, aby byly Palpatinovi dány nouzové pravomoci, s nimiž by mohl použití armády schválit sám okamžitě. Jar Jar Binks, Amidalin zastupující asistent, pak toto oficiálně ve svém radikálním projevu navrhl. Přítomní byli šokováni, hlavně proto, že byl pro ostatní senátory za klauna. Nicméně se jeho návrh zdál být jediným rozumným řešením, takže byl téměř jednomyslně přijat. Senátoři volali Palpatinovo jméno ve velké slávě. Ten volal po tichu a formálně přijal toto privilegium s ujištěním, že se postará o záchranu demokracie a pravomoci vrátí, jakmile krize skončí. Ve skutečnosti věděl, že díky Jar-Jarovi vyhrál a jeho další fáze Velkého plánu může začít.\n\nPalpatine měl pod svou kontrolou perfektně trénované klonové vojáky a s nouzovými pravomocemi měl obrovskou moc, s níž nakládal, jak chtěl. Kampaň na Geonosis započala konflikt známý jako Klonové války, jeden z nejkrvavějších konfliktů v historii, který měl Republiku ochránit před separatisty. Prosadil zákon, pomocí kterého se planetární armády na klíčových světech spojily s republikovou. Během Klonových válek si dále rozšiřoval rozsah svých pravomocí, mistrně manipuloval s Jedii i s Konfederací.\n\nTo se setkalo s nechtěnou odezvou. Seti Ashgad, který by v řádných volbách proti Palpatinovi mohl uspět, v roce 21 BBY protestoval proti zavedení systému pozorovacích droidů v budově senátu. Palpatine tedy začal jednat a dal ho sledovat. Jeho agenti ho unesli a zavlekli na bývalou vězeňskou kolonii Nam Chorios, kde ho nechali svému osudu. Obával se, že by Ashgad časem vyvolal hlasování o nedůvěře Kancléři. Podobně se pokusil zbavit i Baila Organy, na kterého si najal piráty. Ti díky intervenci Jediů neuspěli. Z ústraní se v té době vrátil i Finis Valorum, kterého znepokojovala záhadná mizení kancléřových odpůrců. Povedlo se mu odhalit, že piráti, zodpovědní za útoky na Baila Organu, sloužili Palpatinovi, a tuto informaci hodlal předat aldeeranskému senátorovi. Pro Palpatina byl nebezpečný a bylo nutné ho odstranit co nejdříve, dokud byl ještě Valorum zdiskreditovaný. Atentát provedl Sajé Tash, jenž často vykonával pro Palpatina nebo hraběte Dooku politické vraždy. Sajé Tash vysál Valorumovu „životní sílu“, aby přežil, což však zanechalo stopy, které by mohly vyšetřovatele dovést na stopu Tashi a nakonec i Palpatina. Takže byla Valorumova loď i s Tashem kompletně zničena těsně po startu explozí, jež přinesla tisíce mrtvých. Těla obou se nikdy nenašla a incident pak Palpatine využil k prosazení Zákona o zvýšené ostraze.\n\nSenátor Ask Aak už dříve apeloval na zvýšenou bezpečnost občanů. S ohromným potleskem byl tento zákon o zvýšení ostrahy přijat a utužil kontrolu nad lidmi. Bail Organa si vybral právě tuto příležitost, aby promluvil. Palpatine sice očekával protesty, ale rozhodl se nechat ho mluvit, aby se neukázal ve špatném světle. Organa veřejně nařknul Kancléře z velezrady a snažil se jeho vzestup zastavit, čímž se otevřeně stal Palpatinovým nepřítelem. Senát nepřesvědčil. Po ukončení zasedání navštívil Palpatine Organu a Mon Mothmu v doprovodu Rudých gard, aby mu pogratuloval (a postrašil). Chtěl se jich také zbavit, ale to prozatím nebylo zapotřebí, neboť oba proti němu vystupovali už dříve, ale pouze na scéně politické a nikoliv (ještě) mocenské a vojenské, a jejich zmizení by v tuto dobu bylo příliš nápadné.\n\nNěkolik měsíců po Anakinově pasování na Rytíře Jedi zosnoval Palpatine únos Jabbova syna Rotty a vinu svalil na Jedie. Chtěl Hutty přimět postavit se na stranu CIS, ale plán nevyšel. Za nějakou dobu byl zajat místokrál Obchodní federace Gunray na Rodii. Darth Sidious se radil o dalším postupu s Dookem, protože se bál, že Gunray vše vyzradí. Na jeho záchranu nebo umlčení vyslali Asajj Ventres, jež úkol bez chybičky splnila. Sidiousova pozornost se pak zaměřila na paměťový krystal Jediů se jmény tisíců dětí citlivých na Sílu. Sidious je chtěl unést a přetvořit v osobní sithské špióny. Ke čtení krystalu potřeboval jedijský holokron, ukradený lovcem Cadem Banem. Ten následně vyhledal a zajal mistra Ropala. Darth Sidious dal Banovi velení nad částí flotily CIS, kde na jedné z lodí mistra Ropala mučil, aby holokron aktivoval. Ten odmítl a Bane ho nakonec umučil k smrti. Flotila byla nicméně napadena republikovými jednotkami a Baneova loď infiltrována Skywalkerem a jeho padawankou. Když Bane Ahsoku zajal, byl Anakin nucen Holokron otevřít. I když byla flotila zničena, Cade Bane uprchl a vydal se tyto děti hledat. Tři z nich unesl do laboratoří na Mustafaru. Krátce po únosu třetího dítěte byl dopaden Jedii a Skywalker s Ahsokou unesené děti zachránili, k trochu nepříjemnému překvapení Kancléře.\n\nKdyž Mace Windu a Kenobi zkoušeli na Malastaru novou zbraň, probudili poslední exemplář příšery Zillo, obrovského tvora. Kůže příšery byla natolik odolná, že odrazila dokonce i útok světelným mečem. Po velkém boji za pomoci Dugů byla nakonec poražena, ale ne zabita. Palpatine nařídil, aby ji s sebou přivezli na Coruscant ke studiu. Chtěl její brnění syntetizovat a používat na svých lodích. Ovšem příšeře se podařilo uprchnout a poničit několik coruscantských budov, než byla zabita velmi silným jedem. To Palpatina nezastavilo. Stále chtěl její brnění a nařídil, aby byla příšera naklonována.\n\nSidious s Tyranusem po nějaké době zosnovali smrtící past na mistra Yodu. Dooku poslal Yodovi falešnou zprávu, že chce vyjednat mír. Palpatine na místo tajně vyslal i Skywalkera s Kenobim. Yoda se pokusil přimět Dooka, aby se zřekl svého sithského mistra a vrátil se do řádu. V momentě, když Dooku nabídku zvažoval, dorazili na místo Skywalker s Kenobim a hrabě Dooku jejich přítomnost považoval za zradu a uprchl zpět k Sidiousovi. Toto byl Palpatinův záložní plán pro případ, že by ho Dooku skutečně zradil a chtěl se vrátit na světlou stranu Síly, což by byl bezpochyby jeho konec. S velkým znepokojením ale sledoval, jak si Dooku dělá z vražednice Asajj Ventress svou učednici a porušuje tak Pravidlo dvou. Dooku měl na důkaz věrnosti Ventress zabít a musel svého mistra poslechnout.\n\nBěhem války bylo dobyto zpět mnoho světů CIS a Palpatine dosazoval své lidi jako tamní guvernéry. Senátory, kteří by měli správně být dosazení opět do svých funkcí, upozaďoval a v případě Breentalu dokonce nechal senátora zatknout za velezradu. Jeho kritici se oprávněně obávali, že tyto guvernéry časem dosadí všude, a oprávněně. Na počátku roku 19 BBY vydal na základě svých mimořádných pravomocí dekret o jmenování regionálních guvernérů na všechny republikové sektory, pod falešnou záminkou zlepšení obrany světů. Ve skutečnosti skrze ně začal vládnout republikovým světům přímo. S guvernéry vyslal na přidělené světy a sektory početná vojska klonů, aby potlačili případné protesty.\n\nProtože byla budoucnost pro Jedie zahalena, začala Rada podezřívat blízký Palpatinův okruh, nejvíce Satea Pestagea, že je oním Darth Sidiousem, po němž léta bez výsledku pátrají. Věci se daly do pohybu po bitvě o Cato Neimoidia. Republikové síly pod velením kapitána Jana Dodonny získaly mechokřeslo místokrále Gunraye, které je dovedlo do Sidiousovy skrýše v budově LiMerge Power na Coruscantu. Odtud vedla další stopa k Palpatinovu a Pestageovu apartmánu ve vesmírodrapu 500 Republika, kde Jediové zajistili mnoho důkazů. Identita Sidiouse jim však stále unikala. Palpatine věděl, že se blíží konec, a tak vyslal většinu coruscantské flotily do boje proti „triádě zla“. Zároveň jako Darth Sidious předal vrchnímu veliteli droidů CIS, generálu Grievousovi tajnou hyperprostorovou cestu skrz jádro Galaxie, která ho dovedla zadem na Coruscant. Završení Velkého plánu se blížilo.\n\nNad Coruscantem vypukla velkolepá bitva a Grievous se dostal až do senátorského bunkru. Zabil tam mnoho Palpatinových stráží i několik Jediů. Nakonec Palpatina podle připraveného plánu unesl. Anakin Skywalker s Obi-Wanem Kenobim byli ihned odvoláni na Coruscant, aby za každou cenu vysvobodili Kancléře. Našli ho připoutaného na Grievousově vlajkové lodi „Neviditelná Ruka“. Náhle se objevil Hrabě Dooku a začal souboj, kterým Palpatine testoval Anakinovu náklonnost k Temné straně Síly. Dooku si toho byl vědom, ale neuvědomil si, že má být obětován. Palpatine mu namluvil, že jakmile Skywalkera zlákají na Temnou stranu, jmenuje ho velitelem nové sithské armády jako Ruku. Dooku však zapomněl na pravidlo Darth Banea, že mohou být jen dva Sithové, ani víc, ani méně. Obi-Wana srazil a omráčil, avšak byl poražen Anakinem, který bojoval velmi odhodlaně a Dookovi usekl obě ruce. Palpatine celou bitvu s potěšením sledoval a Skywalkera nabádal, aby Dookua zabil. Po krátké chvíli vnitřního boje nakonec Anakin Dooka sťal a Kancléře vysvobodil. Toto bylo další Palpatinovo vítězství. Sice doufal, že Dooku mistra Kenobiho zabije, ale to byl jen nepodstatný detail. Podstatná byla Anakinova porážka Tyranuse, čímž dokázal připravenost stát Palpatinovi po boku.\n\nDen po bitvě o Coruscant byl přijat dodatek k bezpečnostnímu zákonu, který Palpatine osobně sepsal, ale přednesl ho loajální senátor, aby zachoval Palpatinovu tvář muže, který přijímá stále větší moc proti své vůli. S okamžitou platností převedl kontrolu nad Radou Jedi z rukou Senátu do rukou Kancléře, čímž získal pravomoc řád kdykoliv rozpustit. Také zrušil jedijskou a senátní kontrolu nad armádou a přebral nad ozbrojenými silami neomezenou moc, takže se Nejvyšší Kancléř stal zároveň Nejvyšším velitelem Republikových ozbrojených sil.\n\nJediové se začali rostoucí moci Kancléře obávat. Sidious také zanesl první střípky pochybností do mysli Anakina. Mladý Skywalker každou noc viděl vizi umírání své ženy Padmé při blížícím se porodu. Tuto vizi Anakinovi patrně vnutil sám Sidious a coby Palpatine mu slíbil, že když spolu prozkoumají sithská vědění, společně se jim podaří Padmé zachránit. Zároveň využil své nové pravomoci a učinil Anakina svým zástupcem v Radě Jedi. Rada Kancléřův rozkaz přijala velmi nerada, ale svolila a Anakin nahradil mistra Piella, ale nebyl mu udělen titul Mistr Jedi, což se nikdy v historii řádu nestalo a Anakina to rozzuřilo, stejně tak neoficiální žádost mistrů Jedi, aby Kancléře špehoval.\n\nPalpatine se před Anakinem odhalil jako sithský lord, ale věděl, že ho má v hrsti. Anakin mistru Winduovi sdělil, že právě zjistil pravdu a Palpatine je Darth Sidious. Mace přikázal Anakinovi počkat v Chrámu, zatímco se on společně s mistry Saeseem Tiinem, Agenem Kolarem a Kitem Fistem vydali zatknout Palpatina. Ten je přivítal, jakoby nic, ale byl dobře připraven. Mace Windu zapnul světelný meč a oznámil Palpatinovi, že je zatčen a Senát rozhodne o jeho osudu. Palpatine reagoval: „To já jsem senát“ a aktivoval jeden ze svých sithských mečů, schovaným v rukávu, a s nelidským křikem se vrhl na čtveřici mistrů. Mistři Tiin a Kolar zemřeli okamžitě, aniž by se vůbec zmohli na odpor, mistr Fisto byl zabit o chvíli později také, takže souboj pokračoval jen jeden na jednoho. Duo Sidious-Windu bojovalo dlouho vyrovnaně, avšak Palpatine ucítil Skywalkerovu přítomnost, který nevydržel čekat a vydal se zachránit Palpatina, kterého potřeboval živého. V tomto okamžiku Windu sithského lorda odzbrojil. Jestli to byl Sidiousův mistrovský plán, nebo ho skutečně Windu porazil, se neví. Každopádně mohl lépe přesvědčit Anakina. V leže zaútočil na Windua salvou blesků, které mistr Jedi vykryl světelným mečem a obracel je zpět. Tím zničil jeho „masku“ staršího muže a odhalil Palpatinovu pravou podobu. Po celoživotním užívání Temné strany, bylo Palpatinovo tělo poškozené a zdeformované.\n\nNakonec Sidious ztratil sílu. Windu zamýšlel sithského lorda jednoduše zabít, protože byl jako Kancléř a vrchní velitel obou válčících armád příliš nebezpečný. To však zmatený Anakin nemohl z lásky ke své ženě a nenarozenému dítěti dopustit a v panice zblokoval Winduův úder a usekl mu ruku. To byl okamžik, na který Palpatine tolik let čekal. Pro svou lásku Anakin obětoval Windua a s ním i celý řád Jedi, čímž dovršil sithskou oběť, kdy zabil, čeho si velice cenil. Palpatine okamžitě zahltil bezbranného Windua novou salvou blesků, a zabil jej. Sidious byl potěšen, že dostal Anakina konečně tam, kde ho chtěl mít. Izolovaného, vyděšeného a bez možnosti návratu. Ze zoufalosti kvůli záchraně Padmé přijal Sidiousovu nabídku přidat se k Sithům a poklekl. Nadšený Palpatine mu podruhé slíbil, že společně Padmé zachrání, ale vědomě lhal. Klečící Anakin plně akceptoval svou budoucnost jako Sith a přijal místo Sidiousova třetího, ale ne posledního sithského učedníka, a nové jméno Darth Vader.\n\nI Darth Vader musel potvrdit odhodlanost a loajalitu zničující akcí. Sidious ho přesvědčil, že se Jediové snaží získat moc pro sebe a dal rozkaz vyrazit do Chrámu Jediů, kde v doprovodu 501. legie klonů vyvraždil všechny přítomné Jedie. Tímto zmizela jakákoliv šance, že by se Vader vrátil k bývalému životu, alespoň si to Palpatine myslel. Touto akcí zničil i jeho lásku k Padmé. Vzhledem k válce byla většina zkušených Jediů na bitevním poli, takže v chrámu nebylo mnoho těch, kteří by se mohli efektivně bránit. Když Vader a jeho 501. legie, později známá jako Vaderova pěst, dokončili úkol, zbyla z Chrámu jen hořící zřícenina. Po ukončení bojů však přikázal Palpatine chrám opravit. Všeobecně se předpokládalo, že tam chtěl mít novou rezidenci, ale nový Imperiální palác pak stál na jiném místě. S největší pravděpodobností chtěl zachovat chrám, aby se mohl na něj kdykoliv s úsměvem na rtech podívat a vysmát se jedijské aroganci.\n\nZatímco Vader vykonával čistku v chrámu, Sidious se postaral o zbylé Jedie. Po tisíci letech nastal čas pomsty Sithů za porážku v bitvě o Ruusan. Nástrojem této pomsty byli klonoví vojáci, kteří měli již při svém stvoření uloženy nejrůznější rozkazy, které fungovaly v nouzových situacích. Byla to standardní procedura Kaminoanů. Nikdo však netušil, že klony disponovaly ještě jedním tajným příkazem, o kterém snad nevěděli ani sami Kaminoani - Rozkaz 66. Ten klonům přikazoval zabít Jedie jako zrádce Republiky. Toto Jediové nečekali, neboť si po třech letech bojů se svými klony vytvořili pevné svazky a zapomněli, že klony slouží Republice a nikoliv jim. A klony sloužily svému veliteli (Kancléři) bez výhrad. Sidious přes HoloNet kontaktoval velitele Codyho na Utapau a přikázal mu Rozkaz 66 vykonat. Postupně obvolal klony po celé galaxii. S každou smrtí Jedie cítil posílení Temné strany, byl tudíž neskonale šťastný. Na frontě byli Jediové obkličováni svými klony a bez varování povražděni. Po masakru v chrámu a rozkazu 66 přežila jen necelá stovka rytířů Jedi, jen 1 % řádu. Pouze v jediném případě se stalo, že klony odmítly rozkaz uposlechnout a umožnily svému jedijskému veliteli uprchnout. Palpatine vyslal Vadera, aby tyto klony pro výstrahu popravil.\n\nŽe pár Jediů přežije, Sidious očekával. Byl přesvědčen, že se s nimi vypořádá potom. Ihned po vydání Rozkazu 66 se vydal do Chrámu Jediů osobně, aby na vlastní oči viděl ovoce své práce. V místnosti tisíce fontán pozoroval Vadera, jak právě zabíjel malou skupinku Jediů. Darth Vader poté poklekl před mistra a ten mu pověděl, že je nesmírně spokojen s jeho činy, a že poslední překážkou v neomezené vládě bylo vedení Konfederace. Separatističtí vůdci se na Sidiousův příkaz skrývali na Mustafaru, kde čekali na další instrukce. Když žádné nepřišly, zavolal Nute Gunray kancléři sám, což Palpatine nečekal. Když hovor začal, uviděl tvář místokrále a uvědomil si, že tam Vader dosud nedorazil. Naposledy si vyslechnul Neimoidianovy stížnosti a otravné otázky, ale s dokonalou falší ujistil separatisty, že vše jde podle plánu, ať očekávají Vadera, jenž se o ně „postará“. Gunray si představoval něco úplně jiného než Sidious, a tak Vadera uvítal vřelými pozdravy. Sidious nechal kanál otevřený, aby sledovat následující jatka v přímém přenosu. Vader povraždil všechny vůdce CIS až na jednoho, který nebyl přítomen. Sidious byl opět potěšen a přikázal svému učedníkovi, aby deaktivoval všechny bojové droidy. CIS tak splnila svůj účel a byla rozpuštěna, čímž Klonové války, nejkrvavější konflikt za posledních tisíc let, skončily.\n\nK završení Palpatinova plánu zbývalo získat senátní podporu, takže svolal mimořádné zasedání, aby senátory informoval o jedijské vzpouře. Skryl si většinu svých jizev a celý se oděl do temně rudého pláště v sithském stylu. Kromě zjizvené tváře měl i žlutočervené oči. Nakonec si občané na jeho novou podobu zvykli a jeho portréty a sochy se ho nijak nesnažily zkrášlit, neboť to bylo bráno jako čest, že ve službě občanům utrpěl taková zranění. Senátoři nebyli na zasedání informováni pouze o jedijském pokusu o vraždu Kancléře, ale i o jejich plánu na svržení Senátu. V podstatě vše, co v uplynulých letech Sidius učinil, svedl na Jedie a díky oslabené důvěře byla tato verze senátory přijata a dokonce ospravedlnili i Rozkaz 66, který tedy \"musel být vykonán\". Většina opozice nebyla schopna argumentovat, protože nálada byla jasně protijedijská.\n\nVěřilo se, že se zničením separatistů Palpatine odevzdá své nouzové pravomoci, odstoupí z funkce a vrátí se na důchod na Naboo, jak sliboval. On měl však už od začátku jiné plány, a když je oznámil, byla opozice otřesena. Vyhlásil první Galaktické impérium jako záruku stability, bezpečnosti a míru a existenci zkorumpované Republiky ukončil. Představitelé opozice po Palpatinově projevu raději také hlasovali pro vznik Impéria, aby se vyhnuli problémům.\n\nRozkaz 66 přežili Obi Wan Kenobi a mistr Yoda. Kenobi se vydal na Mustafar na závěrečný souboj s padlým Anakinem a Yoda se vypravil do senátní budovy postavit se nově inaugurovanému Císaři Palpatinovi. Následoval velkolepý duel Temného Pána ze Sithu a Velmistra řádu Jedi, přičemž byla zničena velká část senátních prostor. Oba protivníci předvedli ohromnou znalost Síly i boj se světelnými meči. Souboj skončil nerozhodně, když erupce blesků a Yodovy absorpce vytvořily mohutnou explozi, která oba odhodila. Nicméně Sidous byl schopen chytit se platformy, zatímco Yoda ne. Po pádu se otřesený Yoda dal na útěk. Když Stormtroopeři oznámili, že Yodovo tělo nenašli, nařídil pouze, aby zdvojnásobili úsilí a dále se této záležitosti už nikdy nevěnoval, neboť ucítil narušení v Síle. To byla chyba, jež ho v budoucnosti mrzela.\n\nBitva mezi Kenobim a Vaderem totiž skončila odlišně. Kenobi zvítězil a velmi vážně zranil svého bývalého učedníka a zanechal ho svému osudu. Palpatine se na Mustafar dostal velmi rychle a nalezl Vadera těžce popáleného a s uťatými končetinami, rozpolceného mezi hněvem a touhou. Sidious chtěl Vadera zachránit, ale zároveň ho měl chuť nechat zemřít za neúspěch. Sidious však Anakina sledoval celý život a předpokládal, že se z něj stane dokonalá bytost, nejmocnější, která kdy v galaxii žila. Ale i Temná strana vyžadovala úplnost těla, takže se Vaderova moc díky zraněním radikálně snížila, stejně tak i jeho potenciál. Darth Vader tedy už nikdy nemohl být vytouženým dokonalým Sithem. Palpatine se nakonec rozhodl Vadera ušetřit a s pomocí Temné strany ho stabilizoval.\n\nSidious si uvědomoval, že byl Anakin jediný svého druhu a najít někoho podobně mocného by trvalo celý život, pokud vůbec. Palpatine byl nakonec rád, že dokázal udržet Vadera naživu, protože by jinak nejspíš byl nucen odhalit tajemství svého mistra Plagueise a stvořit si vlastního učedníka sám, což zatím nebylo v jeho silách. Vadera nechal přesunout do svého chirurgického rekonstrukčního centra a přikázal, aby byl „přestavěn“ pomocí protetických končetin a mobilní podpory života. Proces byl neuvěřitelně bolestivý, protože nařídil, aby Vader zůstal při vědomí a byl posílen bolestí. Po dokončení byl Vader navždy uvězněn v černém brnění. Požádal svého mistra o informaci, co se stalo jeho Padmé. Císař mu pověděl, že ji Vader sám v záchvatu hněvu zabil. Jestli si to Palpatine skutečně myslel, je neznámé, nicméně to způsobilo zpřetrhání jakéhokoliv kontaktu lorda Vadera s životem Anakina Skywalkera. Darth Vader se poddal svému hněvu, zničil celý operační sál a dokonce se pokusil zabít i Sidiouse, čehož nebyl schopen. Nakonec se vzdal a pochopil, že ho Palpatine jako jediný přijme. Palpatine byl potěšen. Zrodil se zlomený sithský lord, zdánlivě velmi mocný a strašlivý.\n\nPo inauguraci Impéria byly zrušeny nebo změněny téměř všechny republikové instituce. Názvy nesly nově slovo „Imperiální“ na počest císaře. Přes noc se např. Coruscantský sektor přejmenoval na Imperiální sektor, Coruscant na Imperiální Centrum a Galaktické město na Imperiální město. Galaktický senát se stal Imperiálním senátem, klonoví vojáci byli změněni na Imperiální stormtroopery a zbytky republikové rozvědky se přetransformovaly na Imperiální rozvědku.\n\nPradávný prezidentský palác byl kompletně přestavěn na Imperiální Palác – Palpatinovo sídlo a pracovnu. Z bývalé Komise na ochranu Republiky (COMPOR) se stala Komise na ochranu Nového řádu (COMPNOR). Během pár dní zmizely téměř všechny názvy, jež by lidem připomínaly starou Republiku. COMPNOR získal nad Impériem a veškerými jeho orgány ohromnou moc a Imperiální bezpečnostní úřad se stal Palpatinovou všemocnou policií. Ne všichni byli s těmito změnami spokojení. Mnozí se odhodlali ke vzpourám a páchali atentáty na císaře či jeho učedníka. Nikdy však nebyli úspěšní a Vader vzpoury brutálně potlačoval.\n\nNový režim byl zpočátku slabý, ale postupně sílil, protože byl aspoň zprvu Palpatine v jádru Galaxie populární. Ne-lidé a ženy byli téměř vyloučeni ze společnosti a genocidy ze stran regionálních guvernérů (moffů) nebyly ničím výjimečným. První čistka v Imperiálním loďstvu proběhla jen pouhé dva týdny po Palpatinově nástupu na trůn. Během další fáze velké jedijské čistky Palpatine vypustil zprávu, že Vader vystopoval a vlastnoručně zlikvidoval skupinu padesáti Jediů. Tato informace byla značně přehnaná, Jediů bylo jen osm a pomáhala mu 501. legie, avšak tato zpráva pomohla udržet v galaxii strach a poslušnost. Touto dobou započal Palpatine Vaderův trénink, aby z něj udělal pravého Sitha. Přidělil mu historika Fena Petturiho, aby ho vzdělal v sithských dějinách. Také věděl o jeho touze po učedníkovi, který by mu pomohl svrhnout mistra. Jednoho dne vyslal Vadera na Kashyyyk, aby zabil přeživšího Jedie Kenta Mareka, jenž vedl povstání wookijů. Vycítil zde totiž přítomnost někoho neuvěřitelně silného v Síle, Kentova syna Galena, kterého pak Vader potají cvičil pod kódovým označením „Starkiller“, aby ho jednou Vader využil v boji proti císaři.\n\nPalpatine byl také zodpovědný za zničení planety Caamas, kterou považoval za hrozbu, a tak vyslal skupinu bothanských sabotérů, aby vyřadili planetární štít. Kdysi krásný svět se po bombardování v mžiku proměnil ve zdevastovanou a otrávenou pustinu a přeživší Caamasiové uprchli. Nechal si dále sestrojit jednu z prvních superzbraní, obří bitevní asteroid Palpatinovo Oko, jež měla zničit jedijskou enklávu na planetě Belsavis. Dva rytíři Jedi asteroid sabotovali, takže Jediové z enklávy stačili uprchnout. Oko zůstalo zapomenuto až do roku 12 ABY.\n\nKrátce po vyhlášení Galaktického Impéria začal Sidious se stavbou své pevnosti na Byssu v Hlubokém jádru galaxie, kam nechal dovést tisíce otroků z celé galaxie. Byss byl svět s velmi silnou přítomností Temné strany a toho Palpatine využil k parazitování na životní síle otroků, aby si prodloužil vlastní život. S Vaderem také zajal několik členů Zemědělských sborů (odnože Jediů, kteří propadli u zkoušek používání Síly), aby z nich vycvičil své věrné sluhy. Vader vybral vhodné žáky a zbavil se zbytku. Palpatine několikrát navštívil sithský pohřební svět Korriban, kam chodil pro rady dávno mrtvých sithských pánů. Také se mu podařilo odemknout jedijský holokron, z kterého se dozvěděl vše potřebné. Palpatine byl i zručný spisovatel a sepsal Kompendium Temné strany, v němž popisuje její podstatu. Dokončil dvě knihy, ale než mohl dokončit třetí, zemřel.\n\nVader v roce 3 BBY dokončil trénink Galena Marka a poslal ho na několik misí, aby dokázal svou připravenost. Marek byl úspěšný, ale po návratu na rozestavěnou Vaderovu loď Executor byl spolu s Vaderem obklíčen císařovou flotilou. Vader Mareka probodl a na Císařův rozkaz ho pomocí Síly vyhodil do vesmíru. Později však jeho tělo Vader vyzvedl k rekonstrukci a o šest měsíců později se Marek probral z bezvědomí, aby byl Vaderem poslán sestavit armádu disidentů a rebelů, kteří by odlákali Císařovu pozornost, a oni dva ho pak mohli snadno svrhnout. I toto byla léčka. Darth Vader byl celou dobu na straně svého mistra a jediný důvod tohoto příkazu bylo nalezení zrádců a jejich eliminace. Vader tedy vtrhl na Corellii, aby zajal všechny zakládající členy Aliance rebelů. Marek se však vydal rebely zachránit a vypořádat se se Sithy jednou provždy.\n\nNašel Vadera i Císaře na rozestavěné Hvězdě smrti, kde měli být rebelové vyslýcháni, mučeni a zabiti. Vader se s Marekem utkal, ale k Císařovu obrovskému překvapení, byl poražen. Císař se tedy snažil Marka přimět k zabití Vadera, ten se zlákat nenechal a místo toho zvolil záchranu rebelů. Při tom se utkal se samotným Palpatinem. Během telekinetického boje si Marek uvědomil, že celý jeho život byl podvod a byl prostřednictvím Vadera řízen Císařem. Toto mu potvrdil i sám Palpatine, což Mareka rozhněvalo. Tím hněvem se dostal Marek do výhody a podařilo se mu Palpatina odhodit na zem. Ten však jen předstíral, že je poražen, a zaútočil blesky na unikající rebely. Galen Marek se však vrhl mezi Císaře a rebely a blesky absorboval do sebe, jež však byly příliš silné, takže za chvíli zemřel, když je obrátil proti Císaři. Rebelové však díky jeho oběti byli schopní utéci a svou alianci založit.\n\nPalpatine nebyl z Markovy smrti vůbec nadšen, protože mu nový silný učedník unikl mezi prsty a ten jen posílil Rebely, kteří teď sjednotili své úsilí. Jejich armáda se pak dle Palpatinova proroctví měla stát jejich zkázou. Císař tedy neměl na vybranou a musel se opět spokojit jen s robotickým Vaderem. Nicméně incident s Markem vytvořil mezi oběma Sithy hlubokou propast, protože si Císařovy úmysly Vader plně uvědomil. Palpatine dále využíval velkého množství na Sílu citlivých agentů, kteří stáli mimo oficiální imperiální organizace a zodpovídali se Palpatinovi přímo nebo v případě potřeby Vaderovi. Palpatine plánoval, že nakonec dosadí na klíčové pozice tyto Adepty, ale jejich počet nebyl zatím dostatečný.\n\nV roce 1 BBY byli Palpatine a Vader zrazeni skupinou vysokých imperiálních důstojníků, vedených Velkomoffem Trachtou, který viděl Sithy jako bláznivou organizaci a věřil, že Impérium by nemělo být vedeno kultem dvou mužů. Plánovali použití upravených Stormtrooperů loajálních pouze Trachtovi a jeho mužům, ale jejich vzpoura nevyšla díky vnitřním rozbrojům konspirátorů. Nedlouho poté se Palpatine osobně vydal na Bothawui, aby zde vyhladil všechny bothany, kteří podporovali imperiálního zrádce, bývalého moffa Kalase Grengara, jemuž dodávali tajné informace, včetně plánů právě dokončované Hvězdy smrti. Po masakru se Palpatinovi podařilo zjistit, že plány byly odeslány na loď Tantive IV, jež právě mířila na Tatooine. Vyslal tedy Vadera, aby ji zajistil.\n\nOd samého počátku Impéria se Palpatine snažil odstranit Senát, neboť obyvatelům připomínal Republiku a stále tam existovala opozice. V senátu měl sice poslušnou většinu, ale opozice byla časem stále nebezpečnější. Někteří senátoři navíc finančně podpořili nově vzniklou Rebélii. Palpatine čekal léta na správnou příležitost a neustále Senátu snižoval pravomoc. Nakonec v roce 0 BBY Imperiální senát dekretem rozpustil a výkonné pravomoci přešly na guvernéry (Moffy a Velkomoffy), protože byla úspěšně otestována nová superzbraň: Hvězda smrti.\n\nPoté vydal zatykače na všechny senátory podezřelé z napomáhání Rebelům. Stormtroopeři vtrhli do senátní budovy a pozatýkali stovky lidí, z nichž ty, u kterých se našly důkazy o stycích s Rebely, už nikdy nikdo neviděl. Našli se však i tací, kteří byli vysoce odměněni a dostali nové pozice, většinou na místech imperiálních poradců. Takhle Palpatine zničil poslední zbytky Republiky a nahradil ji svou vlastní strukturou. COMPNOR byl provázán s veškerými imperiálními úřady, aby každý konal své povinnosti a nečinil nic v rozporu se zákony. I přes veškerou moc Moffů to byl COMPNOR, kdo skutečně vládl. A za všemi stál Císař a jeho Hvězda Smrti, která měla zajistit totální poslušnost všech.\n\nPalpatine krutě ztrestal senátory, kteří nebyli na Coruscantu při uzavření Senátu přítomni nebo uprchli. Například senátorka Canna Omonda z Chandrily už dříve pochopila, co se stane, a raději Coruscant opustila. Před naloděním utrousila několik poznámek tisku a Palpatine tedy vyslal na Chandrilu „čestnou eskortu“ tří Imperiálních hvězdných destruktorů pod vedením Velkoinkvizitora Helmera. Chandrilané svou senátorku vydali, až když jim Impérium hrozilo zničením. Omonda se při mučení ke všemu přiznala a dala jména všech, kterým poskytla tajné informace. Omondu pak Palpatine chtěl na Coruscantu nechat veřejně popravit během Novoročních slavností v roce 1 ABY, avšak úřady ji zrušily ze strachu, že by Rebelové událost překazili. Senátorku tedy popravili jen před Palpatinem. Přesto posloužila jako odstrašující příklad.\n\nNa veřejnosti si však Palpatine opět zachovával tvář a v projevu řekl, že ho velice poprava mrzí, ale cítil se velice rozhořčen, že už druhá senátorka Chandrily, světa, který neustále Impérium podporuje, byla zrádkyně. Vládu Chandrily nechal téměř kompletně vyměnit a do jejího čela dosadil guvernéra Grandona Hollecka. Rozpuštění Senátu bylo Impériem veřejnosti prezentováno jako řešení, jak předejít další krizi. Tento úkol připadl Arsovi Dangorovi, který přes všechny kanály HoloNetu promlouval k lidem, kteří trpěli už během Klonových válek, a obvinil Rebely, že jsou v podstatě noví separatisté. Další zpráva, která byla určena pouze guvernérům, se však nějakým způsobem díky činnosti Rebelů také dostala na HoloNet, a otevřeně nabádala mocné, aby vládli pomocí strachu a dbali na přísné dodržování zákonů. Tato zpráva se zvláště zalíbila Velkomoffovi Tarkinovi, také věřil ve vládu pomocí strachu ze zničení, což byl koneckonců návrh, který Tarkin předložil Palpatinovi již před pěti lety. Palpatine až nyní uznal, že návrh má opodstatnění a souhlasil. Tak vznikla Tarkinova doktrína – princip vlády založené na strachu ze zničení, než na zničení samotném.\n\nSymbolem Nového řádu už neměli být Stormtroopeři, flotila, nebo sám Palpatine, ale právě dokončená a otestovaná Hvězda smrti, jejíž výstavba trvala téměř dvacet let. Konstrukce trvala tak dlouho kvůli problémům s vývojem, konstrukcí a sabotážemi, ale její velikost a ničivá síla se staly pravým ztělesněním Impéria.\n\nS rozpuštěním Senátu směl každý výše postavený důstojník beztrestně páchat zločiny proti myslícím druhům. Hvězda smrti byla schopna zničit celé planety, avšak imperiální stratégové se však domnívali, že pouhý strach ze zničení bude na základě Tarkinovy doktríny dostatečný. S tímto však Tarkin nesouhlasil a věřil, že je potřeba, aby byla zbraň alespoň jednou použita proti obývanému světu, který má styky s Rebely. Se stupňujícími rebelskými útoky bylo nutné ukázat, kdo má moc. Tyto argumenty Palpatina přesvědčily a povolil zničení jedné planety, čímž vlastně povolil genocidu veškeré její populace. Netušil však, že tímto světem bude Alderaan, který Tarkin vybral na základě vzpurnosti zajaté senátorky Leiy Organy a za ukradení plánů k Hvězdě smrti. Zničení Alderaanu si podle odhadů vyžádalo smrt dvou miliard lidí s veškerou flórou a faunou.\n\nNení známo, jak na tuto zprávu reagoval sám Palpatine, ale opět předstíral svou benevolentní politiku a prohlásil, že ho velmi mrzí ztráta tak vznešeného světa a poznamenal, že kdyby Alderaan přijal imperiální vládu a Bail Organa se nepřidal k Rebelům, nikdy by se to nestalo. Učinil však „velkorysou“ nabídku všem šedesáti tisícům přeživších, kteří v momentě destrukce nebyli na světě přítomni, k přesídlení na Byss, kde by mohli žít v klidu. Kolik lidí skutečně odcestovalo na Byss, není známo, jisté je, že si po krátké době přáli, aby raději zemřeli na Alderaanu, neboť z nich Palpatine udělal otroky, na jejichž živoucí energii se živil.\n\nPozději Palpatine oznámil, že to on osobně nařídil destrukci Alderaanu a ukázal „nezvratný důkaz“, že se tam vyráběly biologické zbraně pro Rebely. Strach ze zničení biozbraněmi byl velký a udržoval Centrální světy ve stavu nouze. Díky tomu mohlo Impérium věnovat více zdrojů a úsilí do boje s Rebely než dříve. Rebelské pevnosti byly rychle vyhledány a srovnávány se zemi a planety podezřelé ze spolupráce nebo z podpory Rebelů byly zotročeny.\n\nTarkinova doktrína sice na čas udržovala galaxii v poslušnosti, ale krátce po zničení Alderaanu byla zničena i samotná Hvězda smrti během bitvy o Yavin. Stanici napadla flotila rebelských stíhaček a bombardérů a byli schopni využít jedinou slabinu Hvězdy k jejímu zničení. Na palubě zemřela značná část personálu Imperiální armády, včetně mnoha vysoce postavených moffů a Tarkina. Tato ztráta sice byla veliká, ale Palpatine z toho dokázal vytěžit maximum. Nicméně potrestal za její zničení Darth Vadera, který výbuch stanice přežil, a usekl mu mechanickou pravou ruku.\n\nOstatní zodpovědné však čekal horší osud za svou neschopnost, díky které hrstka rebelů zničila chloubu Impéria. Nejkrutější trest čekal na hlavního projektanta Bevela Lemeliska. Ten už při oznámení zničení Hvězdy smrti pochopil, že jeho život končí a začal se skrývat. Imperiální rozvědka ho však vypátrala a předvedla před Palpatina. Lemelisk se mylně domníval, že Císař nezná detaily a snažil se ho přesvědčit, že události na Yavinu nebyly jeho chyba. Palpatine však začal Lemeliska ukrutně mučit, např. pirňovými brouky z Yavinu 4, a pobaveně sledoval, jak ho žerou zaživa. Palpatine však inženýra stále potřeboval, takže jeho vědomí uložil do jedijského Holokronu mistryně Ashky Body, aby ho mohl později přenést do nového klonového těla. Byl to v podstatě test procesu, který bude jednou muset prodělat i sám Palpatine.\n\nLemelisk byl tedy oživen, a hned mu byl zadán nový úkol udělat projekt na novou Hvězdu smrti, několikanásobně větší a bez chyb. Toto se samozřejmě nevyhnulo komplikacím a než Lemelisk projekt dokončil, nechal ho Palpatine popravit a znovu naklonovat celkem sedmkrát, přičemž každá smrt byla horší než ta předchozí: byl vystřelen do vesmíru, pak mu Palpatine uvařil vnitřnosti zaživa a nechal je explodovat, a jednou ho nechal shodit do rozžhavené mědi. Když se o měsíc později odvážil Lemelisk Palpatina zeptat, proč zrovna měď, odpověděl Císař, že toho dne se zrovna tavila měď. Toto však nebyly pouhé akty sadismu, měly i vyšší účel za využití bolesti, aby se projevila v konečném návrhu nové Hvězdy smrti.\n\nPalpatine si z Rebelie nic nedělal, naopak mu vyhovovala, protože mohl stále udržovat stanné právo. Bez moci Síly na své straně byli Rebelové jen malá hrozba, kór když se Darth Vader tolik činil pro její potlačení. Po vítězství Impéria v bitvě o planetu Hoth v roce 3 ABY pověděl Palpatine Vaderovi, že to byl Luke Skywalker, kdo zničil první Hvězdu smrti. Věděl, že byl Luke cvičen v Síle a pro Sithy tak mohl představovat hrozbu. Vader však Císaře přesvědčil, že by bylo výhodné mladého Skywalkera svést na Temnou stranu. Darth Vader totiž o existenci a skutcích svého syna dávno věděl a aktivně po něm pátral, aby spolu s ním svrhnul Císaře a společně vládli galaxii. Vader však netušil, že si s ním Císař jenom hraje a vše výše zmíněné již dávno věděl.\n\nNavíc Císař Vadera opět potrestal za neúspěch při okupaci Bespinu, kde měl Skywalkera zalít do karbonitu. Palpatine začal Vadera podezřívat, že vůbec nechtěl Luka svést na Temnou stran, ale ten ho přesvědčil, že mu do mysli vnutil bolest a příslušné ambice, které jeho přeměnu v budoucnu umožní.\n\nPalpatine o rok později vyslal svou Ruku Maru Jade na Tatooine, aby zde našla Luka, který se chystal zachránit Hana Sola a zabila ho. Ve stejnou dobu císař vyslal Darth Vadera na inspekci na Endor, kde měl dohlížet na dokončení prací na druhé Hvězdě Smrti. Byl totiž velmi užitečný ve zvyšování pracovní morálky a zároveň byl mimo dosah Skywalkera. Poté se Císař vydal na Endor osobně v očekáváni zprávy od Mary Jade, že je Skywalker je mrtev. Místo toho pouze podala Císaři zprávu, že Skywalker unikl i se svými přáteli neznámo kam do Vnějšího pásu a že selhala, protože se nedokázala dostat na místo popraviště u Sarlacca. Nyní již bylo nemožné Skywalkera zabít a zbývalo pokusit se ho zlákat na Temnou stranu. Císařovi bylo jasné, že se Luke pokusí svého otce vyrvat z jeho spárů a připravil tak na něj past.\n\nBěhem konečných příprav na endorskou past Palpatine přijal Nejvyššího proroka Kadanna. Císař využíval celá desetiletí služeb Proroků stejně často jako Temnou stranu, aby měl jistotu, že nepřehlédl žádnou z možností pro budoucnost. Nyní však Kadann viděl návrat rovnováhy Síly a konec Impéria. Palpatine se mu však vysmál, protože nic takového ve svých vizích neviděl. Kadann však na své předpovědi trval a společně s ostatními Proroky opustil Imperiální centrum. Jediný, kdo zůstal, byl Cronal. Prorokové tedy byli prvními, kdo Palpatina opustil. Ten na oplátku vyslal své inkvizitory na Dromund Kaas, aby Proroky „vyškolili“ ve způsobech. Ostatní Proroci uprchli ještě dále na izolovanou planetu Bosthirda, odkud sledovali galaktické události. Palpatine však ve skutečnosti vize o své porážce měl, avšak byl natolik sebevědomý a ješitný, že si porážku vůbec nepřipouštěl.\n\nV roce 4 ABY se Palpatine vydal na sithský pohřební svět Korriban, aby vyhledal rady dávno mrtvých Sithských pánů. Na planetě však byli i bothanští Rebelové, kteří likvidovali sithské artefakty. Palpatine nařídil Stormtrooperům, aby se o rebely postarali sami, avšak ti se ubránili, takže musel Císař jejich jednotku zlikvidovat sám. I když ztráty na rebelské straně byly velké, podařilo se jim zničit všechny východy jedné z hrobek a Císaře v ní uvěznili. Vzápětí využili situace a prohledali nikým nehlídanou Palpatinovu loď, kde nalezli všechny informace o Hvězdě smrti, se kterými se vrátili k tajně budované rebelské flotile. Palpatine se z hrobky dostal pozdě a rebelové byli již dávno pryč, avšak událost dokázal využít ve svůj prospěch, protože umožnil rebelům, aby se dozvěděli o poloze nové Hvězdy smrti. Zařídil však, aby si mysleli, že její „Superlaser“ je stále ještě nefunkční a stanice bezbranná. Toto byl dobře promyšlený klam, protože laser byl již hotov a plně v provozu. Palpatine správně předpokládal, že taková možnost se Rebelům naskytne jen jednou a oni ji využijí.\n\nNavíc na Endor už o pár hodin dříve dorazil i Luke Skywalker, který se nechal zajmout a předvést před Vadera. Ten ho vzal před císaře na palubu Hvězdy smrti. Palpatine se snažil zmanipulovat Luka, aby bojoval se svým otcem. Luke zprvu odmítal, ale k boji stejně došlo. Když Darth Vader odhalil v Lukově mysli, že Leia Organa je Lukova sestra a tudíž jeho dcera, řekl Lukovi, že pokud se nepoddá on, možná se poddá Leia. To mladého Jediho rozhněvalo natolik, že na chvíli podlehl emocím a zlobě a na Vadera se vrhl s veškerou zuřivostí. V poslední chvíli však dokázal své emoce ovládnout a po useknutí Vaderovy pravé ruky pochopil, že kdyby ho zabil, pouze by Vadera nahradil tak, jak si Palpatine přál. Luke tedy odhodil svůj světelný meč a s odhodláním se postavil císaři a řekl mu, že na Temnou stranu nikdy nepřejde.\n\nTo Palpatina rozzuřilo, protože se mu jeho plány začaly rozpadat, protože v Síle cítil, že se i přes velké ztráty Rebelům v bitvě daří a na povrchu měsíce Endoru probíhala bitva skupiny Rebelů společně s domorodými Ewoky proti Imperiálním jednotkám a nakonec zničili generátor štítu, což umožnilo napadení samotné Hvězdy smrti. Nic z toho by však nebylo fatální, kdyby měl Luka Skywalkera ve své moci, ale selhal v jeho zlákání stejně jako s Galenem Markem několik let zpět.\n\nPouhé zabití Skywalkera by nebylo pro podrážděného Císaře dostatečné, takže vyslal na mladého Jedie ohromně silné blesky. Protože Luke nebyl nikdy trénován na absorpci takové síly a byl bez svého světelného meče, nebyl schopen je ani odrazit, a tak se zhroutil na zem a v agonii volal svého otce o pomoc. I na něj Palpatine myslel. Vaderova touha použít Skywalkera proti němu neměla projít bez trestu a chtěl mu nařídit, aby Lukovo mrtvé tělo vhodil do šachty. Jak Palpatine pokračoval v trýznění Skywalkera, Vader se postavil zpět na stranu svého mistra a zahnal jeho jakékoliv obavy ze zrady. Nicméně Palpatine v tu chvíli zapomněl na důležitou věc, a to byl sám důvod, díky kterému zlákal Anakina na temnou stranu: že byl ochoten udělal cokoliv, aby zachránil před smrtí své blízké. Císař si neuvědomil, že se Vader nevydrží dívat na svého umírajícího syna.\n\nV kritický moment Vader chytil zezadu svou levou rukou Císaře a zvedl ho do vzduchu. Císař marně bojoval s Vaderovým sevřením, tak v zápalu boje zvedl ruce a své blesky začal vysílat všemi směry, i do Vadera a nenávratně poškodil jeho mobilní podporu života. I přes to však Vader odnesl Císaře až k okraji šachty a z posledních sil ho shodil do obrovské propasti. Císař padal 400 kilometrů až do jádra i během pádu stále odmítal porážku. Císař Palpatine byl mrtev a za pár minut skonal i jeho bývalý učedník Anakin Skywalker, který však nezemřel jako Sith, ale jako navrátilý Jedi, který tak splnil, co mu bylo tisíce let prorokováno. Tím zároveň skončila i Baneova linie Sithských pánů, ale konec Impéria ani Císaře to nebyl.\n\nI přes Palpatinovu smrt a explozi Hvězdy smrti bitva o Endor pokračovala dále ještě několik hodin, ale rebelové zvítězili. Později se přišlo na to, že císařova smrt způsobila ztrátu morálky a odhodlání Imperiální armády. I když byli v bitvě přítomni čtyři velkoadmirálové - Nial Declann, Makati, Takel a Teshik, byl ten nejdůležitější a nejschopnější, Velkoadmirál Thrawn, stále na planetě Niraun v Neznámých oblastech. Po bitvě se Thrawn vydal pátrat a zjistil, že veškeré síly na Endoru byly řízeny přímo Palpatinem samotným. Jeho nezničitelná vůle dodávala všem jednotkám od posledního technika po velitele destruktorů rozkazy, myšlenky a vůli bojovat. Po jeho smrti toto řízení zákonitě zmizelo, takže byla porážka neodvratná. Šlo o téměř zapomenutou techniku Bitevní meditace.\n\nV rozhodujících chvílích to však nebyl Palpatine, kdo bitvu řídil, protože se snažil zlákat Luka Skywalkera. Ve skutečnosti to za něj vykonával Thrawnův kolega velkoadmirál Declann, kterého Palpatine tajně trénoval v používání Bitevní meditace temné strany pro případ, že by ji nemohl vykonávat sám. Declannova moc v Síle však byla omezená a po Císařově smrti ztratil nad touto technikou Síly kontrolu. To umožnilo rebelům vtrhnout do reaktoru Hvězdy smrti a zničit ji. Bez schopného vůdce a ultimátní zbraně se začalo Impérium postupně rozpadat. Vysocí důstojníci se prohlásili za nové vládce a začali Impériům pustošit pro své vlastní zisky a moc.\n\nV dubnu 2019 bylo oznámeno že se Palpatine vrátí, a to v poslední epizodě (). Způsob jakým Palpatine přežil události z epizody VI () zatím není známý.\n\nSmrt na Hvězdě smrti II však neznamenala konec Palpatina. Na rozdíl od svých předchůdců Palpatine nikdy nehodlal být nahrazen svým učedníkem a usiloval o věčnou vládu nad Galaxií. Protože nebyl schopen objevit tajemství svého mistra, připravil si jiný způsob, jak oklamat smrt. Palpatine objevil a před svou smrtí využil novou metodu Transferu esence k uchování své duše v podobě energie. Na Byssu měl již připravena těla svých klonů pro případ smrti, které přísně hlídali jeho Temní Jediové a geneticky modifikovaní válečníci. Klony však vážně poškodil účinek Temné strany Síly planety a velice rychle stárly. To však Palpatinovi nevadilo, protože měl k dispozici nekonečnou zásobu.\n\nPalpatinův duch cestoval vesmírem a podařilo se mu vyhledat Ruku Jenga Drogu, kterého posedl. Palpatine v jeho těle povolal Setea Pestagea na planetu Kaal, odkud odcestovali na Byss, kde Císař Drogovo tělo opustil a vstoupil do svého prvního klonového těla. Droga však přítomnost Palpatinova ducha neunesl a zešílel. Na Byssu pak Palpatine zůstal několik let, aby se zotavil a připravil na odvetu. Plánoval odstranit rozpadající se Galaktické impérium a nahradit ho Temným impériem, které by kompletně řídil jen on samotný skrze Temnou stranu Síly, bez potřeby Moffů a guvernérů.\n\nPo Palpatinově první smrti byl v Impériu vyhlášen celoroční smutek, který však v mnoha světech vypadal jako velká oslava. Jeho smrt však vytvořila obří mocenské vakuum a mocichtiví Moffové si začali Impérium dělit mezi sebe a vytvořit svá vlastní království.\n\nV roce 8 ABY Palpatinovi poradci vypátrali, že poslední imperiální velkoadmirál Thrawn z Neznámých oblastí stále žije. Ten přišel s plánem, jak porazit Novou Republiku a zachránit tříštící se Impérium. Protože se bývalí imperiální důstojníci nedokázali dohodnout, kdo by z nich měl být vládcem Impéria, byl pro ně Thrawnův návrat požehnáním a cítili šanci, že Nová Republika bude poražena. Pokud by jeho plán vyšel, na imperiální trůn by tito imperiální váleční lordi dosadili právě Thrawna. Toto byla po dlouhých letech vzájemných válek jediná věc, na které se dokázali shodnout.\n\nKdyž se však o tom dozvěděl zotavující se Palpatine, byl zdrcen. Thrawna si před první smrtí vážil a měl ho rád, jak to jen jeho zvrácené srdce dovolovalo. Mnoho svých cílů svěřil do jeho rukou a ten je vždy bez výjimky splnil do nejmenšího detailu. Není znám žádný důkaz o tom, že by Palpatine někdy počítal s Thrawnem v jeho „posmrtných“ plánech na obnovu Impéria, ovšem Thrawn o přežití císaře na Byssu nic netušil. Když však viděl chaos, ve kterém se Impérium nacházelo, ochotně nabídl pomoc a přijal nabídku Impéria, patrně z touhy zajistit galaxii proti příchodu Cizinců z neznáma. Každopádně tuto zradu, i když nevědomou, nedokázal Palpatine Thrawnovi odpustit a místo toho, aby mu v pomohl, použil všech prostředků, aby Thrawnovu kampaň proti Nové Republice sabotoval.\n\nToto byl dokonalý příklad Palpatinovy dětinskosti a hlouposti. Kdyby se s Thrawnem spojil, Nová Republika by neměla naprosto žádnou šanci se ubránit a galaxie by byla opět v imperiálních a Palpatinových rukou. Místo toho se však Palpatine slepě mstil na osobě, kterou dlouhá léta respektoval, a která se snažila zachránit, co se dalo.\n\nThrawn však i přes to dovedl Impérium v roce 9 ABY k vítězství. Toto vítězství by bylo definitivní, nebýt zrady ve vlastních řadách, která vyvrcholila Thrawnovou vraždou (tu zosnovali Palpatinovi lidé). I když ztráta Thrawna byla pro Impérium velmi citelná, ostatní velitelé se spojili do jednotné ofenzívy na Coruscant, který dobyli a vyhnali Novou Republiku pryč. V tuto chvíli znovuzrozený Císař udeřil a vyvolal mocnou Silovou bouři, která „teleportovala“ Mistra Jedi Luka Skywalkera na Byss. Tam se Lukovi postavil a odhalil mu svou totožnost. Když si Luke uvědomil, že stojí proti nepříteli, který dokázal přežít svou vlastní smrt, učinil nemyslitelné a aby ho byl schopen porazit, musel pochopit podstatu Temné strany. Proto před Císařem poklekl a podřídil se mu. Stal se tak jeho čtvrtým Sithským učedníkem.\n\nAvšak Skywalkerovy vazby na jeho blízké byly příliš silné. Téměř okamžitě po svém jmenování do funkce Vrchního velitele imperiálních sil se naboural do přísně tajné počítačové sítě a podařilo se mu deaktivovat válečnou loď Devastátor Silencer-7. Dále pak škodil Palpatinovi, ať už v malém, či velkém. Skywalkerova zrada však byla brzy odhalena, protože si Palpatine a jeho poradci byli vědomi jeho neloajálnosti. Poradci si na něj neustále stěžovali, ale Palpatine je ujišťoval, že se ho nemusí bát. Palpatine totiž Skywalkerovi potají v záškodnické činnosti pomáhal, aby každý jeho krok znamenal vítězství dodalo mu to sílu a odvahu. V konečném důsledku byla prohraná bitva nebo válka jen přijatelnou cenou za získání nového učedníka s takovým potenciálem. Ostatně nebylo by to poprvé. Přesně takhle postupoval už během Klonových válek, aby pomáhal Anakinovi.\n\nKdyž na Byss dorazila Lukova sestra, aby ho zachránila, byla zajata společně se svým mužem Hanem Solem. Palpatine se ji ihned pokusil zlákat na Temnou stranu za použití jedijského Holokronu. Také ji pověděl o svém úmyslu přenést svou duši do jejího nenarozeného syna. To vyústilo v její výbuch hněvu a v záchvatu přeskočila postel, na které Palpatine odpočíval, a dala se na útěk. Palpatinovo potěšení brzy vystřídal vztek, protože Leia Organa Solo utekla i s jeho jedijským holokronem v ruce. V útěku z planety manželům Solovým pomohl Luke, a tak se prozradil Palpatinovi, kterému se pokusil vzepřít.\n\nByl však již příliš pohlcen Temnou stranou, aby se dokázal zcela vymanit z vůle svého mistra. Přesto se Luke vydal do Palpatinových klonových laboratoří a jednoho klona po druhém ničil. Než však stihl dílo zkázy dokončit, Palpatine přenesl svou esenci do posledního klona. Luke se pak snažil Sithskému pánu vysmívat a pověděl mu, že díky tomu, že byl jeho učedníkem, odhalil Palpatinovy slabiny. Palpatine na to reagoval aktivací světelného meče, který byl v laboratořích přítomen, a zaútočil na Luka. Bojoval tak brutálně a nepředvídatelně, že ani Lukova perfektní znalost formy boje Djem So nestačila. Navíc jeho duše posedla Lukovo tělo přímo a snažil se ho tím zcela zlomit.\n\nNedlouho poté se Palpatine objevil na oběžné dráze nad Základnou Pinnacle ve své lodi Eclipse. Palpatine požadoval po vůdcích Nové Republiky, aby mu vydali ukradený Holokron a předali jeho zlodějku Leiu. I přes protest všech vůdců se Leia na Eclipse vydala dobrovolně. Zde Leia prosila Luka omámeného Temnou stranou o pomoc. Její přítomnost mu dodala sílu, aby ze sebe setřásl zničující vliv svého mistra a zaútočil na něj. Ve velkolepém duelu se světelnými meči se Lukovi povedlo useknout Palpatinovu klonu ruku, čímž ho rozzuřil tak, že vytvořil Silovou bouři takových rozměrů, kterou ani on sám nedokázal kontrolovat. Luke s Leiou se vydali na útěk a podařilo se jim Eclipse opustit dříve, než ji Palpatinova bouře zcela zničila. Tento klon byl přitom zabit, avšak Palpatine opět dokázal svou duši včas přesunout do jiného těla a přežil tak.\n\nPo bitvě o Balmorru, začali dva adepti temné strany Nefta a Sa-Di tajně ničit klony, které Skywalker nezničil. Oba však byli za tuto zradu zabiti, avšak povedlo se jim svou práci dokonat. Zbylo pouze jediné nestabilní klonové tělo a právě v něm se Palpatine vrátil z podsvětí. Téměř okamžitě zahájil tažení proti galaxii a tentokráte k tomu měl další superzbraň, Galaktickou zbraň, což bylo obrovské dělo schopné zničit celou planetu. Její projektily měly hyperpohon a velice sofistikované štíty, takže byla tato zbraň mnohem smrtonosnější a efektivnější než obě Hvězdy smrti dohromady. K jeho Impériu se ze strachu přidávalo více a více systémů Nové Republiky, takže jeho Impérium sílilo, zatímco on slábl. Poslední klonové tělo bylo nestabilní a stárlo mnohem rychleji než předešlá.\n\nPalpatine pociťoval i genetické vady, jež do jeho klonů zakomponoval člen jeho stráží Carnor Jax. To však nebyla jediná zrada, které se tento muž dopustil. Palpatine se pokusil rychle naklonovat další těla, ale zjistil, že Jaxova sabotáž byla mnohem promyšlenější. Narušil totiž i základní genetický materiál, takže další klonování zcela znemožnil. Ve strachu proto odcestoval na Korriban vyhledat u svých dávno zesnulých předchůdců pomoc. Ti mu poradili, aby se zmocnil těla Anakina Sola, jenž se právě narodil Leie a Hanovi Solových. Vnuk Darth Vadera byl pro Palpatina ideálním hostitelem, proto ihned jednal.\n\nSe svou lodí Eclipse II se vydal na Onderon, kde se Solovi ukrývali. Republiková flotila ihned jeho loď napadla a skupina Jediů s R2-D2 a Landem Calrissianem loď infiltrovala. Palpatina však na palubě nenalezli, protože jim proklouzl na povrch planety, aby našel Leiu a jejího syna. R2-D2 se napojil do lodních systémů, vyřadil hyperpohon a navedl loď na kolizní kurz s Galaktickou zbraní, která na orbitě Byssu čekala na své první použití. Loď ihned odcestovala k cíli a navzdory pokusům posádky o získání kontroly nad lodními systémy obě superzbraně narazily do sebe a explodovaly. Při výbuchu Galaktická zbraň poprvé, a také naposled vystřelila, ale hlaveň byla otočená na Byss, Palpatinův trůnní svět, a úplně ho zničila.\n\nPalpatine mezitím vyhledal Leiu a požadoval, aby mu vydala Anakina Sola a umožnila převtělení. Ta sice bojovala odvážně, ale císaři se nemohla rovnat. Naštěstí dorazil Luke Skywalker v doprovodu dvou dalších Jediů Rayfa Ysanny a Empatojayose Branda. Rozzuřený Palpatine bez problémů zabil Ysannu a vážně zranil Branda, ale během konfliktu byl zastřelen zezadu Hanem Solem. Palpatinův duch se vznesl do vzduchu a vydal se směrem k Anakinovi. Než však Palpatine Anakina posedl, zachytil jeho ducha umírající Brand a pomocí Síly připoutal Palpatinova ducha k svému vlastnímu. Jakmile Brand zemřel splynutím se Silou, vzal Palpatinova ducha do podsvětí Síly s sebou, kde ho duše všech zemřelých Jediů v historii uvěznili.\n\nTak byl Darth Sidious, známější jako Kancléř a Císař Palpatine, nejmocnější Temný Pán ze Sithu v historii galaxie, konečně po dlouhých letech poražen.\n\nPalpatina zabila Rey pomocí síly všech jediů.\n\nI přes jeho definitivní smrt žil Palpatinův odkaz dál. Většina galaxie byla v ruinách a po jeho brutálních válkách, počínaje Klonovými, občanskou, proti Rebelům a pak této poslední, zemřelo několik biliard lidí. Jeho přeživší Temní Jediové sice již nenásledovali Baneovo Pravidlo dvou, avšak dokázali přežít porážku Impéria. Palpatinův Nový řád také přežil, i když výrazně pozměněn, aby získal v galaxii aspoň nějakou podporu.\n\nPalpatinův návrat se pokusili zosnovat Imperiálové v roce 23 ABY, když se zdálo, že se vynořil další Palpatinův klon. Jednalo se však o podvod a předpokládaný Palpatine nebyl nic jiného než série holozáznamů jeho vystoupení a proslovů. Tyto záznamy vysílali čtyři členové jeho Císařské gardy.\n\nNěkdy těsně před svou smrtí přidal Palpatine své znalosti do Teloského sithského holokronu, který měl dát rady mladým lidem toužícím se stát se Sithem. Shrnul zde důležitost učedníka, metody klonování, kterými ošidil smrt, získání moci a informace o Sithech obecně. Jediové ho objevili v roce 40 ABY a zamezili jeho posmrtnému šíření učení Temné strany.\n\nDlouhé století po Palpatinově smrti ovládl galaxii nový Sithský řád pod vedením Darth Krayta. Tento řád měl bezpočet následovníků a učedníků, ale pouze jednoho Temného Pána ze Sithu. Krayt přísahal, že nezopakuje Palpatinovu chybu a nenechá přeživší Jedie na živu. Krayt tedy nenásledoval Pravidlo dvou, které Palpatinovi přineslo tak neomezenou moc, a raději si vytvořil vlastní – Pravidlo jednoho.\n\n\n\n"}
{"id": "91595", "url": "https://cs.wikipedia.org/wiki?curid=91595", "title": "Šókó Asahara", "text": "Šókó Asahara\n\nŠókó Asahara ( \"Asahara Šókó\"; občanským jménem \"Macumoto Čizuo\"; 2. března 1955 na ostrově Kjúšú – 6. července 2018 Tokio) byl zakladatel a vůdce japonské sekty Óm šinrikjó, která v roce 1995 provedla sarinový útok v tokijském metru.\n\nMacumoto se narodil v roce 1955 ve vesnici na ostrově Kjúšú jako šesté ze sedmi dětí v rodině výrobce rohoží tatami. Od narození byl na jedno oko slepý a druhé oko měl také těžce postižené. Školu ukončil v roce 1977. Poté se začal věnovat studiu akupunktury a tradiční čínské medicíny, což je tradiční činnost slepých v Japonsku. V roce 1978 se oženil. V roce 1981 byl obviněn a uznán vinným z nelegálního obchodu s léky a praktikování farmacie bez licence a dostal pokutu 200 000 jenů.\n\nSe svou ženou Tomoko Macumoto měl čtyři dcery a dva syny.\n\nV roce 1995 byl obviněn, spolu s dalšími členy sekty, z přípravy útoku sarinem na cestující v tokijském metru a dalších zločinů. V roce 2004 byl odsouzen k trestu smrti oběšením. Sám Asahara vinu popíral a vůči rozsudku se odvolal; odvolání zamítl v roce 2006 japonský nejvyšší soud.\n\nV červnu 2012 bylo vykonání trestu odloženo v důsledku zadržení dalších členů sekty Óm šinrikjó. V roce 2015, kdy bylo připomínáno dvacáté výročí tragické události, poprava stále nebyla vykonána. Asahara byl popraven až v červenci 2018 spolu s dalšími 6 členy sekty.\n\n"}
{"id": "91597", "url": "https://cs.wikipedia.org/wiki?curid=91597", "title": "Obvod obce s rozšířenou působností Česká Třebová", "text": "Obvod obce s rozšířenou působností Česká Třebová\n\nSprávní obvod rozšířené působnosti státní správy svěřené městu Česká Třebová se nachází v Pardubickém kraji na jihu okresu Ústí nad Orlicí.\n\nMěsto Česká Třebová je zároveň obcí s pověřeným obecním úřadem. Správní obvod jeho rozšířené působnosti státní správy je totožný se správním obvodem jeho působnosti pověřeného obecního úřadu. \n\n\n"}
{"id": "91610", "url": "https://cs.wikipedia.org/wiki?curid=91610", "title": "Timothy McVeigh", "text": "Timothy McVeigh\n\nTimothy James McVeigh (23. dubna 1968, Lockport, New York, USA – 11. června 2001, Terre Haute, Indiana, USA) byl americký terorista popravený za účast na bombovém atentátu proti federální budově Alfred P. Murrah Building ve městě Oklahoma City. Až do září 2001 šlo o nejkrvavější teroristický útok v dějinách USA, při kterém zemřelo 168 lidí.\n\nMcVeigh byl americký válečný veterán, jako příslušník americké armády se zúčastnil válečných operací v Kuvajtu proti irácké okupaci. Jako motiv spáchání teroristického útoku uvedl McVeigh pomstu americkým federálním úřadům za tragické ukončení obležení Waco z 19. dubna 1993 v den druhého výročí této tragédie.\n\nJeho poslední jídlo byla mátová zmrzlina s čokoládou.\n\nTimothy McVeigh byl popraven smrtící injekcí 11. června 2001 v 7:14. McVeigh pozval kalifornského dirigenta Davida Woodarda, aby provedl zádušní mši v předvečer popravy (\"prequiem\"). Požádal o katolického kaplana.​\n\n\n\n"}
{"id": "91613", "url": "https://cs.wikipedia.org/wiki?curid=91613", "title": "Grand Prix Monaka 2006", "text": "Grand Prix Monaka 2006\n\nGrand Prix Monaka LXIV Grand Prix Automobile de Monaco\n\n\nFernando Alonso, vítěz Velké ceny Monaka převzal cenu od samotného monackého prince Alberta II.. Vítězný tým, převzal cenu od Presidenta ACM (Monacký autoklub) Michaela Boeriho Druhému pilotovi v cíli, kterým byl Juan Pablo Montoya, předala cenu Princezna Caroline Hannoverská. David Coulthard přijal cenu z rukou ministerského předsedy Monaka Jeana Paula Prousta.\n\n\n\n\n"}
{"id": "91617", "url": "https://cs.wikipedia.org/wiki?curid=91617", "title": "Viktor II.", "text": "Viktor II.\n\nViktor II., rodným jménem Gebhard, hrabě Dollnstein-Hirschberg (asi 1018, Německo – 28. července 1057, Arezzo) byl papežem od 13. dubna 1055 až do své smrti.\n\nOd svých 24 let byl biskupem v Eichstättu, na tento stolec ho, stejně jako na stolec papežský, prosadil německý císař Jindřich III.\n"}
{"id": "91623", "url": "https://cs.wikipedia.org/wiki?curid=91623", "title": "Kopčany (Bratislava)", "text": "Kopčany (Bratislava)\n\nKopčany (něm. \"Kittsee\") je městská čtvrť v Bratislavě-Petržalce při hranicích s Rakouskem a slovenský název sousedícího rakouského města Kittsee. Po první světové válce byla dnešní čtvrť odpojena od Kittsee a připojena k Československu (dnes Slovensku).\n"}
{"id": "91637", "url": "https://cs.wikipedia.org/wiki?curid=91637", "title": "Památný dub v zámeckém parku Dobřenice", "text": "Památný dub v zámeckém parku Dobřenice\n\nV zámeckém parku na hrázi rybníčka pod zámkem v obci Dobřenice roste památný dub letní (\"Quercus robur\").\n\nPamátný dub je starý asi 300 let, výška kmene je okolo 25 m a obvod asi 450 cm.\n\nZdravotní stav stromu odpovídá jeho věku. V nedávné minulosti došlo k vylomení jedné větve, poté bylo provedeno ošetření stromu průřezem a ošetření vylomené dutiny.\n"}
{"id": "91639", "url": "https://cs.wikipedia.org/wiki?curid=91639", "title": "Open Sound System", "text": "Open Sound System\n\nOpen Sound System (OSS) je zvukové rozhraní dostupné na 11 různých unixových systémech. Napsal ho v roce 1992 Fin Hannu Savolainen. Po úspěchu projektu si Savolainen založil firmu 4Front Technologies, která rozhraní vylepšila a šířila ho jako proprietární software. Nepřímo tak odstartovala vývoj rozhraní ALSA, která má plně otevřené zdrojové kódy. Svobodné systémy jako je GNU/Linux nebo BSD mají vlastní implementaci rozhraní dostupnou pod GPL nebo BSD licencí.\n\nAPI OSS bylo navrženo v čase, kdy byly možnosti zvukových karet omezenější než je tomu dnes. Některé vlastnosti tak nebyly v API podporovány:\n\n\nPozději sice byla část těchto vlastností přidána do OSS ovladačů, ale nejednotnost architektury způsobila poněkud méně elegantní implementaci. Tato omezení byla, především v případě Linuxu, další důvod k vytvoření nového rozhraní, ze kterého vznikla později ALSA.\n\nV Linuxu bylo OSS jediným zvukovým systémem do verze 2.4. ALSA bylo představeno v testovací verzi jádra 2.5 a ve stabilní verzi Linuxu 2.6 bylo na jeho úkor označeno OSS jako zavržené. ALSA obsahuje transparentní emulaci OSS pro programy, které ještě nepřešly na rozhraní ALSA. Doporučované zvukové rozhraní pro programy, které poběží pouze na Linuxu je ALSA, ale software přenositelný na ostatní Unixové OS (včetně BSD) typicky podporuje OSS případně obě rozhraní.\n\n"}
{"id": "91640", "url": "https://cs.wikipedia.org/wiki?curid=91640", "title": "Mezinárodní kynologická federace", "text": "Mezinárodní kynologická federace\n\nMezinárodní kynologická federace (FCI, : \"Fédération Cynologique Internationale\") je mezinárodní organizace, která se zabývá plemeny psů a kynologií jako takovou. Má sídlo v Belgii, v městě Thuin.\n\nFCI byla založena 22. května 1911. Zakládající země vč. organizací byly:\n\nBěhem I. světové války organizace zanikla, ovšem 10. dubna 1921 byla opět obnovena díky \"Société Centrale Canine de France\" a \"Société Royale Saint-Hubert\".\n\nDnes má FCI 75 členských zemí (viz níže) a eviduje 346 plemen psů. Nad každým jednotlivým plemenem má patronát určitý členský stát, který sepisuje standard plemene. FCI je zodpovědná za překlad a doplňování. Standardy, stejně jako mezinárodní regule jsou k dispozici ve čtyřech jazycích (angličtina, španělština, němčina a francouzština). Posudky plemen jsou založeny na těchto standardech.\n\nVšechna plemena psů jsou rozdělena do deseti skupin. Tyto skupiny jsou založeny na různých znacích, jako např. vzhled nebo využití plemene.\n\n\nPřehled jednotlivých členských zemí řazeno abecedně dle kontinentů.\n\n"}
{"id": "91654", "url": "https://cs.wikipedia.org/wiki?curid=91654", "title": "Konchoidální lom", "text": "Konchoidální lom\n\nKonchoidální lom popisuje způsob kterým se lámou křehké materiály. Je to lom lasturnatý, typický například pro křemen a ostatní jemnozrnné materiály, stejně tak jako pro amorfní materiály jako obsidián a ostatní skla, některé jílovce, vyvřeliny. Při určitých podmínkách se též objevuje i u jiných typů materiálů.\n\nKonchoidální lom je většinou zakončen zatočeným odlomením povrchu který se podobá zvlněnému povrchu škeble. Slovo \"konchoid\" je odvozeno z řeckého výrazu právě pro škebli. V místě nárazu se objeví vyvýšenina od které šířící se tlaková vlna zanechává zvlněné stopy. Další konchoidální stopy jsou malé praskliny šířící se od místa nárazu. Jsou snadno rozpoznatelné v porovnání s hladkým lomem pozorovaným u jednotlivých krystalů.\n\nV kamenné době byly hojně využívány ostré nástroje vyrobené z minerálů opracovaných konchoidálním lomem. Minerály (pazourek) štěpící se tímto způsobem byly velmi žádaným artiklem.\n"}
{"id": "91660", "url": "https://cs.wikipedia.org/wiki?curid=91660", "title": "Zákon dvanácti desek", "text": "Zákon dvanácti desek\n\nZákon nebo Zákoník dvanácti desek (latinsky \"Lex\" nebo \"Lex duodecim tabularum\") je nejstarší kodifikace římského práva z poloviny 5. století př. n. l. Jednalo se o dvanáct bronzových desek, které byly vystaveny na Foru Romanu.\n\nPodle tradice vznikl tento nejstarší zápis všeho římského práva jako jakýsi kompromis mezi patriciji a plebeji, kteří požadovali písemné sepsání zvykového práva. Patricijové totiž nepsané právo tajili a vykládali ve svůj prospěch.\n\nPodle římské tradice, kterou zapsal Titus Livius, byly tyto zákony sepsány v polovině 5. století před n. l. (v letech 451 a 450 nebo 450 a 449) desetičlennou komisí patriciů decemvirů (z plného titulu \"Decemviri legibus scribundis\"). Tuto komisi zvolilo lidové shromáždění Comitia centuriata na dobu jednoho roku, během nějž měli decemvirové všechnu politickou moc v Římě. Tři z nich se vydali na cestu do Řecka, aby sbírali zkušenosti. Po roce předložili lidovému shromáždění deset desek, které vytvořili. Lidové shromáždění usoudilo, že desky potřebují ještě doplnit, a vytvořilo novou skupinu decemvirů. Tato druhá skupina sepsala další dvě desky, ale odmítla je předložit shromáždění a pokusila se ovládnout Řím. Lid se proti nim vzbouřil a vyhnal je. Lidové shromáždění pak i tyto dvě desky přijalo a výsledný tucet desek byl vystaven na Fóru.\n\nReálný vznik byl asi velmi podobný tomu jak to podává tradice, ale není přesně známo, kdy tento zákoník vznikl. Rok 450, udávaný tradicí, bývá všeobecně přijímán. Ke kodifikaci práva došlo zcela jistě po sporech mezi patriciji a plebejci, kdy po tlaku plebejů došlo k sepsání a uveřejnění zákonů.\n\nDalší historie těchto desek je poměrně krátká, neboť se po vpádu Gallů (387 př. n. l.) do Říma ztratily, je pravděpodobné, že byly zničeny a k jejich obnově již nedošlo. Tím sice končí historie bronzového originálu, ale zdaleka tím nekončí historie právní platnosti tohoto dokumentu. Jednalo se o tak základní dokument, že z něj vycházelo nejen celé období římské republiky, ale navázali na něj císaři a i za jejich vlády se jednalo o základní pramen římského práva; Gaiova \"Učebnice práva\" (2. stol.) jej obšírně vykládá a komentuje. Zákon dvanácti desek nahradily až pozdně-římské císařské kodifikace práva, jež začaly kolem roku 439 (Theodosius II.) a vrcholí Justinianovým kodexem Corpus iuris civilis, kde již vliv zákona dvanácti desek není patrný.\n\nPůvodní text se nedochoval, ale z pozdějších citací ho lze rekonstruovat, i když rekonstrukce různých autorů se od sebe liší a ani výklad krajně stručných ustanovení není jednoznačný; v následujícím odkazujeme na anglický překlad či rekonstrukci. Jisté je, že se nejednalo o plnou kodifikaci zvykového práva, a velmi pravděpodobně nebyla plná kodifikace ani záměrem. Záměrem evidentně bylo jasně a stručně formulovat nejdůležitější a sporná pravidla. Desky jistě obsahovaly základy práva procesního, dědického a rodinného, dále pak základní zásady trestního. Velmi důležitá byla pravidla pro vymáhání dluhů. Na začátku jedenácté desky byl i velmi známý zákaz sňatků plebejců s patriciji.\n\nVětšina textu se zabývá právě dědickým, majetkovým a procesním právem, které bylo pro tehdejší společnost prioritní. Trestní právo bylo pojato pouze okrajově a vymezeny byly jen základní trestné činy, například vražda, krádež, ublížení na těle, čarodějnictví, korupce soudce, zrada a velezrada.\n\nVelmi zajímavé a z hlediska dalšího vývoje římské kultury i důležité byly předpisy, zakazující pohřbívat ve městě a omezující přepych při pohřbívání (\"Deska\" X.; toto je ve srovnání s právem jiných starověkých říší skutečně přelomové a důležité). Zákon dále stanovil normy pro stavbu cest (především šířku), odpovědnosti za škody a řadu dalších podrobností, z nichž mohly vznikat sousedské spory.\n\nZákladních 10 desek se každá zabývala určeným okruhem témat. Dodatečné desky (11. a 12.) doplňovaly druhou polovinu základních desek (6. až 10.).\n\nChápání práva zde samozřejmě vychází ze stavu společnosti, Řím byl v tuto dobu primitivní agrární stát, kde teprve docházelo k rozvoji směny, obchodu, ale i řemeslné výroby. Především z dědického práva je dobře vidět, že funkce rodu ještě nebyla potlačena a právě rod, resp. jeho hlava (\"pater familias\") byl nositelem práv a zároveň jejich vykonavatelem vůči ostatním členům jeho domu. V tomto patriarchálním uspořádání mohl otec rodu prodávat děti do otroctví a měl nad nimi úplnou moc „života a smrti“ (\"Deska\" IV.1).\n\nZákon stanovuje přísné tresty a drsné zacházení, zejména vůči dlužníkům. Odsouzený dlužník byl třikrát předveden na veřejnost při měsíčním trhu a pokud dluh nezaplatil, mohli ho věřitelé zabít či prodat do otroctví (\"Deska\" III.4-10). Na druhou stranu zákon zakazuje jakákoli privilegia pro soukromé osoby, přiznává všem rovná práva a přísně trestá úplatné soudce (\"Deska\" IX).\n\nZákon dvanácti desek má v dějinách práva mimořádný význam, nejen pro starověký Řím. Na rozdíl od jiných starověkých zákoníků se neodvolává na božský původ, je výsledkem vyjednávání a kompromisu a dokonce předpokládá, že se může pozdějšími zákony změnit (\"Deska\" XI.1). Stanovil základní principy hmotného i procesního práva a položil hlavní důraz na soukromé právo; zde také nalezneme základní zásady dědického práva, které ovlivnily chápání majetku u Římanů a jejich prostřednictvím v celé západní civilizaci. Je velmi pravděpodobné, že se s těmito zásadami ztotožňovala většina římských občanů, a lze tvrdit, že právě tato kodifikace zvykového práva zahájila rozvoj římského právnictví.\n\n\n\n"}
{"id": "91668", "url": "https://cs.wikipedia.org/wiki?curid=91668", "title": "Ježura australská", "text": "Ježura australská\n\nJežura australská (\"Tachyglossus aculeatus\") je jedním ze čtyř žijících druhů australských ježur a pouze jediný člen rodu \"Tachyglossus\". Ježura australská je pokryta kožešinou, na hřbetě tmavohnědou a na břiše světlehnědou, a ostny.\n\nJežura australská byla poprvé popsána George Shawem v roce 1792. Pojmenoval ji vědeckým jménem \"Myrmecophaga aculeata\", neboť se domníval, že je v příbuzenském vztahu s jihoamerickými mravenečníky. Od Shawa byl vědecký název ježury čtyřikrát změněn, od původního názvu \"M. aculeata\" na \"Ornithorhynchus hystrix\", \"Echidna hystrix\", \"Echidna aculeata\" a konečně na \"Tachyglossus aculeatus\". Výraz Tachyglossus znamená „rychlý jazyk“ s ohledem na rychlost, se kterou ježura jazyku používá při lovu mravenců a termitů. Výraz aculeatus v překladu znamená „trnitý“ nebo také „vybavený ostny“.\n\nV angličtině zní název ježury „Short-beaked Echidna, neboli v překladu Echidna s krátkým zobákem. Echidna byla dle řecké mytologie napůl žena a napůl had. Tento název tedy souvisí s tím, že ježura vykazuje některé znaky savců a některé znaky naopak podobné plazům (snášení vajec, kloaka, třetí víčko - mžurka a nestálá tělní teplota).\nNěmecký název je podobný - „Kurzschnabeligel“, což znamená ježek (Igel) s krátkým (kurz) zobákem (Schnabel).\n\nJežura australská je jediným členem rodu \"Tachyglossus\", sdílí čeleď Tachyglossidae s žijícími druhy rodu \"Zaglossus\", který se vyskytuje na Nové Guineji. Rod \"Zaglossus\" zahrnuje druhy paježura Bruijnova (\"Zaglossus bruijnii\"), paježura Attenboroughova (\"Zaglossus attenboroughi\") a paježura Bartonova (\"Zaglossus bartoni\"), což jsou všechno druhy větší než ježura australská. Jejich stravou jsou spíše než mravenci a termiti, červi a ponravy. Členové čeledi Tachyglossidae jsou společně se spřízněnou čeledí Ornithorhynchidae vejcorodými savci. Tyto dvě čeledi jsou pak jedinými čeleděmi řádu ptakořitných.\n\nJežura australská se podle zeměpisného výskytu člení do poddruhů. Samotné poddruhy se vzájemně liší ochlupením, délkou a šířkou ostnů a velikostí čisticího drápu na jejich zadních nohách.\n\nJežura je jedním z nejstarších savců, je stará kolem 110 milionů let.\n\nJežury jsou dlouhé 40 – 45 cm, jejich čenich má délku 75 mm, mají zavalité tělo a váží zhruba od dvou do pěti kilogramů. Tasmánský poddruh \"T. a. setosus\" je větší než jeho protějšek na australské pevnině. Krk není zjevně viditelný, a tak je vytvořen dojem plynulého přechodu těla v hlavu. Po straně hlavy se nachází ušní otvory bez ušních boltců. Malé oči má umístěné po stranách u kořene klínovitého čenichu. Na distálním konci čenichu jsou umístěny nosní otvory a ústní otvor, který nemůže být otevřen na větší šířku než 5 mm. Tělo ježury je s výjimkou spodní strany, obličejové části a končetin pokryto až 50 mm dlouhými krémovými ostny, což jsou vlastně přeměněné chlupy s převážným obsahem keratinu. Izolaci ji poskytuje kožich mezi ostny, který mění barvu od rudé až po tmavě hnědou, krátký ocas je také pokryt ostny a chlupy. Odstín zabarvení kožichu a ostnů kolísá podle zeměpisné polohy. Ježuří samci mají na zadní noze dutý osten, který však postrádá jed. Na ježuře může cizopasit největší druh blechy na světě, \"Bradiopsylla echidnae\", která je asi 4 mm velká.\n\nKončetiny ježury jsou přizpůsobeny rychlému hrabání, jsou krátké a mají silné drápy. Ty jsou podlouhlé a stočené do oblouku, čímž umožňují čištění srsti mezi ostny. Na patě zadních nohou mají samci ježury jakousi rohovitou ostruhu, ve které se však, na rozdíl od ptakopyska, nenachází jed. Podobně jako ptakopysk i ježura má nízkou tělesnou teplotu – mezi 30 – 32 °C, ale na rozdíl od ptakopyska, který neupadá do letargie nebo hibernace, může u ježury tělesná teplota klesnout až na 5 °C. Ježura nemá za horka žádný regulační mechanismus pomocí zrychleného dýchání nebo pocení a proto za těchto podmínek vyhledává jako úkryty nory, ve kterých přebývá.\nNa podzim a v zimě ježura vykazuje periody strnulosti nebo upadá do hlubokého zimního spánku. Kvůli nízké tělesné teplotě se ježura za horka nebo v zimě pohybuje pomalu. Jako všichni ptakořitní má jediný tělní vývod pro exkrementy, moč a vajíčka, který se nazývá kloaka. Samci mají varlata umístěná uvnitř těla, nemají vnější šourek a mají velmi neobvyklý penis se čtyřmi hrbolky na špičce. Těhotné samici se na vnitřní straně těla vyvíjí vak, ve kterém přenáší své mládě.\n\nSvalstvo ježury vykazuje množství neobvyklých aspektů. Panniculus carnosus je ohromný sval, který se nachází pouze pod kůží a pokrývá celé tělo. Stahováním různých částí tohoto svalu může ježura měnit tvar – nejcharakterističtější změna tvaru je zabalení se při ohrožení do kulového tvaru, chránícím její břicho a nastavujícím nepříteli obrannou řadu krátkých ostnů. Ježura má jednu z nejkratších mích mezi savci, probíhající pouze v délce hrudníku.\n\nSvalstvo obličejové části, čelisti a jazyku je specializováno na sběr potravy. Jediným prostředkem ježury k chytání kořisti je její jazyk, který se může vysunout ven z ústního otvoru až na délku 180 mm. Jazyk je lepkavý díky přítomnosti slin bohatých na glykoproteiny, kterými je z obou stran pokrýván při jeho neustálém pohybu do čenichu. Pomocí jazyku tak ježura chytá mravence a termity, kteří se na něj lepí. Vyčnívající část jazyka je vysunována stlačováním kruhového svalstva, které mění tvar jazyka a žene ho vpřed a také stlačením dvou genioglosálních svalů připojených ke kořeni jazyka a k čelisti. Vystrčený jazyk je ztužený díky rychlému průtoku krve a dovoluje ježuře pronikat jazykem do dřeva a půdy. Stažení vyžaduje stah dvou vnitřních podélných svalů, známých jako sternoglossi. Když je jazyk stažen, je kořist při zpětném pohybu zachycena zvláštními rohovitými destičkami na horním patře a rozdrcena. Jazyk se dokáže pohybovat velkou rychlostí a bylo naměřeno až 100 vysunutí jazyka za minutu.\n\nŽivotní styl ježury je podporován četnými fyziologickými přizpůsobeními. Protože se zvíře zahrabává, má toleranci na vysoké hodnoty oxidu uhličitého ve vdechovaném vzduchu a nevadí mu situace, kdy jsou koncentrace oxidu uhličitého vysoké. Ucho ježury je citlivé na nízkofrekvenční zvuk, což je ideální pro vyhledávání zvuků vydávaných termity pod zemí. Kůže na čenichu je pokryta mechanickými a tepelnými receptory, které ježuře poskytují informace o okolním prostředí. Ježura má také dobře vyvinutý čich, který využívá k nalezení jedinců opačného pohlaví nebo k vyhledávání kořisti. Má též velmi citlivý oční nerv a má dokázané vizuální rozlišení a prostorovou paměť srovnatelnou s krysami. Mozek a centrální nervový systém ježury byl rozsáhle studován pro evoluční srovnání s placentály. Ježura má, vzhledem k velikosti těla, značně velkou prefrontální mozkovou kůru, na rozdíl od jiných savců. To je možné poznat na rychlém pohybu očí během jejího spánku. Její mozek také obsahuje claustrum, které je podobné jako u placentálů a spojuje je tím se společným předkem.\n\nNa rozdíl od ostatních savců se, podobně jako ptakopysk, líhne z vajíček, velkých asi jako lískový oříšek.\n\nSamotářská ježura vyhledává svého partnera v průběhu května až září, přesná doba páření se liší podle zeměpisné polohy. V době páření vydávají samci i samice silný zápach. Během námluv – poprvé pozorovaných roku 1989 – samci vyhledávají a následují samice. Zástup až desíti samců může sledovat volnou samici při námluvách, které mohou trvat až čtyři týdny, doba se liší podle polohy. V chladnějších oblastech jejich rozšíření, jako je např. Tasmánie, se mohou samice pářit jen pár hodin po procitnutí z hibernace.\n\nPřed pářením samec nejdříve samici očichá, věnuje zvláštní pozornost kloace. Zvířata se páří břichem k sobě. Každé spojení má za výsledek jedno vejce, samice se páří pouze jednou za sezónu a každé spojení je úspěšné.\n\nK oplodnění dochází ve vejcovodu. Březost trvá mezi 21 až 28 dny, během této doby samice vyhrabává noru pro mládě, která je asi jeden metr dlouhá, s rozšířeným hnízdním prostorem, který samice vyplní trávou a listím. Následně je jedno hladké a kožnaté vejce průměru 13–17 mm vloženo přímo do malého, otvorem ke hlavě otočeného vaku na jejím břiše. Vak se vytváří během březosti a je podobně jako u vačnatců podepřen dvěma vakovitými kostmi. Před snesením vejce přijímá ve vejcovodu samice stále výživné látky z matčina těla. Za 7–11 dní po snesení se uvnitř vaku mládě vylíhne, podobně jako ptáci. Embryu se během vývoje ve vejci objevuje „vaječný zoubek“, za kterým se ukrývá zoubek mléčný. Vaječný zub používá k proražení skořápky a mizí brzy po vylíhnutí. Díky mléčnému zoubku dokáže sát mateřské mléko. Po vypadnutí těchto zoubků mláděti už žádné nenarostou. V jednom vrhu může být jedno, případně až tři mláďata.\n\nMláďata jsou kolem 1,5 cm dlouhá a váží mezi 0,3 a 0,4 gramy. Po vylíhnutí se jim říká puggles (pinčlové). Mláďata se živí mlékem, které se doslova potí ve dvou tzv. mléčných polích, umístěných po stranách matčina těla (ptakořitní nemají bradavky). Způsob, jakým přijímají mláďata mléko, přesto není znám, ale bylo pozorováno, že ho přijímají během každého krmení velké množství, neboť je matky mohou zanechat samotné v noře na pět až deset dní. Hlavní součástí mléka jsou fukosylaktóza a sialyllaktóza, má vysoký obsah železa a růžovou barvu. Mladé ježury bývají nakonec ve věku dvou až tří měsíců vypuzeni z vaku, vzhledem k růstu jejich ostnů. Období laktace trvá okolo 150–200 dnů a mladé ježury začnou hrabat mezi 180 až 240 dny. Plné (nikoli pohlavní) dospělosti dosahují ve věku tří až pěti let.\n\nVěk dosažení sexuální dospělosti se liší podle dostupných pramenů. Dvanáctileté polní studium, publikované v roce 2003, zjistilo, že ježury dosahují pohlavní zralosti mezi pátým a dvanáctým rokem života a reprodukční cyklus se liší od jednoho mláděte za dva roky až po jedno mládě za šest let. Také se uvádí, že dospívají již v jednom roce života (Bouchner, 1982), a podle \"Animal Diversity Web\" dosahují pohlavní zralosti průměrně v 1,5 letech. V divočině se ježura australská dožila ověřeného věku 50 let a existují další, avšak neoficiální údaje, o jedincích žijících 45 let.\n\nNebyla zatím publikována žádná ekologická studie ohledně ježury australské, nicméně se objevilo několik studií některých aspektů jejího ekologického působení. Ježura žije samotářským životem a stranou od doupat s odchovanými mláďaty; nemá žádný stálý úkryt nebo hnízdiště. Nemá také žádné domovské území, ale potuluje se po velké oblasti. Ježura je typickým zvířetem, které je aktivní přes den, ale není schopna snižovat svou teplotu, protože nemá potní žlázy a nemůže funět. Proto za horkého počasí mění dobu své aktivity a stává se z ní zvíře soumračné nebo noční. Je schopna vydržet nízké teploty a během zimy v chladných oblastech svého výskytu hibernuje.\n\nJežura může žít kdekoliv, kde má dostatečnou zásobu potravy, kterou nachází pomocí svého čichu. K tomu využívá čidla na špičce svého čenichu. Její potravou jsou termiti a mravenci. Vyhrabává je pomocí silných končetin, které také využívá k hrabání nory. V případě nebezpečí se také může rychle zakopat do země a vzepřít se nohama do stran, takže se ji nepodaří od země odtrhnout.\n\nV Austrálii se s ježurami nejvíce setkáme v zalesněných oblastech, které jsou hojné na termity sídlící v padlých kmenech. V zemědělské krajině je nejvíce nalezneme v neprostupných houštinách, mohou se vyskytovat také na pastvinách, ve vyprahlých oblastech a v předměstích velkých měst. Málo je známo o jejich rozšíření na Nové Guineji, byly nalezeny v jižní části Nové Guineje mezi Merauke na západě a řekou Keep Welsh, východně od Port Moresby na východě, kde je možné se s nimi setkat v otevřeném lese.\n\nJežura je běžná na většině území Austrálie a v nížinách Nové Guineji a není zapsána jako ohrožený druh. V Austrálii byly ježury méně ovlivněny obděláváním půdy než jiné živočišné druhy, protože nevyžadují žádné specializované přírodní podmínky a stačí jim pouze slušná zásoba termitů a mravenců. Přes své ostny jsou ježury loveny ptáky, tasmánským čertem, kočkami, liškami a psy. Sloužily také za potravu domorodým Australanům a prvním evropským osadníkům. V současnosti je pro ježuru největším nebezpečím automobilový provoz a ničení některých lokalit, které způsobuje její lokální vyhynutí. Pro ježury je také osudná nákaza importovaným cizopasníkem Spirometra erinaceieuropaei. Wildlife Preservation Society of Queensland je společností, která v rámci Austrálie monitoruje výskyt tohoto druhu.\n\nRozmnožování ježury v zajetí je velmi obtížné, částečně zřejmě i vzhledem k relativně řídkému rozmnožovacímu cyklu. Pouze pěti zoologickým zahradám se podařilo odrodit mláďata, ale žádné z nich se nedožilo dospělosti. To má vážné důsledky pro zachování ohrožených paježur rodu \"Zaglossus\" a v menším rozsahu i pro samotnou ježuru australskou.\n\nJežuru nalezneme v celé Austrálii, kde je nejrozšířenějším původním savcem, dále na Tasmánii a v nížinné a horské oblasti jihozápadní Nové Guineje, kde je známa jako Mugwe v řečech Daribi a Chimbu. Ježura není v současnosti ohrožena vyhynutím, ale lidské aktivity jako lov, ničení přirozeného prostředí a import cizích dravých druhů a parazitů, snižují počty ježur v Austrálii.\n\nJežura australská se často vyskytuje v animistické kultuře domorodých Australanů, včetně jejich výtvarného umění a příběhů. Pro některé kmeny domorodců se ježura stala totemovým zvířetem, jako např. pro lidi kmene Noongar, kteří ji ve svém jazyce nazývali \"Nyingarn\". Některé kmeny si vyprávějí o tomto zvířeti různé mýty; v jedné pověsti se vysvětluje, že ježura vznikla, když skupina mladých hladových mužů na lovu narazila v noci na vombata. Ve snaze ho zabít, vrhli po něm své oštěpy, ale vombatovi se podařilo zmizet ve tmě. Vombat si poté přizpůsobil zabodnuté oštěpy pro svou potřebu a proměnil se tak v ježuru. Jiný příběh pro změnu vypráví o chamtivém muži, který tajil před svým kmenem jídlo. Bojovníci kmene ho potrestali tak, že ho propíchali oštěpy. Muž se však ještě stačil odplížit do buše, kde se změnil na ježuru a oštěpy, vyčnívající z jeho těla, byly přeměněny na ostny.\n\nJežura je ikonickým zvířetem současné Austrálie. Je zobrazena na Australské pěticentové minci a na pamětní minci o hodnotě 200 liber, vydané v roce 1992. Ježura se také několikrát objevila na poštovním oběživu - stala se jedním ze čtyř divokých druhů zvířat, které se roku 1974 v Austrálii objevily na poštovních známkách (ježura byla na známce hodnoty 25 centů). Roku 1987 byla pro změnu na známce hodnoty 37 centů a dále v roce 1992 na 35 centové známce. Polidštěná ježura \"Millie\" se pak stala maskotem letních olympijských her v roce 2000 v Sydney.\n\nJežura australská je v Česku v současnosti chována ve třech zoologických zahradách:\n\n\nNa Slovensku tento druh nechová žádná zoo. V celé Evropě je chován přibližně v deseti veřejných zoologických zařízeních.\n\nHistorie chovu ježur v Zoo Praha se začala psát v roce 1954, a to díky prvním importům těchto zvířat. Zajímavostí je, že ježura dovezená prof. Veselovským, dlouholetým ředitelem Zoo Praha, se dožila 50 let. Zajímavostí je, že v 70. letech 20. století bylo nejvíce ježur v Evropě chováno právě v Zoo Praha. Druh byl chován až do roku 2004. Poté následovala pauza zapříčiněná přestavbou pavilonu malých živočichů na Afriku zblízka. Současný (novodobý) chov se datuje od roku 2011 a je spojen s poddruhem \"Tachyglossus aculeatus lawesii\". Od roku 2013 jsou ježury k vidění v pavilonu Indonéská džungle. Na počátku roku 2018 byli chováni dva samci a dvě samice.\n\n\n\n"}
{"id": "91673", "url": "https://cs.wikipedia.org/wiki?curid=91673", "title": "Západní Německo", "text": "Západní Německo\n\nZápadní Německo ( ) je historické a neoficiální označení území Spolkové republiky Německo ( ) v rozmezí let 1949 až 1990 před připojením území Německé demokratické republiky a Západního Berlína. Rozloha země činila 248 577 km, počet obyvatel pak 63 254 000 (odhad z roku 1990). Hlavním městem západoněmeckého státu byl Bonn a jeho součástí byly německé spolkové země.\n\nKomunistický režim v Československu zavedl český název státu Německá spolková republika, se zkratkou NSR, protože název Spolková republika Německo by připomínal jednotné Německo. Po znovusjednocení Německa jsou v českém prostředí používány pro označení západního Německa zkratky SRN a NSR.\n"}
{"id": "91674", "url": "https://cs.wikipedia.org/wiki?curid=91674", "title": "Kladné a záporné číslo", "text": "Kladné a záporné číslo\n\nZáporné číslo je takové reálné číslo, které je menší než nula.\n\nKladné číslo je takové reálné číslo, které je větší než nula.\n\nNezáporné číslo je číslo buď kladné nebo nula.\n\nNekladné číslo je číslo buď záporné nebo nula.\n\nNula je jediné reálné číslo, které není kladné ani záporné. \n\nJe možné definovat funkci sgn(\"x\") (\"signum\") pro reálná čísla, jejíž hodnota je 1 pro kladná čísla, −1 pro záporná čísla, a 0 pro nulu, tedy\n\nPřičítání záporného čísla je totožné s odečítáním příslušného kladného čísla: \n\nOdečítání kladného čísla od menšího kladného čísla dává záporný výsledek \n\nOdečítání kladného čísla od záporného čísla dává vždy záporný výsledek:\n\nOdečítání záporného čísla je stejné jako přičítání příslušného kladného čísla: \n\nSčítání dvou záporných čísel\n\nNásobení záporného čísla kladným číslem vede k zápornému výsledku.\n\nNásobení dvou záporných (či dvou kladných) čísel dává kladný výsledek\n\nDělení je podobné násobení. Pokud mají dělenec a dělitel různá znaménka, výsledek je záporný:\n\nPokud obě čísla mají stejné znaménko, výsledek je kladný (i v případě, že je dělenec i dělitel záporný):\n\n"}
{"id": "91683", "url": "https://cs.wikipedia.org/wiki?curid=91683", "title": "Hodnota (ekonomie)", "text": "Hodnota (ekonomie)\n\nHodnota je údaj vzniklý objektivním/subjektivním posouzením hmotné/nehmotné podstaty a je vyjádřený v určitých měřitelných/neměřitelných jednotkách. Je vyjádřen komparativně ve vztahu k obecně přijímaným jednotkám reálným, např. měna, kusy, či imaginárním jakými jsou abstraktní termíny mnoho, velmi, nezvykle mnoho, vůbec apod. V běžném životě je hodnota chápána obvykle v kvantitativní podobě.Hodnota může být definována jako subjektivní význam, který má statek pro jednotlivce. Existuje mnoho různých teorií hodnoty, které se navzájem liší podle příslušnosti k jednotlivým školám ekonomické teorie.\n\nEkonomická hodnota představuje maximální částku, kterou je ekonomický aktér schopen nebo ochoten zaplatit za zboží či službu. Bývá zaměňována s tržní hodnotou, což je minimální částka, kterou spotřebitel zaplatí za službu nebo zboží. Ekonomická hodnota proto může být vyšší než tržní cena. Rozdíl mezi hodnotou a tržní cenou se nazývá spotřebitelský přebytek.\n\nV ekonomii může mít tyto významy:\n\nSměnná hodnota (Exchange value) vyjadřuje relativní cenu zboží z hlediska jiného zboží. Ačkoliv koncept směnné hodnoty hrál vždy důležitou roli v ekonomickém myšlení, analýza, jak ji určit byla často předmětem kontroverze. \n\nPro Adama Smithe, Davida Ricarda a Karla Marxe bylo důležité rozlišit směnnou hodnotu od užitkové hodnoty. Užitková hodnota byla považována za nezbytnou, ale nedostatečnou pro to, aby komodita měla směnnou hodnotu. To je ilustrováno paradoxem hodnoty, kdy věci, které měly nejvyšší užitkovou hodnotu (voda, vzduch), měly nejnižší směnnou hodnotu ve srovnání (např.) s diamanty, které měly nízkou užitnou hodnotu, ale vysokou směnnou hodnotu.\n\nPodle Davida Ricarda komodity odvozují směnnou hodnotu ze dvou zdrojů. Za prvé, „z jejich nedostatku“, kdy komodity nelze reprodukovat. Za druhé, většina komodit je vyráběna „námahou lidského průmyslu: a tyto komodity mají svou směnitelnou hodnotu určenou množstvím práce obsažené v jejich produkci“.\n\nPro Karla Marxe je podstatou komodity to, že se vyrábí speciálně za účelem prodeje. Podle Marxe směnná hodnota odráží sociální vztahy a je ve skutečnosti pouze vnější formou sociálního vztahu mezi „samotnými výrobci“.\n\nUžitná hodnota (Use value) je schopnost komodity uspokojit přání. Koncept pochází přinejmenším k Aristotelovi, ale nejčastěji se používá v Marxistickém pojetí ekonomie. Liší se od směnné hodnoty tím, že užitná hodnota měří kvalitu, zatímco směnná množství. Adam Smith uznal, že komodity mohou mít směnnou hodnotu, ale nemusí uspokojovat žádnou užitnou hodnotu, jako jsou diamanty, zatímco komodita s velmi vysokou užitnou hodnotou může mít velmi nízkou směnnou hodnotu, jako je voda.\n\nMarxovo pojetí:\n\nMarx rozlišuje mezi užitnou hodnotou a směnnou hodnotou komodity. Užitná hodnota je neoddělitelně spjata s „fyzikálními vlastnostmi komodity“; to znamená, že materiál, ke kterému lze předmět skutečně dát, lidské potřeby, které splňuje. Při výměně zboží na kapitalistickém trhu však dominuje směnná hodnota: na otevřeném trhu lze směnit dvě komodity, protože se vždy porovnávají s třetím termínem, který funguje jako „univerzální ekvivalent“, což je funkce, která je nakonec převzato penězi. Směnná hodnota musí být vždy odlišena od užitkové hodnoty, protože „směnný vztah zboží je charakteristický právě jeho abstrakcí od jejich užitných hodnot“. V kapitálu mají peníze podobu rovnocennosti; peníze však ve skutečnosti skrývají skutečný ekvivalent za směnou: práce. Čím více práce je zapotřebí k výrobě produktu, tím větší je jeho hodnota. Marx proto dochází k závěru, že „jako směnné hodnoty jsou všechny komodity pouze určitými množstvími zmrazeného pracovního času“. \n\nHodnota pro zákazníka (customer value) je rozdíl mezi tím, co zákazník dostane od produktu a co musí dát, aby jej získal. \n\nSpotřebitel neposuzuje hodnotu pouze na základě vynaložených peněz, je nutno také zvážit čas potřebný k získání zakoupeného produktu. Hodnota zákazníka má několik úrovní a lze o ní mluvit jako o hierarchii. Tato hierarchie určuje důležitost služeb v mysli spotřebitele z hlediska toho, co zákazník očekává či neočekává od zkušeností s nákupem. \n\nPrvní dvě úrovně hierarchie hodnot pro zákazníka zahrnují základní hodnoty, které zákazník od služby očekává. Pro firmy jsou základem hodnoty pro zákazníka všechny požadavky na podnikání (např. dostatek zásob pro vytvoření širokého sortimentu či příjemný personál). To, co zákazník očekává, zahrnuje obvykle zejména ceny diktované konkurencí či vhodnou provozní dobu. Podnik, který nesplňuje tyto základní hodnoty, nemůže pro zákazníka vybudovat dostatečně kvalitní služby.\n\nTřetí úroveň hierarchie je tzv. požadovaná hodnota a zahrnuje to, co by zákazník chtěl mít z nákupu a poskytovaného servisu. Tato hodnota poskytuje možnost zejména menším firmám, aby se posunuly před konkurenty tím, že zákazníkovi poskytnou doplňkové funkce a služby k nákupu a servisu. \n\nHodnota pro vlastníky (shareholder value) je hodnota podniku nebo podílu pro majitele nebo akcionáře. Může být též definována jako součet všech budoucích peněžních toků, které společnost pro vlastníky vytvoří a dodá. Pro většinu společností jde o primární míru úspěchu. Hlavní cílem manažerů je podle hodnotového managementu (obor managementu, který se zaměřuje na zvyšování hodnoty pro zákazníka) zvyšování hodnoty pro vlastníky za pomoci vyplácení dividend a zvyšováním ceny akcií. Hodnota pro vlastníky může být zvýšena také zlepšováním konkrétních hodnotových faktorů (kapitálové náklady, výnosy).\n\nV dnešní době se rostoucí počet společností obrací směrem k větší společenské odpovědnosti. K tomu dochází zejména kvůli kritice společností, která poukazovala na to, že velké společnosti se pouze ženou za maximální hodnotou pro vlastníky a přehlížejí zájmy dalších stran jako jsou například zaměstnanci.\n\nHodnota přidaná trhem (market value added) měří rozdíl mezi tržní hodnotou podniku a hodnotou investovaného kapitálu, vyjadřuje bohatství vlastníků (akcionářů). Může být označována také jako tržní přidaná hodnota nebo trhem přidaná hodnota. Hodnota přidaná trhem je velmi významným hodnotovým měřítkem výkonnosti podniku. Vlastníkům ukazuje, jak schopný je managment podniku. Pokud je hodnota kladná, znamená to, že management pracuje dobře a pro vlastníky vytváří novou hodnotu. V případě, že je hodnota přidaná trhem záporná, hodnota kapitálu vloženého do podniku klesá. Cílem podniku by měla být maximalizace tržní hodnoty, a nikoliv maximalizace hodnoty firmy (té lze dosáhnout pouhým vložením dodatečného kapitálu). Hodnotu přidanou trhem nelze spočítat na úrovni strategické obchodní jednotky. Nemůže být spočítána ani pro společnosti, které nepůsobí na veřejném akciovém trhu.\n\nHodnota pro účastníky (stakeholder value) zahrnuje vytvoření optimální úrovně návratnosti pro všechny zúčastněné strany v organizaci. Jedná se o širší koncept než o běžnou hodnotu pro akcionáře, která se běžně zaměřuje pouze na maximalizaci čistého zisku. Koncept této hodnoty stále klade na akcionáře jistý důraz na čistý zisk či peněžní toky, avšak zahrnuje i potřeby dalších zúčastněných stran, jako jsou zaměstnanci, místní komunity, vlády, zákazníci nebo dodavatelé. Hodnota pro zúčastněné strany může tedy zahrnovat i např. dobročinné příspěvky zaměstnanců, financování místních „zelených“ aktivit, minimalizaci využití zdrojů nebo posílení plánu zaměstnaneckých výhod, přestože to není nezbytně nutné z hlediska konkurenceschopnosti. \n\nKoncept této hodnoty má sklony vést k nižším čistým ziskům. Výjimku může tvořit situace, pokud by výše zmíněné kroky vedly k natolik dobré vůli komunity, že prodej skutečně vzroste. Avšak většinou se tak neděje. Místo toho musí být výkonný ředitel připraven bránit své kroky v představenstvu při vynakládání finančních prostředků v oblastech, které jsou pro akcionáře výhodnější.\n\nTento koncept má pro zúčastněné strany dlouhodobý význam při formování firemní strategie. Může také vést k lepšímu postavení firmy v hospodářských soutěžích či k prostému pozitivnímu „image“ firemní značky. \n\nHodnota celní (customs value) je základem pro vyměření cla. Způsob jejího stanovení má zásadní význam. První ujednání o celní hodnotě se objevuje v článku VII GATT 1947, v dalších jednáních je poté upřesňováno. V roce 1986 začíná osmé vyjednávací kolo GATT (Všeobecná dohoda o clech a obchodu). Po 8 letech jednání došlo k dohodě o uplatňování článku VII GATT 1994. Dohoda jako základ pro určení celní hodnoty stanovuje hodnotu převáženého zboží (cena skutečně placená nebo cena, která má být zaplacena za zboží prodané pro vývoz do země dovozu). Dále stanovuje alternativní postupy stanovení celní hodnoty v případech, kdy nelze použít výše uvedený postup. Pro členské země Světové obchodní organizace (WTO) je dohoda závazná. Členské země mají v souvislosti s určením celní hodnoty povinnost zajistit, aby se jejich právní předpisy shodovaly s ustanoveními dohody. V rámci dohody byly zřízeny 2 výbory: Výbor pro celní hodnocení a Technický výbor pro celní hodnocení pod záštitou Rady pro celní spolupráci. \n\nZpůsob stanovení celní hodnoty vychází ze 6 metod. Tyto metody je nutné aplikovat postupně. Vzestupný postup lze aplikovat pouze v případě, kdy nejsou splněna kritéria pro aplikaci předchozí metody.\n\n1) Metoda převodní hodnoty dováženého zboží\n\nV této fázi je celní hodnotou dováženého zboží cena, která má být skutečně zaplacena za zboží. Celní deklarant je povinen doložit celním orgánům cenu, která má být za zboží zaplacena. Metoda převodní hodnoty dováženého zboží nemůže být uplatněna u takového zboží, u něhož se předpokládá, že se za něj nebude platit. Takovým zbožím může být například dar.\n\n2) Metoda převodní ceny stejného zboží\n\nV tomto případě se jedná o cenu u stejného zboží, které je prodáváno pro vývoz a které je vyváženo ve stejnou (nebo přibližně stejnou) dobu jako zboží, které je aktuálně hodnoceno.\n\n3) Metoda převodní hodnoty podobného zboží\n\nV tomto případě se jedná o cenu u podobného zboží, které je prodáváno pro vývoz a které je vyváženou ve stejnou (nebo přibližně stejnou) dobu jako zboží, které je aktuálně hodnoceno.\n\n4) Metoda jednotkové ceny\n\nJedná se o hodnotu založenou na jednotkové ceně, za níž se dovážené, stejné nebo podobné zboží prodává v Evropské unii v největším úhrnném množství osobám, které nejsou ve spojení s prodávajícími.\n\n5) Metoda vypočítání celní hodnoty\n\nV rámci metody vypočítání celní hodnoty se sčítají 3 položky. První položkou jsou náklady na materiál a výrobu, případně jiné typy zpracování, které byly vynaloženy na produkci dováženého zboží. Druhou položkou je částka pro zisk a všeobecné výdaje v té výši, kterou producenti v zemi vývozu zahrnují do prodejů zboží téže povahy nebo téhož druhu jako hodnocené zboží, které je určeno k vývozu. Třetí položkou jsou náklady na dopravu a pojištění dováženého zboží a také náklady na nakládku, vykládku a manipulaci spojené s dopravou dováženého zboží.\n\n6) Poslední metoda\n\nV tomto případě se hodnota určí na základě dostupných údajů a za použití vhodných prostředků.\n\nTeorie práce o hodnotě (LTV) byl pokus ekonomů vysvětlit, proč bylo zboží vyměněno za určité relativní ceny na trhu. Navrhl, že hodnota komodity byla stanovena a mohla být objektivně měřena průměrným počtem pracovních hodin nezbytných k jejímu vyrobení. V teorii práce o hodnotě je množství práce, které jde do výroby ekonomického zboží, zdrojem hodnoty tohoto zboží. Nejznámějšími zastánci teorie práce byli Adam Smith, David Ricardo a Karl Marx. \n\n"}
{"id": "91684", "url": "https://cs.wikipedia.org/wiki?curid=91684", "title": "Olovnice", "text": "Olovnice\n\nOlovnice je jednoduchý přístroj, sloužící k určování svislého směru a k měření svislých vzdáleností (výška, hloubka). Skládá se z vlákna (provázku nebo lana; lano musí být pletené, protože levné stáčené se při zatížení točí) a těžkého závaží. Závaží bývá někdy vyrobeno z olova, odtud název. Podle fyzikálních zákonů olovnice směřuje na střed zeměkoule.\n\nOlovnice se běžně užívá ve stavebnictví k určování svislice při stavbě zdí. Olovnice má v tomto případě závaží vyrobené z oceli a má tvar válce nebo mnohohranu, v dolní části zahroceného. Nyní zedníci většinou měří kolmost vodováhou, protože je to pohodlnější a rychlejší. Olovnice však přes svou jednoduchost je stále nejpřesnější. Slouží také k přenosu měr. Např. tesaři chtějí zjistit, zda hřeben střechy je přesně v jejím středu. Z hřebene spustí olovnici a míru přenesou na podlahu půdy. Pak jen změří, zda je tento bod uprostřed, případně o kolik je mimo střed.\n\nDalším významným využitím olovnice je měření hloubek u vodních nádrží nebo u jiných vodních ploch. Jedná se tedy o přístroj také zvaný hloubkoměr. V tomto případě má závaží větší rozměry i hmotnost. Hloubka se určuje podle délky navinutého lana. Dnes ale bývají větší hloubky určovány složitějšími technickými prostředky, nejčastěji s pomocí echolokace na principu ultrazvukového sonaru, olovnice totiž dobře funguje pouze při měření malých hloubek.\n\nHloubkoměry pracující na principu olovnice lze použít i k měření hloubek u studen, vrtů, různých dalších podzemních prostor nebo i pro zjišťování délky u svislých šachet u větších staveb apod.\n\n\n"}
{"id": "91687", "url": "https://cs.wikipedia.org/wiki?curid=91687", "title": "Vodováha", "text": "Vodováha\n\nVodováha nebo také libela (z franc.) je jednoduchý přístroj, sloužící k určování vodorovného (a odvozeně i svislého) směru. Pracuje buď na principu Archimédova zákona (bublinková vodováha), spojených nádob (hadicová vodováha) nebo dalších fyzikálních principech (elektronická vodováha). Hadicová vodováha je v běžné praxi na větší vzdálenosti přesnější než bublinková vodováha.\n\nZákladem běžného druhu bublinkové vodováhy je prohnutá trubička s kapalinou, v níž je bublina. Trubička je pevně a přesně uložena v dřevěném nebo kovovém hranolu. Bublina má snahu vyplavat na nejvyšší místo trubičky. Poloha bubliny, při níž je hranol ve vodorovné poloze, je na trubičce vyznačena ryskami. U stavební vodováhy bývá kolmo k ní umístěna druhá podobná trubička, umožňující nastavení svislice.\n\nU přesnějších vodovah, například pro použití ve strojírenství, není trubička prohnutá, ale zevnitř vybroušená do mírně soudkovitého tvaru. Vodováha mívá také rektifikační šroub pro přesné justování. Strojírenské vodováhy na ustavování strojů a zařízení mívají vespod vybroušenou trojúhelnou drážku, aby se daly použít i k nastavování hřídelů a válcovitých součástí. Jiné mají tvar čtvercového rámu, takže dovolují i nastavení do svislé polohy.\n\nZatímco trubicová vodováha indikuje polohu jen v jednom směru, kruhová či krabičková vodováha má svrchní sklíčko mírně vypuklé, takže ukazuje odchylku od vodorovné roviny ve všech směrech. Vodorovnou polohu, případně malé odchylky, vyznačují soustředné kružnice na sklíčku. Toto řešení se používá zejména u přístrojů, vyžadujících ustavení do vodorovné polohy (teodolity, přesné váhy apod.) či u stativů.\n\nTrubicovou vodováhu vynalezl Melchisedech Thévenot, pozdější knihovník krále Ludvíka XIV., kolem roku 1660 a roku 1661 o ní psal Ch. Huygensovi. Rozšířila se však až koncem 18. století.\n\nHadicová vodováha se používá především ve stavebnictví a na větší vzdálenosti je přesnější než bublinková vodováha. Skládá se ze dvou průhledných trubic se stupnicí, spojených hadicí. Hadice je naplněna vodou a porovnáním hladin v trubicích lze určit shodnou výšku u míst, vzdálených až do délky hadice.\nDá se vyrobit z PET lahví a půlcoulové zahradní hadice. PET láhev se musí na dně provrtat.\n\nNěkteré vodováhy (bublinkové nebo elektrické) jsou vybaveny optikou s laserovou diodou a umožňují promítat měřenou rovinu pomocí tenkého laserového paprsku na zeď či jiný podklad. Mohou být upevněny na stativ, umístěny do volného prostoru a využity k vyměřování po obvodu místnosti, například vágrysu. Používají se i kompaktní laserové vodováhy, někdy kombinované s funkcí laserového dálkoměru.\n\n\n\n"}
{"id": "91689", "url": "https://cs.wikipedia.org/wiki?curid=91689", "title": "Tisková zpráva", "text": "Tisková zpráva\n\nTisková zpráva je obsáhlejší textové sdělení určené médiím, které vydává obchodní společnost, politická strana či jiná organizace (případně i jednotlivec) v okamžiku, kdy potřebuje sdělit veřejnosti něco důležitého (události nebo fakta). Má, stejně jako novinová zpráva, strukturu obrácené pyramidy – nejdůležitější informace jsou v úvodním odstavci, další vysvětlující informace následují. To umožňuje redaktorovi krátit zprávu od konce, aniž by došlo k vypuštění klíčového sdělení. Obvyklý rozsah se pohybuje mezi jednou a dvěma stranami.\n\nZpráva obecně patří mezi historicky nejstarší žurnalistické útvary. Nekomentuje ani neanalyzuje. Odpovídá na základní otázky kdo, co, kdy, kde, jak a proč. Mezi její základní znaky patří jasnost, přesnost, věcnost, úplnost, spolehlivost, včasnost a jednota místa, času a děje. V těchto bodech se od ní zpráva tisková zásadně nikterak neliší.\n\nTisková zpráva patří mezi nástroje public relations.\n\nDříve byl titulek spíše stručný, heslovitý. Dnes je snaha redaktorů o zaujmutí čtenáře výraznější a je tedy nahrazován klíčovými slovy, případně se používá tzv. dlouhý titulek neboli anotace. Vlastní text zprávy obvykle předchází kromě titulku také domicil (označení místa v němž došlo k napsání zprávy nebo jiné místní označení), datum a signatura (značka/podpis). Stavba zprávy se skládá z „čela“ a „trupu“. „Čelo“ je úvodní odstavec o 5-7 řádcích přinášející odpovědi na zpravodajské otázky. Zároveň je také tou důležitější částí, která by měla být nejstručnější verzí, jež je schopna samostatné existence. Další informace v „trupu“ tiskové zprávy sdělují čtenáři věci již méně důležité. Má tedy, stejně jako např. novinová zpráva, strukturu obrácené pyramidy, což umožňuje autorovi krátit zprávu od konce, aniž by došlo k vypuštění či absenci klíčového sdělení. Obvyklý rozsah tiskové zprávy se pohybuje mezi jednou až dvěma stranami.\nTisková zpráva se řadí mezi hlavní nástroje dynamicky se rozvíjejícího oboru public relations a PR agentury tedy patří k jejich největším zadavatelům.\n\nMezi nejznámější české tiskové agentury či kanceláře produkující denně množství tiskových zpráv patří např. Česká tisková kancelář (ČTK), k největším světovým tiskovým agenturám potom patří AFP, AP, Reuter, ITAR-TASS či UPI.\n\nTisková zpráva patří mezi nástroje public relations.\n"}
{"id": "91692", "url": "https://cs.wikipedia.org/wiki?curid=91692", "title": "Bedřich Feigl", "text": "Bedřich Feigl\n\nBedřich (Friedrich) Feigl (6. března 1884, Praha – 17. prosince 1965, Londýn) byl český židovský malíř, grafik a ilustrátor, bratr Hugo Feigla.\n\nBedřich Feigl studoval v Praze na Akademii výtvarných umění v ateliéru Vlaho Bukovace a Františka Thieleho. V roce 1906 cestuje po Evropě spolu s Emilem Fillou a Antonínem Procházkou, v Berlíně se seznámí s uměním Maxe Liebermanna a berlínskou novou secesí. V roce 1907 se zúčastnil první pražské výstavy skupiny Osma, uvedl zde nejpočetnější soubor obrazů, bylo jich celkem 18. Feiglovy obrazy se poněkud vzdalují od ostatních členů Osmy, je to především tím, že volil jiné náměty, často je to biblická nebo duchovní tematika. Feigl dlouho žil v Berlíně a New Yorku, jeho díla jsou umístěna v galeriích po celém světě.\n\n"}
{"id": "91694", "url": "https://cs.wikipedia.org/wiki?curid=91694", "title": "Tisková konference", "text": "Tisková konference\n\nTisková konference je setkání jednotlivců či představitelů firem nebo jiných organizací se zástupci médií. Pořádá se buďto pravidelně (například pravidelné tiskové konference představitelů vlády), nebo ve chvíli, kdy je nutné sdělit důležité informace veřejnosti. Ve většině případů je po úvodním slovu hlavního řečníka umožněno novinářům okamžitě klást otázky.\n\nNejvhodnějším termínem pořádání tiskové konference je pracovní den dopoledne (mezi osmou a jedenáctou hodinou) buď přímo v sídle pořádající organizace, nebo na místě, které souvisí s tématem svolávané tiskové konference.\n\nTisková konference patří mezi nástroje public relations.\n"}
{"id": "91695", "url": "https://cs.wikipedia.org/wiki?curid=91695", "title": "Hostina u Trimalchiona", "text": "Hostina u Trimalchiona\n\nHostina u Trimalchiona latinsky Cena Trimalchionis je nejrozsáhlejší zachovaná a patrně nejznámější část satirického románu Satirikon římského spisovatele Petronia Arbitra psaná formou \"symposia\".\n\nHlavní hrdinové Petroniova románu, Enkolpius (který příběh vypráví ze svého pohledu), Ascyltus a jejich sluha Giton, se dostanou na hostinu, kterou pořádá zbohatlý propuštěnec Trimalchio. Ten během celé hostiny dává nevkusným způsobem najevo své bohatství. Přitom vychází najevo také jeho nevzdělanost a nevychovanost. Petronius zachycuje hrubou zábavu propuštěnců. Vedle svého manžela se na hostině předvádí také jeho manželka Fortunata. Hosté bohatému hostiteli Trimalchionovi pochlebují, aby je příště pozval zase. Na závěr hostiny Trimalchio zinscenuje svůj vlastní pohřeb, aby věděl, jaké to bude, až zemře.\n\nPopis hostiny zesměšňuje mravy nejrůznějších vrstev tehdejší římské společnosti. Hostitel Trimalchio reprezentuje provinciální zbohatlíky. Trimalchio se snaží pozvané hosty omráčit nákladnými a nezvyklými chody. Nejprve přišel na stůl bronzový osel naložený ranci s černými a zelenými olivami a mísami s předkrmy, jako byli plši pokropení medem a mákem nebo jitrnice. Poté přišla na stůl slepice, sedící na umělých pavích vejcích, která vypadala jako nasezaná. V každém vejci však byla zapečená sluka obalená pepřeným žloutkem. Další mísa obložená s dvanácti znameními zvěrokruhu, které představují příslušná jídla, například berana jehněčí, býka hovězí pečeně, štíra mořská ryba s jedovatými ostny a podobně byla znázorněna i další znamení. Pod touto mísou byli kapouni, nadívaná vemínka či pečený zajíc s křídly. Pak přiběhli psi, bylo přineseno pečené prase a muž, oděný jako lovec, ho začal porcovat. Prase bylo naplněné živými ptáky, kteří při porcování vyletěli ven. Poté do jídelny přivedli tři živá prasata, aby si hosté vybrali to, které má být upečeno. Bylo vybráno to největší, a když ho přinesli, již upečené, prase vypadalo, jako by ho kuchař zapomněl vykuchat. Trimalchio proto kuchaři hrozil potrestáním, ale pak se ukázalo, že prase je nadito jelity a jitrnicemi. Když byla obě prasata snědena, přišli herci a začali hrát scénu z Trojské války, týkající se hrdiny Aianta, který pobil stádo dobytka v domnění, že zabíjí Agamemnóna a jeho bratra Meneláa. Když hra dospěla do tohoto bodu, číšníci přinesli vařeného býčka s přílbou na hlavě, kterého Aiás rozsekal a naservíroval pomocí meče.\nPoté se podávaly zákusky, včetně sochy Priapa ověšené ovocem, z něhož stříkala šaránová šťáva, kdoule pokryté bodlinami jako ježci, ale také napodobeniny drůbeže z vepřového masa, plody moře a hlemýždi, vše vynalézavě, ale nevkusně podívané. Mezi chody otroci stříkali hodujícím na ruce navoněnou a chlazenou vodu. Stříbrné nádobí bylo po hostině vyhozeno spolu s odpadky.\n\nTrimalchio během hostiny tyranizuje hosty svými komentáři, historkami a exhibicí všeho druhu, přičemž komicky plete dohromady různé reálie, mýty i historické události. Ani ostatní účastníci hostiny však nejsou líčeni v právě příznivých barvách. Jedná se o Trimalchionovy kumpány a parazity, kteří se přišli dobře najíst a hostiteli lichotí, aby je pozval znovu. Také hlavní hrdinové a vypravěč sám se přišli zadarmo najíst a napít.\n\nPopisem Hostiny u Trimalchiona se inspirovala novověká šlechta při pořádání svých dvorských zábav. Nejslavnější banket podle Trimalchiona uspořádal na základě Leibnizova scénáře v roce 1702 hannoverský kurfiřt. Hostinou u Trimalchiona a jí inspirovanou zábavou na hannoverském dvoře roku 1702 se inspiruje inscenace Satyrikon s.r.ó/ Satyrikon Inc. unLtd., která vznikla na scéně pražského divadla Alfred ve dvoře v roce 2006.\n\nPřeklad Petr Šourek, 2005:\n\n\"Pochutnávali jsme si na těch delikatesách, když s fanfárami přinesli samotného Trimalchiona. Jak tam ležel v obležení polštářků, vyprskli jsme nechtěně smíchy. Z šarlatového pláště mu vykukovala pouze vyholená lebka, krk zapadlý v těžkém nachu obepínal šátek s okrajem tak širokým, jako má senátorský plášť, a nedbale rozhozenými třásněmi. Na malíčku levé ruky se mu skvěl obrovský pozlacený prsten a na posledním článku dalšího prstu měl menší, podle mě celý zlatý, ale úplně pokrytý železnými hvězdičkami. Aby nezůstalo jen u této přehlídky, obnažil si pravé zápěstí zkrášlené zlatým náramkem a kroužkem ze slonoviny spojeným lesklým kovem. Když se stříbrným párátkem pošťoural v zubech, pravil: „Moji milí, sice se mi sem do jídelny moc nechtělo, ale abysem vás dál nezdržoval, vodepřel jsem si všecko pohodlí. Necháte mě teda aspoň dohrát partii.“ Otrok přinesl desku z ebenového dřeva s křišťálovými kostkami a jako vrchol vkusu jsem zaznamenal, že místo černých a bílých kamenů používá zlaté a stříbrné mince. Zatímco Trimalchio při hře sahal na dno lidové slovesnosti a my jsme ještě nedojedli předkrm, přinesli na podnose koš, v němž seděla dřevěná slepice s křídly nízko roztaženými do vějíře jako kvočna. Zazněla tuš, dva otroci začali prohrabávat kvočně podestýlku a vylovená paví vejce rozdávali hostům. Trimalchio této scéně věnoval pohled i komentář: „Milí moji, poručil jsem slepici podstrčit paví vejce a namouduši nevím nevím, jestli je už nevyseděla. Musíme vyzkoušet, jesli jsou furt eště k jídlu.“ Dostali jsme lžíci na vejce, vůbec ne lehkou, naopak dosti nešikovně vážila nejméně čtvrt kila. Ostrou stranou lžíce jsme probodli masné těsto na povrchu vejce. Moc nechybělo a málem jsem své vejce zahodil, protože mi připadalo, že jsem v kuřeti. Slyšel jsem však jednoho pravidelného hosta, jak říká: „Copak dobrýho to asi tentokrát bude,“ a tak jsem nakonec z vejce vyloupl sluku v pepřeném žloutku. Trimalchio ve hře již nepokračoval. Nechal si rovněž naservírovat a vehementně nás pobízel, abychom si dali ještě jedno víno s medem. Vtom dala kapela signál a pějící sbor začal naráz sklízet předkrm. Ve zmatku upadla mísa a otrok ji zvedl. Trimalchio to viděl, poručil ztrestat provinilce pohlavkem a mísu hodit zpátky na zem. Po zpěvácích nastoupil popelář a zametl stříbrné nádobí na jednu hromadu s ostatními odpadky.\"\n\nPřeklad Karel Hrdina, 1947:\n\n\"Byli jsme právě zaujati touto nádherou, když se dal za průvodu hudby Trimalchio přinést a pohodlně uložit do silně vycpaných podušek. Pohled na něho nás překvapil a strhoval k smíchu: vyholená hlava vyhlížela ven z šarlatového pláště a kolem šíje, ověšené šatem, měl ovázán šátek s širokou nachovou obrubou a s třepením visícím po obou stranách. Měl i na malíku levé ruky veliký, slabě pozlacený prsten, jak se mi zdálo, ze samého zlata, ale navrch dokola jakýmisi železnými hvězdičkami posázený. A aby neukazoval jenom tyto šperky, odhalil pravé rámě, jež zdobil zlatý náramek a kruh ze slonoviny, spjatý skvoucím plátkem. Prošťárav si stříbrným párátkem zuby, prohlásil: „Přátelé, neměl jsem ještě chuť jít do jídelny, ale abyste na mne nemuseli ještě déle čekat, odepřel jsem si všechno pohodlí. Dovolíte však, abych dokončil hru.“ Za ním šel sluha s šachovnicí z ebenového dřeva a s křišťálovými kostkami. Všiml jsem si věci velmi vzácné: místo bílých a černých kamenů měl zlaté a stříbrné denáry. … Vtom najednou dala hudba znamení a při ní sbor zpívajících sluhů rychle odklidil první přínos. V tom shonu však náhodou spadla mísa a otrok ji zdvihl ze země. Když to Trimalchio zahlédl, dal ho zpohlavkovat a mísu zase pohodit. Pak přišel dozorce nad nádobím a vymetl stříbro koštětem s ostatním smetím.\"\nPřeklad Petr Šourek, 2005:\n\n\"Zatímco vedli řeči tohoto druhu, vstoupil Trimalchio. Nechal si potřít čelo voňavkou, umyl si ruce a po chvíli řekl: „Omluvte mě, moji milí, už pár dní mě zlobí zažívání. Doktoři si s tím vůbec nevěděj rady. Teď mě konečně projmula kůra z granátovejch jablek a pryskyřice ve voctě, tak mě snad už ten žaludek začne zas poslouchat. Břicho mi teď bučí jak stádo volů. Tak se taky zbytečně nežinýrujte, když si potřebujete ulevit. Díru máme všichni vespod vod narození stejnou a neznám větší muka než zadržovat prdy. Prd, co chce ven, ani Joviš nezadrží. Čemu se směješ, Fortunáto? Kvůli tobě celou noc voko nezamhouřím. Nikdy bysem nikomu nezakazoval dělat v jídelně něco zdraví prospěšnýho, co raděj doktoři. Hlavně žádný zaražený prdy, a kdyby s tim vyšlo eště něco, tak za dveřma máte vodu, nočníky a všecko potřebný. Zadržený plyny totiž stoupaj do mozku a nadmou celý tělo. Vím vo spousta případech, co na to umřeli, pánč si nenechali poradit.“ Poděkovali jsme Trimalchionovi za shovívavou velkorysost a topili smích v častých doušcích.\"\n\nPřeklad Karel Hrdina, 1947:\n\n\"Tak se točily hovory, když vstoupil Trimalchio; utřel si čelo, umyl si ruce voňavkou a po krátké pomlčce pravil: Přátelé, nemějte mi za zlé, už několik dní mi břicho nedělá dobrotu a lékaři si nevědí rady. Ale pomohly mi slupky z granátových jablek a pryskyřice v octě. Kručí mi to ostatně v břiše, jako když vůl bručí. A proto, chce-li kdo z vás své potřebě ulehčit, nemusí se nic stydět. Nikdo z nás nepřišel na svět bez díry. Myslím, že není většího trápení než zadržovat větry. Na to je i Jupiter krátkej, aby to zakázal. Směješ se, Fortunato, ale sama mě tím v noci ze spaní budíváš! Ani při jídle žádnýmu nebráním v tom, co mu dělá dobře; a lékaři zapovídají zdržovat větry. Nebo příjde-li něco ještě horšího, všecko je venku pohotově: voda, klozety a ostatní drobné potřeby. Věřte mi, plynatost stoupá až do mozku a v celém těle dělá bouři. Vím, že mnoho lidí tak přišlo o život, že si nedali říci.\" Děkovali jsme mu za jeho velkomyslnou shovívavost a hned jsme častými doušky potlačovali smích.\"\nPřeklad Petr Šourek, 2005:\n\n\"(Trimalchio:) \"V tomhlectom se náhodou vyznám a taky vim, vodkaď původně pochází tohle korintský nádobíčko. Když dobyli Tróju, ten prohnanej chlap a stará zmije Hannibal nechal všecky bronzový, zlatý a stříbrný sochy roztavit na jedný hromadě, a jak se slily, řemesníci z toho vyrobili talířky, tácy a sošky. Takhle vznik ten korintskej artikl, vod všeho něco, vod ničeho nic. Nemějte mi za zlý, když řeknu, že já osobně dávám přednost sklu, přinejmenšim nesmrdí. Kdyby nabylo křehký, měl bysem ho radši než zlato, takhle je moc levný. Jeden vodborník teda vyrobil skleněnou nádobu, která byla nerozbitná. Pustili ho s tim jako s darem k císaři. Chtěl, ať mu jí císař dá zpátky, a praštil s ní vo podlahu. Císaře z toho leknuté málem trefil šlak. Ten vynálezce jí ale zved ze země. Byla natlučená jenom asi jako bronzová. Vytáh kladívko a v pohodě jí vopravil. Myslel, že ho za to postavěj na pijedestal jako Juppitera, takže když se ho císař zeptal: Zná ještě někdo další složení toho skla? řek, že ne, ale ouha! císař mu přikázal useknout hlavu, pánč samozřejmě, kdyby to vešlo ve známost, měli bysme zlato za hnůj. Ale ve stříbře se vopravdu vyznám. Váz mám plus mínus tisíc, jak Kasandra vraždí svoje syny a ti mrtví kluci leží jako živí. Taky pohár vod mýho bejvalýho pána, kde Daidalos zavírá Niobu do trojskýho koně. Mám pamětní poháry ze zápasů Hermerota a Petraita a ty se nedaj brát na lehkou váhu. Vocení to jen vopravdovej fajnšmekr, za žádný peníze bysem svojí sbírku neprodal.“\"\n\nPřeklad Karel Hrdina 1947:\n\n\"(Trimalchion:) \"A abyste mě neměli za nevědomce, vím moc dobře, jak povstalo korintské zboží. Když Trója padla, Hannibal, člověk prohnaný a velký šibal, dal všechny měděné, zlaté a stříbrné sochy snést na jednu hranici a zapálit. Kovy se slily v jednu směs a tak si řemeslníci nabrali té hmoty a udělali z ní talířky, misky a sošky. Tak je v korintském zboží od všeho trochu. … Stříbro, to je můj obor. Nádob půlvědrových mám na sto…: jak Kassandra vraždí své syny a mrtví hoši leží, jako by byli živi. Mám pohár, který bývalému pánu mému odkázal Mummius. Daidalos na něm zavírá Niobu do trojského koně. Zápasy Hermerotovy a Petraitovy mám arci též na číších, samé těžké stříbro; že se v tom vyznám, cením si nade všechny peníze.\"\n(Poznámka: Trimalchion zde plete do homérských příběhů o pádu Tróje a Odyseově bloudění kartaginského vojevůdce Hannibala. Podobně plete i báje. Nioba měla sedm synů a sedm dcer a protože se pyšnila, že má více dětí než bohyně Látóna, o děti přišla. S trojskou válkou neměla nic společného. Kassandra byla dcerou trójského krále Priama a s Niobou nemá nic společného stejně jako Daidalos.\nPřeklad Petra Šourka, 2005:\n\n\"Fortunata si postupně stahovala z hrubých paží náramky a ukazovala je přítelkyni, pak rozepjala také šperky na nohou a uvolnila síťku na vlasy, údajně z ryzího zlata. Když to viděl Trimalchio, nechal si šperky předložit a prohlásil: „Vidíte ty ženský pouta, takhle nás pitomce hoblujou. Tři kila toho musí mít. Já sám mám pět kilo – to je holt ňáká promile mýho majetku, co vobětuju Merkurovi.“ Na důkaz, že nelže, poručil přinést váhy a obejít s nimi hosty. Scintilla nebyla o nic lepší, sňala z krku zlaté pouzdro, svůj amulet, jak říkala, a vyňala z něj módní chřestivé náušnice. Jednu po druhé je dávala prohlédnout Fortunátě: „To je dárek vod mojeho mužíčka a nikdo nemá hezčejší.“ - „Pumplas mě do posledního,“ odtušil Habinnas, „abysem ti koupil tyhle skleněný tretky. Kdybysem měl dceru, rovnou bysem jí usek uši. Nebejt ženskejch byly by tydle cetky za babku, takhle vyhazujem za hlouposti a pouštíme byznys voportunity.“ Podnapilé ženy se mezi sebou pochechtávaly a opilecky objímaly, jedna přetřásala starosti paní domu a druhá si stěžovala na mužovu slabost pro milence. Jak si zavěšené do sebe cosi šuškaly, Habinnas nenápadně vstal, zvedl Fortunátě nohy a vyhodil jí je na lehátko. „Achich,“ vyjekla, když se jí sukně vyhrnula až nad kolena. Složila Scintille hlavu do klína a studem zrudlou tvář si zakryla šátkem.\"\n\nPřeklad Karla Hrdiny, 1947:\n\n\"Došlo také k tomu, že Fortunata stáhla své náramky s tlustých paží a ukazovala je udivené Scintille. Nakonec také odepjala kroužky s nohou a sňala s hlavy zlatou síťku, o níž říkala, že je ze zlata zkoušeného ohněm. Trimalchio si toho všiml, dal si vše přinést a pravil: „Vidíte, ženské okovy! Tak se my hlupáci okrádáme. Má to vážit šest a půl libry. Ale zato já mám náramek deset liber těžký, tolik, co dělá tisícina z výdělku obětovaného Merkuriovi.“ Nakonec ještě, aby se nezdálo, že přehání, dal přinést váhy, aby si každý mohl náramek převážit. Scintilla nebyla lepší: sňala s krku zlaté srdíčko, jemuž říkala „Štěstíčko“, vyňala odtud pár naušnic a dala je na oplátku prohlížet Fortunatě se slovy: „Laskavostí mého pána nikdo nemá lepší.“ „Cože,“ řekl Habinnas, „vypumpovala jsi ze mne poslední groš, abych ti koupil ty skleněné fazole. Na mou duši, kdybych měl dceru, uřezal bych jí uši. Nebýt ženských, všecko bychom měli za babku, ale takhle je to: vrabce vydělat a husu strávit.“ Zatím ty ženy, popíchnuty, smály se mezi sebou a podnapilé se líbaly: jedna se chlubila svou starostí o hospodářství, druhá zase hovořila o záletnosti a nedbalosti svého muže. Když tak měly hlavy sestrčeny dohromady, Habinnas nepozorován povstal, chytil Fortunatu za nohy a hodil je na pohovku. „Jé, jé!“ křičela vidouc, že se jí tunika svezla nad kolena. Pak položila hlavu Scintille do klína a stydíc se zakryla šátkem zrudlý obličej.\"\n\n"}
{"id": "91698", "url": "https://cs.wikipedia.org/wiki?curid=91698", "title": "The Rolling Stones (EP)", "text": "The Rolling Stones (EP)\n\nThe Rolling Stones je debutové EP stejnojmenné britské kapely vydané v roce 1964. EP obsahující čtyři písně, cover verze tehdy populárních R&B umělců, bylo nahráno během dvou oddělených nahrávání v srpnu a listopadu 1963. EP se v britském žebříčku umístilo na 13. místě.\n\n"}
{"id": "91699", "url": "https://cs.wikipedia.org/wiki?curid=91699", "title": "Emil Pavel Lány", "text": "Emil Pavel Lány\n\nJUDr. Emil Pavel Lány (6. července 1879 Černilov – 5. května 1945 Praha) byl český šlechtic a jeden z nejvýznamnějších právníků první republiky.\nPocházel z české černilovské větve původem uherského rodů Lányiů. Vystudoval práva na Karlově univerzitě. Od roku 1920 působil na ministerstvu spravedlnosti ČSR a od roku 1926 rovněž na právnické fakultě Karlovy univerzity.\n\nV roce 1928 byl jmenován delegátem československé vlády v Mezinárodní komisi trestní a vězeňské a roku 1937 byl jmenován prezidentem Vrchního zemského soudu ČSR v Praze.\n\nV letech 1932–1937 byl členem Synodní rady Českobratrské církve evangelické. Také se věnoval studiu historie: zajímal se o specifické výpovědní prameny městských hrdelních soudů, o tzv. smolné knihy. Zpracoval edice \"Knih černých jinak smolných\" z měst Bystrého, Dobrušky, Solnice a Smidar ze 16.–18. století.\n\nZa druhé světové války působil v aktivním odboji, byl ve styku s československou exilovou vládou v Londýně a spoluzakladatelem (spolu s bývalým ministrem zahraničí Kamilem Kroftou a básníkem Jaroslavem Kvapilem) odbojové organizace PRNV spolupracoval s domácí ilegální bojovou skupinou československého důstojnictva. V roce 1944 byl zatčen gestapem, padl při květnovém povstání roku 1945 v Praze.\n\n"}
{"id": "91702", "url": "https://cs.wikipedia.org/wiki?curid=91702", "title": "Rudolf Piskáček", "text": "Rudolf Piskáček\n\nRudolf Piskáček (15. března 1884 Praha – 24. říjen 1940 Praha) byl český hudební skladatel známý zejména svými operetami. Jeho bratr byl hudební skladatel Adolf Piskáček.e\n\nVystudoval gymnázium a hudební konzervatoř, obor varhany a kompozice. Již během gymnaziálních studií vzbudil pozornost jako skladatel hudby k veselohrám. Byl jedním ze žáků Antonína Dvořáka. Jeho absolventskou prací byla symfonická báseň \"Sardanapal\" a \"Sonáta pro housle a-moll\", která získala cenu České akademie věd a umění.\n\nByl kapelníkem Pištěkova divadla a v letech 1907–1918 působil v Divadle na Vinohradech jako korepetitor, sbormistr a později i kapelník. Po převratu byl krátce kapelníkem 2. pěšího pluku, aby se vrátil na Vinohrady a řídil Vinohradskou zpěvohru. V roce 1924 podnikl úspěšné turné po Spojených státech.\n\nPokusil se o samostatné divadlo v Českých Budějovicích, ale bez úspěchu. Divadlo záhy narazilo na finanční potíže a zkrachovalo. Krátce působil v žižkovské Akropoli, ale s rostoucím diváckým úspěchem svých operet se nadále věnoval pouze skladbě. Všechny premiéry jeho děl byly uváděny i nadále ve Vinohradské zpěvohře.\n\nBěhem života složil přes 40 hudebně–divadelních děl, převážně operet, frašek a her se zpěvy.\nMezi nejúspěšnější patří:\n\nKomponoval však i vážnou hudbu inspirovanou především lidovými melodiemi:\n\n\n"}
{"id": "91707", "url": "https://cs.wikipedia.org/wiki?curid=91707", "title": "Five by Five", "text": "Five by Five\n\nFive by Five je druhé EP kapely The Rolling Stones vydané v roce 1964, krátce po vydání jejich prvního řadového alba, \"The Rolling Stones\". Protože Mick Jagger a Keith Richards stále zdokonalovali svůj skladatelský talent, byl jako autor písní „Empty Heart“ and „2120 South Michigan Avenue“ uveden Nanker Phelge, což byl pseudonym uváděný u písní napsaných celou kapelou. Zbytek EP tvoří cover verze známých R&B umělců.\n\n\"Five by Five\" se na britském žebříčku umístilo na 7. místě a nahrávky z něj byly použity na albu 12 X 5 vydaném později ve Spojených státech.\n\n"}
{"id": "91714", "url": "https://cs.wikipedia.org/wiki?curid=91714", "title": "Got LIVE if you want it!", "text": "Got LIVE if you want it!\n\ngot LIVE if you want it! je třetí a poslední EP kapely The Rolling Stones. Bylo nahráno v březnu 1965 v Liverpoolu a Manchesteru na turné kapely po Velké Británii. EP se na britském žebříčku umístilo na sedmém místě a některé nahrávky byly později použity na albech \"December's Children (And Everybody's)\" a \"Out of Our Heads\".\n\n"}
{"id": "91715", "url": "https://cs.wikipedia.org/wiki?curid=91715", "title": "Trojanovice", "text": "Trojanovice\n\nTrojanovice jsou obec v okrese Nový Jičín v Moravskoslezském kraji. Rozprostírá se se při úpatí Moravskoslezských Beskyd pod masívy Noříčí hory (1047 m n. m.), Radhoště (1129 m n. m.) a Velkého Javorníku (918 m n. m.). Původně se jednalo o pasekářskou obec, kterou založil v roce 1748 olomoucký biskup a kardinál Ferdinand Julius Troyer (1698–1758). Katastr obce má rozlohu 35,6 km², přičemž dvě třetiny plochy pokrývají lesy. Obec se dělí na čtyři hlavní části: Bystré, Lomná, Pod Radhoštěm a Pod Javorníkem. Žije zde obyvatel.\n\nPředpokládá se, že paseky začaly vznikat brzy po založení Frenštátu po roce 1300. První zprávy o jejich počtu se objevují až po roce 1600, kdy jich bylo 36. Jejich počet neustále stoupal a v polovině 18. století dosáhl 200. Pasekáři vypláceli daně jak městu, tak hukvaldským biskupským úředníkům, a proto usilovali o vytvoření samostatné obce. Tím by se vymanili z vlivu města. V roce 1748 došlo k odtržení tzv. pasek od Frenštátu a byla jmenována první obecní samospráva v čele s fojtem Václavem Košárkem. V listině z 30. srpna 1754 olomoucký biskup Troyer zdůvodnil zřízení nové obce jako „odměnu“ za namáhavou práci pasekářů. Tuto listinu, která je psána německy, lze pokládat za zakládací listinu Trojanovic.\n\nOd roku 1850 do roku 1900 se z Trojanovic vystěhovalo, především do Texasu, téměř 500 obyvatel. Potomci těchto vystěhovalců žijí hlavně ve středním Texasu v okolí Fayetteville, Weimar, Hostýna, Dubiny a dalších.\n\nV roce 1898 byla v Trojanovicích na Radhošti postavena kaple sv. Cyrila a Metoděje. Před kaplí stojí kopie sochy sv. Cyrila a Metoděje, jejíž originál vytvořil sochař Albín Polášek. Jedna třetina kaple je nyní na katastru obce Dolní Bečva. O údržbu této největší architektonické památky se stará Matice Radhošťská, která má sídlo v Trojanovicích.\n\nV roce 1940 byla zprovozněna sedačková lanová dráha z Ráztoky na Pustevny, první svého druhu na světě.\n\nObec vytrvale protestuje proti snahám obnovit plány na těžbu uhlí v ložisku Frenštát.\n\n\n\n"}
{"id": "91717", "url": "https://cs.wikipedia.org/wiki?curid=91717", "title": "V Říši stříbrného lva", "text": "V Říši stříbrného lva\n\nV Říši stříbrného lva ( ) je čtyřdílný román německého spisovatele Karla Maye, který je mnohými odborníky považován za umělecky nejvýznamnější spisovatelův počin. \n\nNa románu je velmi dobře vidět zlom v autorových názorech, ke kterým došlo během jeho cesty po Orientu. První dva díly románu napsal totiž Karel May ještě před touto cestou. V těchto dvou dílech prožívá hlavní hrdina románu Kara ben Nemsí svá dobrodružství ještě obvyklým \"supermanským\" způsobem, což se však ve třetím a čtvrtém dílu zásadně změní.\n\nPrvní dva díly románu vycházely nejprve na pokračování v katolickém týdeníku \"Deutscher Hausschatz\" z Řezna, první díl po názvem \"Die Rose von Schiras\" (\"Růže ze Šírázu\") roku 1897 a druhý jako \"Am Turm zu Babel\" (\"U babylónské věže\") v letech 1897–1898. Oba díly pak vyšly roku 1898 knižně jako dvacátý šestý a dvacátý sedmý svazek Mayových spisů v nakladatelství Friedrich Ernst Fehsenfeld ve Freiburgu. Třetí a čtvrtý díl dopsal May až po návratu ze své orientální cesty a tyto díly vyšly jako dvacátý osmý a dvacátý devátý svazek Mayových spisů v nakladatelství Friedrich Ernst Fehsenfeld ve Freiburgu roku 1902 a 1903. \n\nČtyřdílného vydání románu se drží i nakladatelství Karl-May-Verlag, které román v rámci \"Sebraných spisů Karla Maye\" vydává rovněž pod pořadovým číslem dvacet šest až dvacet devět. Jednotlivé svazky mají tyto názvy:\n\nPříběh začíná v Americe těsně po smrti Vinnetoua. Old Shatterhand se vrací k Apačům, aby jim tuto smutnou zprávu sdělil. Na cestě se seznámí s Peršanem Džafarem, kterého zachrání ze zajetí Komančů. Děj se pak přenáší do Bagdádu a do okolí starověkého Babylónu, kudy Kara ben Nemsí, doprovázený jako vždy věrným Hadží Halefem Omarem, putuje do Persie do města Šírázu. na cestě pomáhá osvobodit tajemnou kurdskou princeznu a svou přítelkyni Maru Durimeh a postupně se seznamuje s tajemnou zločineckou organizací tzv. sillů (stínů), boj proti kterým je obsahem dalších dvou dílů. \n\nVe třetím a čtvrtém díle románu se Kara ben Nemsí v podstatě stává obyčejným člověkem. Nechá si od stínů ukradnout koně i zbraně a nasypat do kávy opium. Stává se jejich zajatcem a ze zajetí musí být zachráněn. Nakonec nakažen tyfem upadá do spánku podobnému smrti. Znovuzrozený pak navždy zapuzuje svého individualistického ducha a vzdává se svých válečných jmen Kara ben Nemsí i Old Shatterhand. Společně s Halefem, který rovněž onemocní tyfem, jsou v ošetřování kmene Džamikuniů, který vede moudrý a ušlechtilý Ustad. Ten stojí v protikladu proti místnímu fanatickému pojetí islámu, a proto je stíny a jejich vůdcem, zločinným Ahrimanem Mirzou, nenáviděn. Ustad zná nejen Maru Durimeh, ale také Džafara, který je v Persii významným mužem a kterého chtějí stíni také zavraždit. Závěr románu je věnován konečnému střetnutí se stíny, jejichž velitel Ahriman Mirza po porážce zešílí. \n\nPříběh je protkán filozofickými úvahami nad otázkami lidského bytí a posmrtného života v Evropě i v Orientu, čímž román nabývá společensky a lidsky závažnějšího charakteru. Velkou myšlenkovou silou působí v románu mimo jiné také scéna prohlídky tajemného zatopeného podzemí pod údolím Džamikuniů, ve kterém Kara ben Nemsí nachází sochu, působící na něj svou uměleckou silou jako zkamenělá modlitba. \nPrvní české vydání se datuje do let 1905–1906 a pochází z pražského nakladatelství Josef R. Vilímek. Zde román vyšel ve čtyřech dílech v překladu Emila Musila-Daňkovského a s ilustracemi Josefa Ulricha. Jednotlivé díly mají tyto podtituly:\n\nDalší české vydání pochází z let 1937–1938, kdy román vyšel v překladu Stanislava V. Jizery a s ilustracemi Zdeňka Buriana, Clause Bergena a Josefa Ulricha v dalším pražském nakladatelství Toužimský a Moravec v rámci tzv. \"Malé řady románů Karla Maye\". V tomto svém vydání však vydal nakladatel jako jeden osmidílný cyklus pod společným názvem \"V říši stříbrného lva\" nejen tento román ale i bezprostředně dějově navazující Mayovo dílo Ardistan a Džinistan. Jednotlivé díly mají tyto podtituly:\n\nDalší české vydání mohlo vyjít až po padesáti pěti letech, roku 1992, protože komunistickým cenzorům se nemohl líbit náboženský náboj díla a jeho mystika. V tomto roce jej opět společně s románem \"Ardistan a Džinistan\" a v rozdělení do osmi dílů dle nakladatelství Toužimský a Moravec vydalo plzeňské nakladatelství Laser (stejným způsobem vyšel román i roku 2000 v nakladatelství Levné knihy KMa, Praha). \n\nSamostatně román vyšel v sedmi svazcích v letech 1996–1998 v brněnském nakladatelství Návrat v rámci jeho projektu \"Souborné dílo Karla Maye\" (překlad E. M. Daňkovský a Vladimír Šunda, ilustrace Josef Pospíchal).\n\nV roce 1965 vznikl stejnojmenný film, který režíroval Franz Josef Gottlieb a kde hlavní roli hrál Lex Barker a roli Halefa Ralf Wolter, dějem se ale od románu značně liší.\n\n"}
{"id": "91720", "url": "https://cs.wikipedia.org/wiki?curid=91720", "title": "Kaple svatého Cyrila a Metoděje (Radhošť)", "text": "Kaple svatého Cyrila a Metoděje (Radhošť)\n\nKaple svatého Cyrila a Metoděje je kaple na vrcholu Radhoště, vysvěcena byla olomouckým arcibiskupem Theodorem Kohnem v roce 1898. Zpočátku měla podobu kamenné stavby s bílou omítkou a kupolí v byzantském stylu. Nad vchodem do chrámku byl vyveden nápis „Milujte se, Slované, a sjednoťte se u víře, kterou zde hlásali svatí Cyril a Methoděj“. Jejich sousoší (dílo Albína Poláška) se nalézá vně kaple.\n\nDřevěná zvonice se šindelovou střechou byla přistavěna v roce 1924 při celkové opravě – tehdy byla celá kaple obložena impregnovaným šindelem. Kaple sv. Cyrila a Metoděje je jednou z nejvýše položených církevních staveb v Česku.\n\nOkna kaple mají barevné vitráže s postavami světců (svatý Václav a další naši svatí) a jmény donátorů z okolních obcí. V jubilejním roce republiky, dne 23. června 1928, navštívil tento chrám prezident Tomáš Garrigue Masaryk, což připomíná bronzová deska ve vstupním vestibulu, obnovená v roce 2005.\n\nO kapli se starají členové spolku Matice radhošťská z Trojanovic, kteří také řídili obnovu dřevěné zvonice v roce 2000. V neděli 5. července 2015 se zde uskutečnila jubilejní mše k výročí narození sv. Cyrila, plánovaný přímý televizní přenos na TV Noe se však nemohl uskutečnit z technických důvodů. Byl pořízen televizní záznam celé poutní mše z terasy před zvonicí kaple a odvysílán týž den od 18:00 hod. Mši celebroval Petr Dujka, farář z Dolní Bečvy.\n"}
{"id": "91735", "url": "https://cs.wikipedia.org/wiki?curid=91735", "title": "NetBEUI", "text": "NetBEUI\n\nNetBEUI () je rozšíření NetBIOS API. Původní protokol i tuto jeho úpravu vyvinula firma IBM především pro svoje produkty LAN Manager. Současně s NetBEUI emulátorem byl uveden i protokol NBF, který umožňoval, aby komunikace pomocí NetBIOSu mohla používat síť Token ring firmy IBM. Díky tomu se označení NetBEUI používá častěji nesprávně pro protokol NBF.\n\nNBF () je protokol síťové a transportní vrstvy (realizuje funkcionality obou podle ISO OSI) určený pro přenášení zpráv NetBIOSu, který je protokolem vrstvy relační. Protokol NBF byl určen především pro komunikaci v malých lokálních sítích, protože jeho způsob adresování nepodporuje routování. Může být používán pouze v sítích propojených pomocí mostů (bridge) bran nebo VPN. Protokol NBF byl však velmi oblíben pro svou vysokou přenosovou rychlost a jednoduchost konfigurace. Ta se skládá pouze ze zadání názvu připojené stanice a pracovní skupiny nebo domény, do níž eventuálně náleží.\n\nProtokol NBF začala používat firma Microsoft jako jednu z vrstev pro Microsoft Windows networking v Windows NT, Windows for Workgroups a Windows 95. Protokol NBF přenášený přes IEEE 802.2 LLC se používal v řadě dalších síťových operačních systémů, jako LAN Manager, LAN Server i jako komunikační protokol pro víceuživatelské hry.\n\nNetBIOS používal také komunikační protokoly NBT (NetBIOS over TCP/IP) a NetBIOS over IPX/SPX. Kombinace s protokolem TCP/IP je zvláště výhodná, protože dochází k rovnoměrnému rozložení komunikace mezi NetBIOSem a TCP/IP a tím pádem i ke zrychlení a zefektivnění síťového provozu.\n\nV dnešní době tento protokol nemá větší využití, nicméně slouží většinou ke sdílení tiskáren a souborů v síti menšího rozsahu.\n"}
{"id": "91738", "url": "https://cs.wikipedia.org/wiki?curid=91738", "title": "Václav Řezáč", "text": "Václav Řezáč\n\nVáclav Řezáč, vlastním jménem Václav Voňavka (5. května 1901 Praha – 22. června 1956 tamtéž), byl český spisovatel. \n\nVáclav Řezáč, původním jménem Václav Voňavka se narodil v rodině drožkáře Josefa Voňavky (1859-1904) a matky Marie, rozené Martínkové, později znovu provdané Hagelbauerové (1879 nebo 1871-??). Starší bratr Josef se narodil roku 1886. \n\nVyrůstal ve staroměstské části Na Františku, otec mu zemřel, když mu byly tři roky. Matka pracovala jako pradlena a později domovnice. Znovu se provdala za strojníka Josefa Hagelbauera (1876-??); rodina se přestěhovala na Nové Město. Vztah Václava Řezáče s otcem byl nedobrý, nenávistný a promítl se i do jeho pozdější tvorby (\"Větrná setba\", \"Černé světlo\"). Za první světové války byl nevlastní otec na frontě a rodina žila jen z příjmů matky - pradleny a domovnice.\n\nVáclav Řezáč maturoval v roce 1919 na reálce v Ječné ulici, poté absolvoval abiturientský kurs a v letech 1920-1940 pracoval na Státním úřadu statistickém.\n\nV letech 1924-1926 žili manželé Řezáčovi v Řevnicích, předtím i potom v Praze. V roce 1932 se přestěhovali do své nové funkcionalistické vily v komplexu Na Babě. Od dvacátých let přispíval Václav Ŕezáč z existenčních důvodů do českých periodik jako Lumír či Světozor.\n\nVe třicátých letech 20. století se stal úspěšným spisovatelem, jeho \"Kluci, hurá za ním\" vycházely v roce 1933 na pokračování v příloze nedělních Lidových novin. Kritika jeho knihy přijímala příznivě. \n\nV období Protektorátu vydal svá vrcholná díla. Když v roce 1942 vyšla publikace \"Almanach české knihy\", Lidové noviny jmenovaly Václava Řezáče na prvním místě mezi opomenutými členy „první gardy české literatury“. \n\nV letech 1940-1945 byl redaktorem Lidových novin, kde vedl dětskou rubriku a přispíval fejetony.\n\nOd roku 1945 pracoval spolu s Janem Drdou jako redaktor v deníku Práce. Zveřejňoval zde též své reportáže z Kadaňska, kam později umístil děj svého románu \"Nástup\". Od září 1945 se stal jedním z dramaturgů barrandovské skupiny Karla Feixe, v letech 1948-1949 byl členem výrobní skupiny Řezáč-Fábera-Šmída. Podle jeho námětů a scénářů byla po válce natočena řada filmů, film \"Rozina sebranec\" byl natáčen již za války, dokončen po osvobození.\n\nOd roku 1949 do své smrti byl ředitelem nakladatelství \"Československý spisovatel\". \n\nV poválečném období představovali komunisté Jan Drda a Václav Řezáč jedny z hlavních opor režimu ve spisovatelských řadách; oba byli místopředsedové Syndikátu českých spisovatelů. V květnu 1945 vedli tzv. revoluční výbor Syndikátu (nevolený), který vylučoval nejprve některé členy jeho výboru, později řadové členy. V únoru 1948 iniciovali obdobné vylučování téměř všech nekomunistických členů výboru. Podrobně se jejich činnosti věnoval ve své vzpomínkové knize spisovatel A. C. Nor. \n\nV pozdějším \"Svazu československých spisovatelů\" zastával Václav Řezáč funkci předsedy sekce prozaiků.\n\nV roce 1920 se tehdejší Václav Voňavka seznámil s Emou Řezáčovou (1903-1997), která tehdy pracovala jako redaktorka v nakladatelství Karel Šolc. V roce 1923 se s ní oženil a převzal její příjmení. V manželství se narodili synové Ivan (1924-1977, hudební skladatel) a Tomáš (1935-1992, normalizační novinář).\n\nV začátcích literární dráhy (1921-1926) psal Václav Řezáč verše, některé byly uveřejněny časopisecky, knižně je nevydal.\n\nVe třicátých letech tvoří významnou část tvorby Václava řezáče literatura pro děti - \"Kluci, hurá za ním\" a \"Poplach v Kovářské uličce\", obě díla ilustrovaná Josefem Čapkem. Vrcholné období tvorby spadá do válečných let, kdy napsal psychologické romány \"Černé světlo\", \"Svědek\" a \"Rozhraní\". \n\nV poválečném období se věnoval především budovatelským románům ze současnosti o osidlování pohraničí po vysídlených Němcích. Zatímco v románu \"Nástup\" byl díky Řezáčovým schopnostem prvotní ideologický cíl ještě skryt, druhý díl \"Bitva\" již nese jasné rysy schematismu.\n\n\nDalší příspěvky se objevovaly v řadě časopisů a deníků od r. 1922 až do autorovy smrti. Vycházely též pod pseudonymy R. Nový, -vč-, V. Ř. a vř.\n\n\n\n"}
{"id": "91747", "url": "https://cs.wikipedia.org/wiki?curid=91747", "title": "Horst Wessel", "text": "Horst Wessel\n\nHorst Ludwig Wessel (9. října 1907 Bielefeld – 23. února 1930 Berlín) byl německý nacista, příslušník SA a autor textu písně \"Die Fahne hoch\" (známé též pod názvem \"Horst-Wessel-Lied\"), který byl v roce 1930 zabit komunisty a posléze glorifikován nacistickým režimem.\n\nPocházel z rodiny evangelického pastora. V roce 1926 zanechal studia práv a vstoupil do SA, bojůvek nacistické strany. Brzy si získal pozornost Josepha Goebbelse, který jej v roce 1928 vyslal do Vídně organizovat tamní SA.\n\nMezi jeho činnost v SA patřilo obcházení barů a kaváren v oblasti Alexanderplatzu, kde získával pro NSDAP a SA nové členy a sympatizanty. Při jedné z těchto návštěv potkal osmnáctiletou prostitutku Ernu Jaenicke. Jejich vztah brzy přerostl v lásku a Horst a Erna, která kvůli jeho vlivu zanechala prostituce, začali společně žít. Komunisté jej kvůli tomu po jeho smrti údajně nepravdivě označovali za kuplíře.\n\nByl inteligentní a politicky bystrý, ale též extrémně násilnický. Po svém návratu do Berlína zorganizoval mnoho násilných akcí proti berlínským komunistům. 14. ledna 1930 měl spor se svou domácí, vdovou po členu komunistické strany, která na něj zavolala své komunistické známé. Do jeho bytu se vydali dva muži; Albrecht Höhler a Erwin Rückert. Když jim otevřel dveře, Höhler jej střelil do hlavy. Za více než měsíc v nemocnici svému zranění podlehl.\n\nNěkolik měsíců před smrtí napsal text písně, známé jako \"Horst-Wessel-Lied\" (píseň Horsta Wessela). Tato píseň se však stala známou až smrtí a zejména pohřbem jejího autora.\n\nJeho vražda ještě více vyhrotila násilné střety nacistických a komunistických bojůvek. Wesselova pohřbu se zúčastnilo na 30 000 lidí včetně Augusta Viléma, syna posledního německého císaře Viléma II. Nacisté si z Wessela ještě před nástupem k moci udělali svého mučedníka. Hanns Heinz Ewers o něm napsal oslavný román, berlínská čtvrť Friedrichshain byla, stejně jako mnoho ulic, pojmenována jeho jménem. Byla po něm pojmenována školní loď Kriegsmarine, jeho jméno nesla i divize Waffen-SS a \"Horst-Wessel-Lied\" se stala hymnou nacistické strany.\n\n"}
{"id": "91748", "url": "https://cs.wikipedia.org/wiki?curid=91748", "title": "IPsec", "text": "IPsec\n\nIPsec (IP security) je v informatice název bezpečnostního rozšíření IP protokolu založeného na autentizaci a šifrování každého IP datagramu. V architektuře OSI se jedná o zabezpečení již na síťové vrstvě, a proto poskytuje transparentně bezpečnost jakémukoliv přenosu (kterékoliv síťové aplikaci). Bezpečnostní mechanismy vyšších vrstev (nad protokoly TCP/UDP, kde pracují TLS/SSL, SSH apod.) vyžadují podporu uvnitř aplikací. IPsec je definován v několika desítkách RFC vydaných IETF – základními jsou a .\n\nIPsec používá kryptografické bezpečnostní služby pro ochranu komunikace prostřednictvím skrze IP protokol. Poskytuje ověřování dat, původ dat, jejich integritu, důvěrnost (šifrování) a ochranu proti útoku pomocí přehrání (viz replay attack).\n\nVytváří logické kanály – \"Security Associations\" (SA), které jsou vždy jednosměrné, pro duplex se používají dvě SA (na každé straně logického kanálu, tj. celkem čtyři).\n\nBezpečnostní rozšíření vypadá následovně:\n\nZákladní protokoly (jsou často používány zároveň, protože se vzájemně doplňují):\n\nV prosinci roku 1993 John Loannidis, spolu s dalšími lidmi, vyvíjel swIPe protokol na Kolumbijské univerzitě v Bellových laboratořích.\n\nV červnu roku 1994, Wei Xu (TIS - Trusted Information Systems), pokračoval ve vývoji protokolu (s rozšířením o IP protokoly) a úspěšně jej dokončil pro platformu BSDI (Berkeley Software Design Inc.). Wei poté rychle rozšířil svůj vývoj i pro SunOS, HP-UX a další Unixové systémy. Jedním z problémů byla malá účinnost DES (Data Encryption Standard) a Triple DES. Šifrovací software na architektuře Intel 80386 nebyl schopný podporovat rychlost T1 (1,544 Mb/s). Zkoumáním karty Crypto z Německa, Wei Xu později vyvinul automatizovaný ovladač pro připojená zařízení, dnes známý jako plug-and-play. Když bylo dosaženo vyšší rychlosti než T1, stala se jeho práce komerčně zajímavá a byla produkována jako část dobře známého Gauntlet firewallu. V prosinci 1994 byl produkt poprvé použit pro zabezpečené spojení mezi východními a západními pobřežními státy USA.\n\nDalší IP ESP (Encapsulating Security Payload) byl vyvíjen v Námořních výzkumných laboratoří jako součást projektu sponzorovaného agenturou DARPA. V prosinci roku 1993 tedy vznikla rozšířená zabezpečení pro SIPP. ESP byl původně odvozen od US Department of Defence SP3D protokolu, spíše než od síťové vrstvy bezpečnostního protokolu ISO modelu. Specifikace SP3D protokolu byly publikovány institutem NIST, ale návrh vznikl jako zabezpečovací systém dat v síti společností US Department of Defence. Bezpečnostní Authentication Header (AH) je částečně odvozen od předchozích IETF standardů, které zajišťovaly autentizaci pro SNMP protokol.\n\nV roce 1995 pracovní skupina IPsec pod záštitou IETF vyprodukovala otevřenou a volně šiřitelnou verzi protokolů, které byly vyvinuty v rámci NSA smlouvy jakožto projekt SDNS (Secure Data Network System). Projekt SDNS, publikovaný institutem NIST, definoval bezpečnostní protokol 3. vrstvy, který se stal základem modelu ISO/OSI.\n\nIPsec je oficiálně standardizován komisí IETF (Internet Engineering Task force) jako součást RFC dokumentů.\n\nAuthentication Header (AH) je součástí protokolů IPsec. Zajišťuje integritu dat a jejich původ. Také eventuálně může chránit před tzv. Replay útokem pomocí techniky protokolu s posuvným okénkem a zahazovat staré pakety.\n\n\nAH operuje přímo na vrcholu IP, používá IP protokol číslo 51.\n\nIPsec může být implementováno jak v režimu přenosu host-to-host, tak i jako síťové tunelování.\n\nV režimu přenosu je obvykle zašifrován a nebo ověřen pouze obsah daného paketu. Směrování je tak nezměněné, pokud není hlavička IP paketu upravena ani šifrována. Při použití autentizační hlavičky nemohou být IP adresy přeloženy, jelikož se vždy ztratí právo na hodnotu hash. Transportní a aplikační vrstvy jsou vždy zabezpečeny hashovací funkcí, takže nemohou být nijak upravovány (například změnou čísla portu).\n\nV režimu tunelu je šifrován a nebo ověřován celý paket. Ten je pak zapouzdřen do nového IP paketu s novou hlavičkou. Tento režim se používá pro tvorbu VPN pro komunikaci mezi jednotlivými sítěmi (například routery pro připojení různých sítí), tzv. host-to-network komunikaci (vzdálený přístup uživatele) a host-to-host komunikaci (soukromý chat).\n\nRežim tunelu podporuje NAT.\n\nIPsec může být implementován přímo v jádře operačního systému v rámci implementace protokolu IP. Zároveň přitom typicky využívá jeho kryptografické rozhraní, pro nějž bývá jedním z hlavním uživatelů (například kryptografické rozhraní jádra Linuxu nebo kryptografické rozhraní OpenBSD).\n\n"}
{"id": "91761", "url": "https://cs.wikipedia.org/wiki?curid=91761", "title": "Point-to-Point Protocol", "text": "Point-to-Point Protocol\n\nPoint-to-Point Protocol (zkratka PPP) je v informatice komunikační protokol linkové vrstvy, používaný pro přímé spojení mezi dvěma síťovými uzly. Umožňuje autentizaci, šifrování a kompresi přenášených dat. Lze jej použít nad asynchronním sériovým (vytáčené připojení) nebo synchronním (ISDN) médiem. Slouží jako oborový standard, všechny víceprotokolové verze HDLC jsou proprietární, takže lze propojení typu point-to-point mezi zařízeními různých dodavatelů vytvořit pomocí protokolu PPP.\n\n\n\n záhlaví zápatí\n\nkřídlová značka (flag): značí začátek a konec protokolu PPP. Obsahuje bin. 01111110 tj. hex. 0x7e. Pokud je znak 7e přenášen v datech je u binárně synchronních linek použit Bit-stuffing a u asynchronních linek escape sekvence.\n\nadresa: obsahuje sekvenci 11111111 (0xFF), tedy standardní adresu pro broadcast. Adresa totiž není při komunikaci ppp pouze mezi dvěma body potřebná.\n\nřídící pole: obsahuje sekvenci 00000011 (0x03), sloužící k vyvolání přenosu uživatelských dat v nečíslovaných rámcích.\n\nprotokol: identifikuje typ protokolu zapouzdřeného v rámci. Hodnoty tohoto pole jsou přidělovány IAB údaje jsou specifikovány v materiálech RFC.\n\ndata: toto pole obsahuje samotnou přenášenou informaci, datagram protokolu určeného v poli protokol.\n\nKontrolní součet: dle předpisu HDLC.\n\n | 3 | Protokoly vyšší vrstvy |\n\nV Linuxu je funkce protokolu rozdělena na dvě části – na vysokoúrovňový ovladač HDLC, který je v jádře a na démona uživatelského prostoru \"pppd\", který se stará o různé řídicí protokoly.\n\nProtokol PPP je, stejně jako protokol SLIP, implementován pomocí speciálního režimu linky. Chcete-li používat nějakou sériovou linku jako linku s protokolem PPP, musíte nejprve obvyklým způsobem vytvořit spojení pomocí modemu a následně převést linku do režimu protokolu PPP.\nV tomto režimu budou všechna příchozí data podstoupena ovladači protokolu PPP, který ověří platnost rámců protokolu HDLC (každý rámec HDLC je doplněn 16bitovým kontrolním součtem), rozbalí je a odešle. Ovladači jádra operačního systému pomáhá démon \"pppd\", což je démon protokolu PPP, který provádí veškerou inicializační fázi a fázi ověřování totožnosti, což je nutné před zahájením provozu po příslušné lince. Chování démona pppd je možné doladit pomocí mnoha parametrů. Ovladač protokolu PPP poměrně složitý, proto ho zde nebudeme popisovat.\n\nVíce informací o protokolu PPP v Linuxu je k nalezení na konferenci comp.protocols.ppp, která sdružuje většinu lidí zainteresovaných na vývoji démona pppd, v manuálu démona pppd, či soubor readme v \"pppd\".\n\n"}
{"id": "91763", "url": "https://cs.wikipedia.org/wiki?curid=91763", "title": "The Rolling Stones (album)", "text": "The Rolling Stones (album)\n\nThe Rolling Stones je debutové album rockové kapely The Rolling Stones vydané v dubnu 1964. O měsíc později vyšlo album také ve Spojených státech pod jménem England's Newest Hit Makers, přičemž došlo výměně několika písní.\n\nAlbum dosáhlo obrovského úspěchu a na britském žebříčku se dvanáct týdnů drželo na prvním místě. Ve Spojených státech se \"England's Newest Hit Makers\" umístilo na jedenáctém místě.\n\nNa albu The Rolling Stones je Keith Richards označen jako Keith Richard, přičemž „s“ si ze svého příjmení vypouštěl až do roku 1978.\n\nPrvní album Rolling Stones se řadí mezi nejlepší bluesové a R&B debuty všech dob. Tvoří ho sice převážně převzaté písně z přelomu 50. a 60. let, jejich kytarové podání je však učinilo atraktivnější pro mladé britské publikum. Platí to jak pro rock & rollovou klasiku typu \"Route 66\" či \"Carol\" Chucka Berryho, tak svižnou \" I Just Want to Make Love to You\" nebo pomalejší bluesové záležitosti \"I´m a King Bee\" a \"Walking the Dog\". První vlaštovkou budoucí úspěšné skladatelské spolupráce dua Jagger-Richards je píseň \"Tell Me\", ale i \"Little by Little\", na jejímž vzniku se podílel také zbytek kapely spolu s producentem Philem Spectorem. Na rozdíl od americké verze tohoto LP, které vyšlo za oceánem o šest týdnů později, zde chybí první velký britský hit Stounů Not Fade Away, místo nějž byla zařazena předělávka písně Bo Diddleyho \"Mona (I Need You Baby)\".\n\n\n"}
{"id": "91764", "url": "https://cs.wikipedia.org/wiki?curid=91764", "title": "Arctic Monkeys", "text": "Arctic Monkeys\n\nArctic Monkeys je čtyřčlenná anglická indie rocková hudební skupina z předměstí Sheffieldu. Jejich první dva singly „I Bet You Look Good on the Dancefloor“ a „When the Sun Goes Down“ se oba okamžitě po vydání staly jedničkou v britské singlové hitparádě a jejich první album Whatever People Say I Am, That's What I'm Not překonalo britský rekord v počtu prodaných nosičů debutující kapely v prvním týdnu prodeje. Kapela získala cenu \"objev roku\" na BRIT Awards a do historie NME Awards se zapsala jako první kapela, která získala v jednom roce ocenění pro nejlepší novou kapelu a nejlepší britskou kapelu. V roce 2007 vydala své druhé album Favourite Worst Nightmare.\n\nV roce 2001, po koncertu Libertines, se dva sousedé Alex Turner a Jamie Cook rozhodli, že si k Vánocům řeknou o hudební nástroje. Oba dostali kytary. Po několika týdnech samovýuky se rozhodli, že si založí skupinu. Jako zbývající členy si Alex vybral své dva spolužáky – Andyho Nicholsona a Matta Helderse. Andy se chopil baskytary a na Matta zbyly bicí.\n\nNacvičovat začali v Yellow Arch Studios v Neepsendu, jejich první vystoupení se uskutečnilo 13. června 2003 v Grapes v centru Sheffieldu. Po několika vystoupeních začali nahrávat demosnímky, které vypalovali na CD a rozhazovali je na koncertech. Několik původních kousků se tedy šířilo pomocí internetu a skupina si pomalu nacházela další a další fanoušky. To skupina netušila, později se vyjádřila, že nikdy nečekala, že se jejich hudba zadarmo tak rychle rozšíří. Během necelého měsíce se Arctic Monkeys nestačili divit, když na další koncert přišlo mnohonásobně víc lidí a dokonce s nimi odzpívali všechny písničky. Postupně začala jejich popularita sílit natolik, že se o ně začali zajímat i časopisy. Když se jich Prefix Magazine zeptal na jejich profil na Myspace, tak se zarazili a divili se, co to Myspace vlastně je. Založili ho tedy jejich fanoušci a i tento tah jim vyšel skvěle, díky tomu se dostali na první příčku hitparády a vyvolali pozdvižení.\n\nJejich popularita rostla a na severu Británie byla obrovská. Dalo by se říct, že ovládali Rádio BBC, kde se hráli nejčastěji. V tu dobu si jich všiml i Mark \"The Sheriff\" Bull, místní amatérský fotograf, který se rozhodl natočit video pro Fake Tales of San Francisco, které zveřejnil na svém webu. Na základě toho vznikla nezávislá kompilace Beneath the Boardwalk.\n\nV květnu 2005 dostali AM první příležitost nahrát EP, Five Minutes with Arctic Monkeys, s písničkami Fake Tales of San Francisco a From the Ritz to the Rubble. Toto EP bylo v omezeném množství 500 CD a 1000 7-ičkových nahrávkách, ale bylo také ke stažení na iTunes.\n\nBrzy poté se Arctic Monkeys představili na Carling Stage Reading & Leeds festivalu, zaměřeného na méně známé kapely. Zde sklidili značný úspěch a jejich demonahrávky se začaly šířit ještě větší rychlostí po internetu.\n\nPo úspěších na festivalech se otevřela možnost nahrání desky. Tou dobou už měli vyprodanou koncertní šňůru napříč Velkou Británií. V říjnu 2005 dokonce vyprodali legendární Londýnskou Astorii.\n\nV červnu 2005 podepsali smlouvu s Domino Records. Měli spoustu nabídek na smlouvu, ale pro Domino se rozhodli, protože jeho vlastník Laurence Bell rozjel toto vydavatelství na vlastní pěst ze svého bytu. Ten na tom velmi vydělal, práva na prodej jejich desek totiž odkoupili i EMI za 1.000.000 Liber a Epis pro USA za 725.000 Liber. Domino však získalo práva i pro Nový Zéland, Austrálii a Japonsko, kde se AM také velmi dobře prodávají.\n\nPrvní singl pod Dominem, I Bet You Look Good on the Dancefloor, byl vydán 17. října 2005 a dosáhl 1. místa v Britské singlové hitparádě, kde porazil Robbieho Williamse, Sugababes i McFly. Chvíli na to se stali hlavními hvězdami časopisu NME.\n\nDruhým singlem se stal When the Sun Goes Down (předtím Scummy), ten byl vydán 16. ledna 2006, a také se vyšplhal na 1. místo singlové hitparády. Díky prodeji 40.000 kusů sesadili Shayne Warda. Skupina se stala nejúspěšněji debutující, k čemuž nepotřebovali žádné marketingové zázemí.\n\nBěhem září 2005 dokončili své první album Whatever People Say I Am, That's What I'm Not, které vyšlo 23. ledna 2006. Ovšem už měsíc před tímto datem bylo téměř vyprodané, předobjednávky se rozjely v nejzběsilejším tempu, které Britská hudba kdy zažila.\n\nWhatever People Say I Am, That's What I'm Not se stalo nejrychleji prodávaným debutovým albem Velké Británie, za první týden se prodalo neuvěřitelných 363.735 kopií.\n\nI v USA se dařilo, během prvního týdne se prodalo 34.000 kopií, album se tak stalo nejrychleji prodávaným indie debutem v USA a umístilo se na 24. místě prodávaných debutů.\n\nKritici ve Velké Británii chválili jak jen mohli, ovšem Američtí byli mnohem zdrženlivější. Když se však Arctic Monkeys předvedli před publikem v USA, kritici obrátili.\n\nČasopis NME dokonce album označil za 5. nejlepší v historii VB!\n\nZa toto album si skupina odnesla neuvěřitelné množství cen a stala se tak nejúspěšnější skupinou roku 2006, porazila dokonce Oasis či The Strokes.\n\nArctic Monkeys nezaháleli a 24. dubna 2006 vydali pěti písničkové EP Who the Fuck Are Arctic Monkeys?, kterým opět zasadili ránu kritikům, kteří nečekali tak rychlý návrat.\n\nBrzy po vydání EP kapelu opustil baskytarista Andy Nicholson, který (zřejmě) z rodinných důvodů nemohl odcestovat na turné po USA. Andyho tedy nahradil Nick O'Malley ze sheffieldské skupiny The Dodgems, který byl původně pouze jako záskok, nakonec se však stal právoplatným členem.\n\nPrvní singl po příchodu Nicka byl Leave Before the Lights Come On, který byl vydán 14. srpna 2006. Singl se umístil na 4. místě Britské singlové hitparády, což bylo poprvé od začátku kapely, kdy se singl neumístil na 1. místě. Alex ho ze srandy nazval \"černou ovcí rodiny\".\n\nPo odehrání letních festivalů se konaly ceny Mercury. Zde měli AM horkého kandidáta ve své desce, která nakonec vyhrála tuto slavnou cenu. Arctic Monkeys tak během jediného roku dosáhli cíle, který je často považován za ten nejvyšší pro britského umělce.\n\nDruhé album, Favourite Worst Nigtmare bylo vydáno 23. dubna 2007, týden po vydání singlu Brianstorm. Je znát velká změna oproti prvotině, což ostatně potvrdil i Alex. AM se postarali o pozdvižení, když uspořádali tajný koncert, na kterém představili většinu písniček z nové desky. Kritika byla i tentokrát velmi kladná.\n\nMezitím se skupině podařilo posbírat několik dalších mezinárodních cen, včetně nejlepšího hudebního DVD za Scummy Man.\n\nNové album se dostalo na 1. místo Britské hitparády a všech 12 písniček se umístilo v top 200 Britské singlové hitparády.\n\nDalším singlem z alba se stal „Fluorescent Adolescent“ a „Teddy Picker“. B-side na singlu ,Teddy Picker\" nahráli pod pseudonymem The Death Ramps.\n\nPo dokončení tour se skupina opět chce odebrat do nahrávacího studia a pracovat na další desce. Některé nové songy byly již zahrány na živo, jedná se o: \"Sandtrap\", \"The Lovers\", \"Put Me in a Terror Pocket\", a \"The Fire and the Thud\".\n\nTo se však bude zřejmě muset oddálit, protože Alex Turner založil s kamarádem Milesem Kanem The Last Shadow Puppets, kterým v dubnu vychází album The Age Of The Understatement.\n\nMatt Helders je také hudebně vytížen, zřejmě si zahraje se skupinou We Are Scientists, se kterými by měl odjet turné k jejich nové desce.\n\n\nNarodil se 8. července 1985. V kapele působí jako kytarista. K Vánocům 2001 dostal svoji první kytaru. Nemá rád tisk a rozhovory.\n\nMatt se narodil 7. května 1986, je tedy v kapele nejmladší. Působí jako bubeník. Má ještě funkci back vokalisty. Je známý svým humorem.\n\nNarodil se 5. července 1985. Do kapely přišel poté, co se Andy Nicholson rozhodl nezúčastnit se turné po Severní Americe. Jako přítel skupiny a basista \"The Dodgems\" byl navržen jako dočasná náhrada. Poté, co Andy definitivně odešel, Arctic Monkeys oznámili, že s nimi odehraje všechna letní vystoupení, v současné době je oficiálně uznán jako nový basák kapely.\n\n\n\n\n"}
{"id": "91773", "url": "https://cs.wikipedia.org/wiki?curid=91773", "title": "Fonologie češtiny", "text": "Fonologie češtiny\n\nFonologie češtiny popisuje výslovnost a funkce jednotlivých hlásek používaných v češtině.\n\nV češtině je 10 samohláskových fonémů, z toho 5 samohlásek krátkých a 5 dlouhých. Dlouhé samohlásky mají přibližně dvojnásobné trvání oproti krátkým. Dlouhé a krátké samohlásky tvoří páry. Délka (kvantita) samohlásek má v češtině důležitou distinktivní fonologickou funkci, rozlišuje různé významy slov, např. \"pata\" x \"pátá\". Kromě toho někteří autoři považují za 3 samostatné fonémy dvojhlásky /aʊ̯, eʊ̯, oʊ̯/.\n\nSamohláskový systém v češtině je třístupňový trojúhelníkový (viz obrázek). Je považován za symetrický, ačkoliv fonémy v minimálních párech podle délky mají různé zastoupení, foném /oː/ je ve slovech domácího původu považován za okrajový.\n\nDistinktivními rysy samohlásek v tomto systému jsou kromě délky ještě otevřenost/zavřenost a horizontální poloha jazyka (přední/střední/zadní). Zaokrouhlenost v češtině není samostatným rysem vytvářejícím fonologický protiklad. Zaokrouhlené jsou pouze zadní samohlásky, zatímco ostatní jsou nezaokrouhlené. Zaokrouhlenost prohlubuje akusticky vnímatelný rozdíl mezi předními a zadními samohláskami.\n\nSystém krátkých samohlásek je považován za základní. Odvozeným systémem v češtině je pouze systém dlouhých samohlásek. Další modifikace výslovnosti jako např. nazalizace se v češtině standardně nevyskytují, tudíž nevytvářejí žádné další odvozené systémy.\n\nDlouhé samohlásky jsou v písmu označovány čárkou nebo kroužkem.\n\nV češtině existují 3 dvojhlásky:\n\nVšechny tyto dvojhlásky jsou klesavé, slabičný vrchol představuje první část, zatímco druhá část je tvořena klouzavým polovokálem .\n\nSkupiny samohlásek <ia, ie, ii, io, iu> v cizích slovech se za dvojhlásky obvykle nepovažují, vyslovují se s [j] mezi samohláskami .\n\nDvojhlásky bývají tradičně přiřazovány k dlouhým samohláskám.\n\nTyto dvojhlásky se v češtině zpravidla považují za jednotné fonémy spíše než za spojení dvou samostatných fonémů. Důvodem je to, že fungují jako celek, který nelze rozdělit. Naopak jiná situace nastává, pokud dojde setkání samohlásky a , které patří dvěma morfémům při odvozování slov afixy a skládáním. Každá z této dvoji samohlásek je samostatným slabičným vrcholem, slabičný předěl je navíc ve výslovnosti zpravidla zvýrazněn rázem. Srovnej:\n\nZ fonetického hlediska je možné za dvojhlásku považovat i tautosylabické (stejnoslabičné) spojení samohlásky a /j/ (např. , z hlediska fonologické funkce však jde spojení dvou fonémů ( + ).\n\nNásledující tabulka shrnuje výčet českých souhláskových fonémů:\n\nFoném je specificky česká alveolární frikativní vibranta, která činí cizincům pravděpodobně největší obtíže při výuce české výslovnosti. Základní výslovnost je znělá, např. \"oře\" [or̝ɛ], pokud však stojí na konci slova nebo se nachází v sousedství neznělé hlásky, je tento foném realizován jako neznělý, např. \"třít\" [tr̝̊iːt], \"keř\" [kɛr̝̊].\n\nRáz se nepovažuje za samostatný foném. Použití v češtině je fakultativní (nepovinné). Výslovnost s rázem nebo bez rázu nemění význam slov. Ráz nemá distinktivní funkci.\n\nDříve formulovaná pravidla spisovné výslovnosti vyžadovala použití rázu vždy, když slabika začínala samohláskou. Ráz tak vlastně nahrazuje chybějící slabičnou preturu. V současnosti se však ráz ve výslovnosti využívá méně. Používání rázu je ovlivněno regionálně, obecně však lze říci, že v moravské výslovnosti se ráz používá mnohem méně.\n\nV současné češtině plní ráz dvě funkce:\n\nVe spisovné výslovnosti se nikdy neklade ráz ve slovech cizího původu, kde dochází k setkání dvou samohlásek, např. ve slově \"koala\".\n\nOstatní souhlásky se zapisují stejnými písmeny jako v Mezinárodní fonetické abecedě (IPA).\n\nRealizace souhláskových fonémů je ovlivněna jejich okolím. Poloha fonému ve slově může výrazně ovlivnit jeho akustickou podobu, aniž by došlo ke změně významu.\n\nV češtině se výrazně uplatňuje spodoba (asimilace) znělosti (opozice znělosti je neutralizovatelná), znělé souhlásky se mohou vyslovovat za určitých okolností nezněle a naopak. Pravopis na tuto změnu výslovnosti nebere zřetel, uplatňuje se etymologický princip. Děje se tak za těchto okolností:\n\nZnělé a neznělé souhlásky ze skupiny obstruentů tvoří páry, v jejichž rámci se spodoba znělosti uplatňuje (viz tabulku).\n\nSonory (, , , /j/, /r/ a /l/) nemají neznělé protějšky a neúčastní se asimilace znělosti (zůstávají vždy znělé). Ve standardní výslovnosti ani neovlivňují znělost okolních neznělých souhlásek, např. \"sledovat\" [slɛdovat].\n\nNěkteré fonémy se chovají odchylně:\n\nZpůsob spodoby se v určitých případech liší podle oblasti, na Moravě je větší tendence vyslovovat souhlásky zněle než v Čechách. Moravská asimilace neznělých hlásek před sonorami (viz výše) považována za nářeční jev.\n\nPro tvoření slov se na hranici morfémů mohou setkat dva stejné fonémy. V mnoha případech, zejména u přípon, výslovnost obou fonémů splývá, např. \"cenný\" [t͡sɛniː], \"měkký\" [mɲɛkiː]. \nPro vyznačení předělu, zejména u předpon a ve složeninách, je obvyklá zdvojená výslovnost (geminace), tj. oba fonémy se vysloví odděleně. Zdvojená výslovnost je nutná zejména pro rozlišení různých slov: \"nejjasnější\" [nɛjjasɲɛjʃiː] x \"nejasnější\" [nɛjasɲɛjʃiː]. Zdvojená výslovnost v případech jako [t͡sɛnniː] nebo [mɲɛkkiː] však obvykle působí strojeně a je vnímána jako hyperkorektní.\n\nRovněž se mohou při slovotvorbě setkat ploziva (/d, t, ɟ, c/) s frikativou (/s, z, ʃ, ʒ/). V běžném hovoru obvykle akusticky splývají a vytvářejí afrikáty ([t͡s, d͡z, t͡ʃ, d͡ʒ]): \"dětský\" [ɟɛt͡skiː]. Při pečlivé výslovnosti se však oba fonémy vysloví odděleně: [ɟɛt.skiː].\n\nAsimilace souhlásek na hranici slov (např. \"pojď sem\" [pojt͡sɛm]) je ve standardní výslovnosti nevhodná. Hlásky je třeba vyslovovat vždy zřetelně a odděleně: [pojc sɛm].\n\nAž na nečetné výjimky se vynechávání souhlásek ve skupinách považuje ve standardní a pečlivé výslovnosti za nevhodné.\n\nVýjimkou je výslovnost přítomných tvarů slovesa být (\"jsem, jsi, jsme, jste, jsou\"), které se zpravidla vyslovují bez počátečního /j/, tedy . Ve funkci pomocného slovesa je tato výslovnost považována za základní. Plná výslovnost je v záporných tvarech (\"nejsem, nejsi\" atd.) a zpravidla také ve funkci plnovýznamového slovesa s přízvukem (\"Myslím, tedy jsem\".).\n\nPřípustné je rovněž vynechání alveolární plozivy /d, t/ před afrikátou, např. \"dcera\" místo , \"srdce\" místo .\n\nČeština patří k jazykům s pevným přízvukem, který se vždy nachází na první slabice přízvučného celku, kterým je obvykle slovo. Výjimky jsou pouze v těchto případech:\n\nPřízvuk v češtině zásadním způsobem nemění kvalitu a kvantitu (délku) samohlásek. Samohláska může být krátká i dlouhá bez ohledu na to, jestli je nebo není přízvučná. Nedochází k redukované výslovnosti nepřízvučných slabik.\n\nS pevným postavením přízvuku souvisí i fakt, že přízvuk v češtině neplní lexikální funkci, tj. neslouží k rozlišení významu slov. Na druhou stranu však je důležitým prvkem k rozlišení hranice slov v mluveném projevu, srov. např. ˈProč to\" ˈmáš?\" x ˈProč ˈ\"Tomáš?\"\n\nZákladem slovního přízvuku je zvukový kontrast (vztah přízvučné slabiky k slabikám sousedním), ne absolutní hodnota přízvučné slabiky. Přízvuk je foneticky realizován jako komplexní jev a prominenci může tvořit více zvukových kvalit, buď jednotlivě nebo v kombinaci – melodie, intenzita a v jisté míře i trvání slabik. Představa, že přízvuk v češtině je pouze silový již není přijímána. Nejčastěji tvoří dojem prominence nelomený průběh melodie ve slově, od první slabiky mírně dolů či mírně vzhůru, ale také intenzitní rozdíl přízvučné slabiky vůči nepřízvučným slabikám (přízvučná slabika může být silnější, ale i slabší).\n\nČeština nepatří mezi tónové jazyky, v jazyce nejsou lexikální tóny. Tón ani melodie nemají žádný vliv na význam slov. Intonace má však důležitou roli na větné úrovni. Kromě toho, že její změna signalizuje posluchači hranici mezi významovými celky, je intonace důležitým distinktivním rysem, který modifikuje význam sdělení. Různou intonací lze v mluvené řeči odlišit zejména otázku nebo údiv od prostého oznámení:\n\nUvedené věty využívají stejné lexikální a gramatické prostředky, liší se pouze svojí intonací.\n\nJednotlivé fonémy se v českých slovech mohou vzájemně kombinovat s různou pravděpodobností. Záleží jednak na tom, jak snadno jsou konkrétní hláskové skupiny realizovatelné. Statistickým porovnáním však také můžeme zjistit určité tendence specifické pro češtinu. Můžeme pozorovat, že největší zastoupení v textech mají otevřené slabiky typu CV. (V praslovanštině pravděpodobně byly všechny slabiky otevřené. Toto pravidlo bylo pozdějším vývojem porušeno zánikem tzv. slabých jerů) Naopak relativně málo zastoupené jsou slabiky začínající samohláskou. V Čechách tuto tendenci navíc potvrzuje i snaha doplňovat chybějící slabičnou preturu rázem (viz výše) nebo protetickým \"v–\" v obecné češtině (\"vokno\").\n\nObecnou strukturu českých slabik můžeme zapsat takto:\n\nZ toho mj. vyplývá, že na začátku českých slov mohou být skupiny maximálně čtyř souhlásek (slabikotvorné v to nepočítaje), např. \"pstruh\", a skupiny složené maximálně ze 3 souhlásek na konci slov, např. \"zábst\" (taktéž bez slabikotvorných). Slabičné jádro tvoří nejčastěji samohláska, případně dvojhláska, relativně často jím však také bývají slabikotvorné sonory /r/ a /l/ a někdy též /m/, např. ve slovech [vl̩k], \"krk\" [kr̩k], \"osm\" [osm̩].\n\nK setkání samohláskových fonémů dochází pouze na hranici morfémů v důsledku skládání slov nebo připojování předpon a přípon. Tímto způsobem mohou vzniknout samohláskové skupiny tvořené nejvýše dvěma segmenty. Setkají-li se dvě stejné samohlásky, je třeba obě zřetelně vyslovit.\n\nStřídání (alternace) fonémů v morfonémech (změny, které neovlivňují význam morfémů) se často uplatňují při skloňování, časování a odvozování slov. Rozdělují se na alternace samohláskové a souhláskové. Oba typy se mohou kombinovat v jediném morfému:\n\nnapř. v morfému /kɲ{ɪ/iː}{ɦ/z/ʒ}/:\n\nKvantita (délka) samohlásek patří k základním distinktivním (rozlišovacím) rysům ve fonologii češtiny. Alternace (střídání) krátkých a dlouhých fonémů jsou v češtině běžné při odvozování slov i při ohýbání. V průběhu vývoje jazyka se však některé fonémy měnily (/oː/ > /uː/, /uː/ > /oʊ̯/), proto při střídání krátkých a dlouhých hlásek nemusí tvořit pár dva kvalitativně stejné/podobné zvuky.\n\nPři odvozování (a zřídka i při ohýbání) se vyskytují i některé další disjunktivní alternace:\n\nRovněž se vyskytují vznikové a zánikové alternace, při nichž se samohlásky střídají s nulovým fonémem. Nejčastěji se vkládá foném (tzv. „vkladné e“) mezi souhlásky z důvodu usnadnění výslovnosti:\n\nTento jev se rovněž vyskytuje u některých předložek, které mají vokalizované varianty: v domě – ve vodě; s tebou – se mnou atd.\n\nMéně se objevují i jiné typy vznikových/zánikových alternací:\n\nNejčastějším typem je střídání tzv. tvrdých a měkkých souhlásek. Objevují se pravidelně u koncových souhlásek slovního kmene před určitými příponami a (při odvozování) a koncovkami (při ohýbání). Tvrdé souhlásky se měkčí, pokud jsou následovány „měkkým“ (psáno <e/ě>, nebo (psáno <nowiki></nowiki> a <nowiki><í></nowiki>, nikoliv <nowiki><y></nowiki> a <nowiki><ý></nowiki>). Tyto změny se rovněž uplatňují před některými příponami (např. –ka). Měkčení může být korelativní i disjunktivní.\n\nPoslední čtyři příklady jsou vznikové alternace. Foném ( nebo ) se vkládá při výslovnosti, ale z historických důvodů se tyto změny v písmu zaznamenávají pomocí grafému <nowiki><ě></nowiki> (viz dále pravopisné poznámky). Tyto alternace jsou analogické ke změkčování, proto jsou zde zmíněny. Objevují se též v kořenech slov společně s alternacemi samohlásek (obvykle ).\n\nTento jev souvisí s historickou palatalizací, která se uplatňovala ve staré češtině, později však zanikla. V některých slovanských jazycích, např. v ruštině, se palatalizace uplatňuje i v současnosti.\n\nVskytují se i jiné, i když méně časté alternace. Často jsou málo zřetelné:\n(Uvedené alternace jsou výsledkem praslovanského zjednodušení souhláskových skupin: pn, bn > n, bv > v.)\n\nV některých skupinách písmen je s ohledem na historický vývoj porušen fonologický princip českého pravopisu:\n\nPři přejímání slov z cizích jazyků nezachovává čeština důsledně výslovnost původního jazyka. Totéž se týká i výslovnosti vlastních jmen. Přizpůsobení české výslovnosti se děje zejména v následujících ohledech:\n\nU slov zdomácnělých, zejména přejatých ve vzdálené minulosti, se výslovnost často značně liší od výslovnosti původní. U některých slov zdomácněla podoba se /z/, ačkoliv v původním jazyce je /s/. U takových slov je možná svojí výslovnost i psaní, např. \"renesance\" i \"renezance\" (pův. fr. \"renaissance\"), \"diskuse\" i \"diskuze\" (pův. lat. \"discussio\").\n\n\n\n"}
{"id": "91782", "url": "https://cs.wikipedia.org/wiki?curid=91782", "title": "Antonín Procházka (malíř)", "text": "Antonín Procházka (malíř)\n\nAntonín Procházka (5. června 1882 Vážany – 9. června 1945 Brno), byl český malíř, grafik a ilustrátor.\n\nPo ukončení gymnázia v Kroměříži studoval na Uměleckoprůmyslové škole a Akademii výtvarných umění v Praze u Vlaha Bukovace, Hanuše Schwaigera a Maxe Švabinského. Byl členem Osmy, účastnil se obou výstav v letech 1907 a 1908. Byl také členem Spolku výtvarných umělců Mánes (1907–1911 a 1923–1929). V letech 1907–1908 cestoval po celé Evropě, v Německu se seznámil s malířkou Linkou Scheithauerovou, se kterou se v roce 1908 po návratu domů oženil. V roce 1911 se stal členem Skupiny výtvarných umělců. Od roku 1924 žili manželé v Brně, Procházka zde zpočátku učil na dívčím gymnáziu kreslení.\n\nV roce 1946 byl posmrtně jmenován národním umělcem. V Brně-Pisárkách je po něm pojmenována ulice.\n\nJeho dílo je z počátku expresionistické, ovlivnil jej jako další členy Osmy převážně Edvard Munch, postupně přechází ke kubismu. Po roce 1925 opouštěl kubismus a přešel k vlastní verzi novoklasicismu. Od roku 1904 do roku 1945 vytvořil přes 140 maleb, často velmi monumentálních – kompozice pro brněnskou právnickou fakultu \"Prométheus přináší lidstvu oheň\" (1938) zaujímá celkem 80 m².\nVytvořil rovněž řadu drobnějších plastik, návrhů soch a modelů. Mezi ně patří i série bronzových jezdeckých soch prezidenta T.G.Masaryka (cca do 1 m), které lze spatřit i v Muzeu TGM v Lánech.\n\n\n"}
{"id": "91784", "url": "https://cs.wikipedia.org/wiki?curid=91784", "title": "Koncovka", "text": "Koncovka\n\nSlovo koncovka má několik významů:\n\n"}
{"id": "91786", "url": "https://cs.wikipedia.org/wiki?curid=91786", "title": "Horní Jiřetín", "text": "Horní Jiřetín\n\nHorní Jiřetín, německy \"Obergeorgenthal\", hovorově v místním nářečí \"Jörten\" je město v severozápadních Čechách na úpatí Krušných hor, 8 km severně od Mostu, 2 km západně od Litvínova, 40 km západně od Ústí nad Labem a 90 km severozápadně od Prahy. Žije zde obyvatel.\n\nPrvní písemná zmínka pochází z roku 1263 z listiny upravující poddanské povinnosti, kdy byl jeho majitelem jistý Protiva, patrně člen významného rodu pánů z Rýzmburku (Hrabišiců). Z roku 1273 pochází listina krále Přemysla Otakara II., kterou se královské město Most zbavilo konkurence Jiřetína, Kopist a Ervěnic. Jméno obce se několikrát měnilo od Jorrenthal (1263) přes Jurncetin (1278), Jurntyn (1354) až po Gyrzietin (1459) a pozdější Obergeorgenthal.\n\nRoku 1409 byl Jiřetín rozdělen na Horní a Dolní. V 17. století zasáhla Horní Jiřetín třicetiletá válka a následně v roce 1680 i velká morová epidemie, které vedly k velkým ztrátám na životech i na majetku. Od druhé poloviny 17. století se o Horní Jiřetín dělily dva významné šlechtické rody - Lobkovicové, kterým patřila pravobřežní část, a Valdštejnové, který patřila levobřežní část (vztaženo od Jiřetínského potoka).\n\nPočátkem 19. století se v katastru obce začíná rozvíjet průmysl a těžba hnědého uhlí. V roce 1828 zde byl založen bavlnářský podnik, později byl vybudován i parní mlýn, hračkářská firma, elektrárna nebo koželužna. Od roku 1868 patřila obec k okresu Most (Brüx). V červnu 1914 udělil císař František Josef I. Hornímu Jiřetínu městská práva. V roce 1930 zde žilo 3481 obyvatel převážně německé národnosti. Horní Jiřetín (Obergeorgenthal) utrpěl škody v průběhu bombardování továren v Záluží u Mostu v roce 1944.\n\nOd 10. října 2006 byl obci vrácen status města.\n\nHorní Jiřetín je jednou z obcí, které jsou ohroženy případným prolomením územních limitů těžby hnědého uhlí z roku 1991. Po neúspěšné snaze odvrátit v 1. polovině 90. let zbourání nedaleké obce Libkovice se na tuto obec upřela pozornost médií, ekologického hnutí a řady občanských sdružení. V referendu konaném na jaře 2006 většina obyvatel zbourání své obce odmítla. V komunálních volbách v roce 2006 i v roce 2010 zvítězili odpůrci těžby. Jejich nejznámějším představitelem je starosta obce Vladimír Buřt.\n\nNa konci září 2008 Rada Ústeckého kraje podpořila odpis zásob hnědého uhlí pod městem a pověřila krajského hejtmana, aby jej prosazoval při jednáních s vládou a dalšími ústředními orgány státní správy. Nicméně, v listopadu 2009 a znovu 11. ledna 2010 vláda nepodpořila legislativu, která by Horní Jiřetín a okolní obce chránil před těžbou hnědého uhlí.\n\nV říjnu 2014 vyhrály volby v Horním Jiřetíně strany, které brání prolomení limitů a získaly opět 7 křesel v 11členném zastupitelstvu stejně jako ve volbách v roce 2010. Dne 28. ledna 2015 proběhla v Horním Jiřetíně demonstrace místních obyvatel i dalších odpůrců prolomení limitů proti návrhům ministra Jana Mládka, které počítali s prolomení limitů na Lomu ČSA.\nV říjnu 2015 vláda na výjezdním zasedání v Ústí nad Labem posunula limity pro těžbu hnědého uhlí na lomu Bílina. Na lomu ČSA, který ohrožuje Horní Jiřetín, limity zůstaly.\n\n\nVeřejnou hromadnou dopravu zajišťuje Dopravní podnik měst Mostu a Litvínova, do Horního Jiřetína zajíždí několik autobusových linek.\n\nHorní Jiřetín se člení na pět částí, které leží na šesti katastrálních územích:\n\nZákladními sídelními jednotkami jsou Albrechtice, Černice, Čtrnáct Dvorců, Dolní Jiřetín, Horní Jiřetín, Jezeří a Mariánské Údolí.\n\n\n\n\n"}
{"id": "91790", "url": "https://cs.wikipedia.org/wiki?curid=91790", "title": "Jan Pelc", "text": "Jan Pelc\n\nJan Pelc (* 15. dubna 1957, Podbořany) je český spisovatel, představitel českého literárního undergroundu. Většinu 80. let 20. století strávil v emigraci. Jeho styl je typický syrovostí, krutostí a explicitou, s níž popisuje zejména dekadentní život a ubíjející svět maloměstské revoltující mládeže a lidí z okraje společnosti za normalizace. Jeho nejznámějším dílem je kontroverzní třídílný román \"...a bude hůř\", který byl i zfilmován.\n\nJan Pelc vyrůstal v Klášterci nad Ohří. V letech 1972–74 studoval střední školu v Mladé Boleslavi, odkud byl ale vyhozen, načež roku 1977 absolvoval (stejně jako jeho otec) učební obor strojní zámečník v učilišti podniku ZKL Klášterec. Tomuto řemeslu se ostatně učil i Olin, hlavní postava Pelcova stěžejního románu \"...a bude hůř\". Po dvouleté vojenské službě Pelc pracoval v prunéřovské elektrárně.\n\nRoku 1981 Pelc emigroval přes Jugoslávii, Itálii a Rakousko do Francie, což je trasa, kterou kopíruje putování Olina v poslední, třetí části románu. Po několikaměsíčním pobytu v Marseille se Pelc usadil v Paříži, kde v letech 1982 až 1990 pracoval v redakci čtvrtletníku Svědectví, jehož šéfredaktorem byl Pavel Tigrid a v němž byla otištěna ukázka \"Dětí ráje\", prostředního dílu románu \"...a bude hůř\". V Paříži Pelc v roce 1983 řídil také knižní edici Světlík. Paralelně s tím vydával Kus řeči, které vyšlo v pěti číslech. V době své emigrace se také podílel na programu rozhlasové stanice Svobodná Evropa.\n\nPo Sametové revoluci se Pelc vrátil a žil v Praze, ale rád se vracel do Paříže, kde v polovině devadesátých let necelý rok i pracoval na českém velvyslanectví. Později se přestěhoval do Břeclavi, odkud pochází jeho žena.\n\nPelc přispíval do mnichovské Národní politiky, římských Listů, vídeňského Paternosteru nebo do samizdatového časopisu Vokno. Je také autorem rozsáhlého rozhovoru s Ivanem Martinem Jirousem. \n\nJeho trojromán \"...a bude hůř\" vznikal tak, že jako první byl napsán druhý díl, následně třetí a poté první. Pelc se snaží o věrné napodobení jazyka undergroundové mládeže. Pro román je typická konkrétnost a otevřený popis scén, kdy se Olin a jeho přátelé ocitají v alkoholovém nebo drogovém deliriu. Explicitně popsané – a také velmi frekventované – jsou sexuální scény. Na svou trilogii Jan Pelc volně navázal prózou \"...a výstupy do údolí\" (2000, uprav. 2001). V ještě větší míře se podobně expresivní monology i dialogy a detailně vykreslené lačné sexuální akty soustředí v novele \"Šmírák\" (2002). Sexuální voyeurství je zde stavěno na stejně patologickou rovinu jako normalizační šmírování.\n\nSexualitou protkané jsou také Pelcovy kratší prózy, \"...a povídky aneb Sexuální mizérie a jiné story\" (1991), \"...a máš mě rád?\" (1995, rozšiř. 1999), založené na jednoduché dějové kostře. „Paradoxní spojení kontrastních stránek lidského života“ nacházíme nejen v jeho povídkách, ale i v novele…a to mi nemůžete udělat. Téma nadsázky vyvrcholilo v novele \"Basket Flora\" (\"Šéf přichází\", 2004; \"Démon zločinu kandiduje\", 2006), kde se policejní velitel projevuje po morální stránce poklesleji než pronásledovaní zločinci.\n\nPelc v některých svých novějších textech, například \"...a golpotoni táhnou\" (2002) nebo \"...a vyberte si\" (2004), kombinuje prvky sci-fi s politicko-společenskými reflexemi.V případě díla \"...a poslední kouř\" (2006) psané slovo doplnil o fotodokumentaci. Fotografiemi je opatřená také \"Kauai\" (2009), mapující autorovu cestu na Havaj a obracející se vzpomínkami k Pavlu Tigridovi a ke všemu, co minulý režim dal a vzal.\n\n\n"}
{"id": "91791", "url": "https://cs.wikipedia.org/wiki?curid=91791", "title": "Pskovské jezero", "text": "Pskovské jezero\n\nPskovské jezero ( , setucky \"Pihkva järv́\" nebo \"Talaba järv́\", ), je jezero na hranici estonského kraje Põlvamaa a ruské Pskovské oblasti. Spolu s Teplým jezerem a Čudským jezerem tvoří nepřerušenou vodní plochu, označovanou jako Čudsko-pskovské jezero, nebo méně přesně rovněž jako \"Čudské jezero\". Rozloha jezera je 708 km². Leží v nadmořské výšce 30 m a dosahuje hloubky 5,3 m.\n\nNejvýznamnější ostrovy jsou Kolpino a Talabské ostrovy.\n\nDo jezera ústí řeky Velikaja a Piusa. Voda odtéká průlivem do Teplého jezera, které leží ve stejné nadmořské výšce.\n\nNa břehu leží města Pskov a Värska.\n"}
{"id": "91792", "url": "https://cs.wikipedia.org/wiki?curid=91792", "title": "Teplé jezero", "text": "Teplé jezero\n\nTeplé jezero (estonsky \"Lämmijärv\", setucky \"Lämmijärv́\", rusky \"Тёплое озеро\") je jezero na hranici estonských krajů Tartumaa a Põlvamaa a ruské Pskovské oblasti. Spolu s Čudským jezerem a Pskovským jezerem tvoří nepřerušenou vodní plochu označovanou jako Čudsko-pskovské jezero, nebo méně přesně jako \"Čudské jezero\". Rozloha jezera je 236 km². Leží v nadmořské výšce 30 m a dosahuje hloubky 15,3 m.\n\nDo jezera ústí řeka Võhandu a voda přitéká také průlivem z Pskovského jezera. Odtéká pak průlivem do Čudského jezera, které leží ve stejné nadmořské výšce.\n\nNa břehu leží město Räpina.\n"}
{"id": "91799", "url": "https://cs.wikipedia.org/wiki?curid=91799", "title": "Malá Chanka", "text": "Malá Chanka\n\nMalá Chanka () je jezero na východě provincie Chej-lung-ťiang v Číně. Leží 120 km od čínského města Ťi-si u severního okraje jezera Chanka, od kterého se oddělilo díky nánosům řek a potoků a charakteristice reliéfu. Je 37 km dlouhé a 5 až 12 km široké. Hloubka dosahuje jen 1 až 2 m. Leží v Přichankajské nížině v nadmořské výšce 68 m.\n\nJezero má podlouhlý tvar s nízkými a bažinatými břehy. Na jihu ho od jezera Chanka odděluje písečná kosa široká 100 m až 1 km.\n\nZdroj vody je dešťový. Odtok je do řeky Sungača, jež je přítokem Ussuri v povodí Amuru.\n"}
{"id": "91800", "url": "https://cs.wikipedia.org/wiki?curid=91800", "title": "Geodynamika", "text": "Geodynamika\n\nGeodynamika je jedním z oborů geofyziky, který se věnuje výzkumu dynamických procesů v Zemi či jiných planetách. Integruje do sebe procesy související s deskovou tektonikou, termálním vývojem Země (např. s plášťovou konvekcí) či dynamikou jádra, která vytváří geomagnetické pole. Důležitou součástí je také studium dynamické odezvy na vnější síly jako jsou slapové jevy či postglaciální výzdvih.\n\nGeodynamika využívá jako vstupní data zejména přesná geodetická data (rozpínání mořského dna a vzájemné vzdalování/přibližování se kontinentů či změna nadmořské výšky jako reakce na změnu zátěže) a gravitační měření, ale vychází i z poznatků geologie, geochemie a minerálové fyziky. Více a více také dochází k využívání poznatků získaných v seismologií (seismická tomografie dokáže do určitého stupně přímo zobrazit zemské nitro) a analýzou magnetického pole Země.\n\n"}
{"id": "91801", "url": "https://cs.wikipedia.org/wiki?curid=91801", "title": "Pompeius Trogus", "text": "Pompeius Trogus\n\nGnaeus Pompeius Trogus byl římský historik keltského původu z konce 1. století př. n. l. Je považován za oficiálního historika Augustovy doby.\nGnaeus Pompeius Trogus žil na přelomu 1. století př. n. l. a 1. století n. l. Pocházel z Gallie Narbonensis, z prostředí helenizované aristokracie, která kolaborací s Římany získala římské občanství. Jeho děd bojoval pro Gnaea Pompeia Magna, stal se jeho \"klientem\" a získal právo hrdě nosit jeho jméno, otec pak následoval Caesara do Galie. Gnaeus Pompeius Trogus byl současníkem Tita Livia, jeho pojetí dějin však bylo značně odlišné.\n\n"}
{"id": "91802", "url": "https://cs.wikipedia.org/wiki?curid=91802", "title": "AA", "text": "AA\n\nSpojení písmen A a A může mít různé významy:\n\n\n\n\n\n\n\n\n"}
{"id": "91803", "url": "https://cs.wikipedia.org/wiki?curid=91803", "title": "Aa (Estonsko)", "text": "Aa (Estonsko)\n\nAa (německy \"Haakhof\") je vesnice v estonském kraji Ida-Virumaa, samosprávně patřící do obce Lüganuse. Nachází se při pobřeží Finského zálivu přibližně 10 km severovýchodně od městečka Lüganuse.\n\nArcheologické nálezy ukazují, že území vesnice bylo osídleno nejpozději začátkem 1. tisíciletí. Necelé 2 km jihovýchodně od aaského zámku se nacházejí pozůstatky hradiště zvaného \"Alulinn\" („prvohrad“), které ještě nebyly archeologicky dostatečně prozkoumány. Přibližně 50 m od okraje hradiště byl roku 1869 při vysušování močálu nalezeno na ploše pouhých 2 m² 11 seker, 23 srpů, 51 oštěpových hrotů a několik dalších zbraní, z nichž nejstarší jsou datovány do 1. až 2. století. Přítomnost předmětů se vysvětluje jejich obětním užitím. Na vícero místech v okolí vesnice se nacházejí obětní kameny a pozůstatky mohyl, datované do přibližně stejné doby.\n\nNejstarší historická zmínka o vesnici Aa je obsažena v Knize počtů království dánského z roku 1241, kde se objevuje pod jménem \"Hazæ\" jako vesnice o 13 poplužích. V následujících letech se vesnice dostala do vlastnictví cisteciáckého kláštera v Kärkně, kterému náležela až do roku 1426, kdy ji s Livonským řádem vyměnil za blíže ležící vesnice. V době klášterní správy byla vybudována první zpevněná cesta, spojující Aa s Kohtlou, označovaná v pramenech jako \"mungatee\" („mnišská cesta“).\n\nPo změně správní příslušnosti vesnice byl mezi lety 1426 a 1497 u vesnice založen panský statek, který byl podřízen narevskému řádovému rychtáři. Roku 1630 švédský král Gustav II. Adolf vyňal z pravomoci řádu a předal do rytířské správy, v níž zůstal až do roku 1919, kdy přešel do vlastnictví Estonské republiky. Poloha vesnice se během této doby pravděpodobně několikrát změnila, resp. označení Aa přešlo postupně na několik různých vesnic v okolí statku. Tato menší sídla (Aluküla, Reite, Nehatu, Männiku) časem buď zmizela, nebo postupně srostla s hlavní vesnicí, a v roce 1975 s ní byla sloučena.\n\nSoučasná vesnice má necelé dvě stovky stálých obyvatel, jejích možností a zařízení však využívá mnohem širší okruh lidí. Na pobřeží se nachází hojně využívaná pláž, rekreačně využívaná zejména obyvateli blízkého průmyslového města Kohtla-Järve.\n\nNa pobřeží u pláže byl roku 1946 vybudován stálý pionýrský tábor. Táborová zařízení v roce 1995 převzala estonská Metodistická církev a provozuje je nyní jako \"Tábor Gideon\" (\"Laager Giideon\"), v němž se konají dětské a mládežnické tábory s mezinárodní účastí a náboženské akce.\n\nV objektu aaského zámku působí \"Aaský pečovatelský domov\" (\"Aa hooldekodu\"), v němž nyní žije přibližně 170 klientů a pracuje kolem 50 zaměstnanců.\n\nVedle výše zmiňovaných archeologických památek je turisticky zajímavá zejména hlavní budova aaského zámku, vystavěná v 18. století v raně klasicistním slohu a koncem 19. století historicisticky přestavěná. Z dalších budov patřících k zámku je většina zničena, zachoval se však klasicistní pavilon, vystavěný původně jako zahradní chrám a dnes vysvěcený jako kaple.\n\nKolem zámku se rozkládá zámecký park o celkové rozloze cca 12 ha, z nichž zachovalých a udržovaných 6,5 ha je chráněno jako přírodní památka. Na severovýchodě na park navazuje Aaský bor (\"Aa männik\"), který tvoří rovněž chráněné území o rozloze 8 ha.\n\n\n"}
{"id": "91806", "url": "https://cs.wikipedia.org/wiki?curid=91806", "title": "Trichonis", "text": "Trichonis\n\nTrichonis ( ) je jezero v regionální jednotce Aitólie-Akarnánie v kraji Západní Řecko v Řecku. Leží na dně tektonické propadliny. Má rozlohu 97 km².\n\nBřehy na jihu a západě jdou převážně nízké, místy bažinaté, na severu a východě jsou vyvýšené.\n\nZe západního konce jezera odtéká regulovaný průtok do jezera Lisimachia v úmoří Jónského moře.\n\nJezero je bohaté na ryby. V kotlině jezera leží město Agrinion.\n"}
{"id": "91814", "url": "https://cs.wikipedia.org/wiki?curid=91814", "title": "Přemyslovice", "text": "Přemyslovice\n\nPřemyslovice jsou obec ležící ve střední části Moravy v Olomouckém kraji asi 16 kilometrů severozápadně od okresního města Prostějova a asi 23 kilometrů západně od Olomouce. Žije zde obyvatel. Součástí obce je i vesnice Štarnov.\n\nObec se rozprostírá v jižní části Zábřežské vrchoviny v údolí Přemyslovského potoka, který pramení na stráni nad obecním úřadem a vlévá se u Kandie do Pilávky, a ta u Náměště na Hané do Šumice. Vesnice je budována podél silnice II. třídy č. 366 z Prostějova do Konice (tzv. horní konec) a podél silnice na Pěnčín (dolní konec). Nejvyššími body jsou Buček (482 m n. m.) a Strážná (427 m n. m.).\n\nPrvní zmínka o Přemyslovicích pochází z olomouckých zemských desk moravských z roku 1309. Původně patřily Přemyslovice k panství konickému, později k panství laškovskému. Obec dostala jméno po zakladateli staré slovanské vsi Přemyslovi, o němž se zachovala hezká pověst. Ve 14. století se také jmenovala Oldřichov podle knížecího úředníka, který přiděloval pozemky novým osadníkům. Od roku 1659 byla majetkem kláštera Hradisko u Olomouce. Horní konec dříve patříval ke Stražisku a nazýval se Novosady.\n\nKolem obce kdysi vedla Trstenická stezka, kterou hlídali strážci. Ti dostávali za své služby pozemky. Od toho vznikl název vrchu nad vesnicí Strážná, ale i Stražisko.\n\nK Přemyslovicím patří také osada Štarnov, která byla založena roku 1786 po rozdělení panství dvora přemyslovického. Původně nesla osada jméno Hvězdov podle zájezdního hostince „U Modré hvězdy“. Německé úřady přeložily český název na Sternhaim a Češi zkomolili na Štarnov.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nFarní kostel Všech svatých stojící uprostřed hřbitova měl všechny znaky starých románských vesnických kostelíků. Pravděpodobný vznik původní stavby lze řadit do poloviny 13. století. Byl postaven z lomového kamene. V roce 1933 byl zcela opraven a vymalován. Interiér získal krásnou malbu Jana Kohlera. Nad hlavním oltářem je umístěn obraz Všech svatých. Jedná se o olej na plátně, jehož autorem je profesor František Bsirský a je datován roku 1866. Hřbitov kolem kostela později zrušen a vytvořen na nedaleké stráni pod vrchem Strážná.\nPo roce 1825 postavil Karel Příza, majitel konického panství, letohrádek nazvaný Emercin. Ten v letech 1880–1883 přestavěl majitel velkostatku, brněnský továrník Edmund Bochner, do podoby novogotického zámku se dvěma věžemi a cimbuřím podle návrhu Augusta Prokopa. Ve smrkovém lese za zámkem dal postavit i rodinnou hrobku, v níž je pohřben. Vedla k ní překrásná široká mechová cesta pro jízdu kočárem. Nyní je zarostlá, les byl vykácen a znovu osázen borovicemi.\n\nPotomci Edmunda Bochnera v zámku bydleli do roku 1951, kdy zde byla zřízena celostátní drůbežnická škola přemístěná z Jeseníku. Po spojení přemyslovické školy se Střední zemědělskou technickou školou v Prostějově patřila pod ředitelství v Prostějově a nakonec byla zrušena. Zámek sloužil krátkou dobu jako vzdělávací středisko a v letním období pro účely dětských táborů. V letech 1987–1989 se zde konaly i svatební hostiny. Po sametové revoluci v roce 1989 byl zámek předán původním majitelům, kteří jej prodali. Ve druhém desetiletí jednadvacátého století sloužila původní sýpka jako restaurační zařízení pod názvy „Zámecká restaurace U Daňka“ a „Emercin“. V současné době je pohostinství uzavřeno. Areál zámku je nepřístupný a využíván je jen k soukromým účelům. Většina zámeckých budov je zchátralá a na spadnutí. Lesy patřící k zámku jsou z větší části zdevastované. Zámecké rybníky jsou zanesené, bez ryb a bez jakékoliv údržby.\n\nPři cestě od Prostějova upoutá pozornost větrný mlýn holandského typu z roku 1842, upravený v roce 1952 na obydlí. Mlel ještě v roce 1920. Mlýn byl původně dřevěný, po požáru v 90. letech 19. století zděný. Krátce po II. světové válce za bouře úderem blesku vyhořelo obytné stavení. Se vznikem JZD Přemyslovice přešel do rukou družstva. Částečně byl udržován památkovým úřadem. Po roce 1989 byl vrácen dceři původního majitele. Mlýn má jeden z nejzachovalejších interiérů na Hané.\n\nNa konickém panství byla dcera na vdávání. Při souboji o její ruku zabil Přemysl Bohuslava. Ze zoufalství utekl do lesů, kde se skrýval. Zde postavil milíře a začal pálit dřevěné uhlí. Za nějaký čas jel konický pán na lov za divokou zvěří a v lese zabloudil. Přemysl mu zachránil život, poznali se a pán mu odpustil. Na tomto místě vymýtili les a postavili tvrz a domky. Bylo to místo poblíž staré obchodní cesty zvané Konická. Vedla z královské Olomouce přes Náměšť a Strážiště ke Konici a dále k západu údolím úsobrnské brány do Čech. Tak byly na tomto místě založeny Přemyslovice.\n\nNa tzv. Dolním konci (který je od horního konce vzdálen asi 2km) je fotbalové hřiště, u kterého je také nově vybudovaná čtyřdráhová kuželna, sokolovna, školní tělocvična a v současné době se ke škole přistavuje velká sportovní hala. Nejúspěšnější jsou Přemyslovičtí v kuželkách - hrají II. nejvyšší ligu.\n\nDo Přemyslovic se lze dopravit přímými autobusovými linkami z Prostějova, Olomouce, Moravské Třebové, Svitav a Konice. Železnice obec míjí asi jen třemi kilometry v sousedním Stražisku a Ptení. Po ní se lze dostat do Prostějova, Konice a do Chornic na Svitavsku.\n\n\n\n"}
{"id": "91815", "url": "https://cs.wikipedia.org/wiki?curid=91815", "title": "Ardistan a Džinistan", "text": "Ardistan a Džinistan\n\nArdistan a Džinistan \"(Ardistan und Dschinnistan)\" je román německého spisovatele Karla Maye, který je po románu V Říši stříbrného lva (na který bezprostředně dějově navazuje) mnohými odborníky považován za druhé umělecky nejvýznamnější autorovo dílo.\n\nRomán nejprve vycházel na pokračování v katolickém týdeníku Deutscher Hausschatz z Řezna, první díl v letech 1907-1908 a druhý 1908-1909. První knižní vydání pochází z roku 1909, kdy román vyšel ve dvou dílech jako třicátý první a třicátý druhý svazek Mayových spisů v nakladatelství Friedrich Ernst Fehsenfeld ve Freiburgu. Pod stejnými pořadovými čísly vydává román ve dvou dílech i nakladatelství Karl-May-Verlag v rámci \"Sebraných spisů Karla Maye\". Díly jsou však opatřeny podtituly:\n\nRomán se odehrává ve fiktivních orientálních zemích Sitaře, Ardistanu a Džinistanu, jejichž jména Karel May znal z vyprávění své babičky, jak o tom napsal ve své autobiografické knize Můj život a mé cíle (Ardistan je bažinatá nížina, země nízkých a egoistických forem bytí, zatímco Džinistan je země slunečných hor, humanity a lásky k bližnímu) a bezprostředně dějově navazuje na autorův román V Říši stříbrného lva. V Sitaře vládne tajemná kurdská princezna a přítelkyně Kara ben Nemsího Marah Durimeh. Ta Karu ben Nemsího požádá, aby se svým přítelem Hadží Halefem Omarem vykonal v oblasti Ardistanu a Džinistánu jisté diplomatické poslání, které pomůže ukončit počínající válečný konflikt. Román se pak stává podobenstvím cesty od nízkého smyslového člověka k člověku ušlechtilému. Touto cestou projde v knize vládce Ardistanu, krutý tyran, který se postupně pod vlivem Kara ben Nemsího a dalších podivuhodných událostí (např. džemma mrtvých) stane vlídným vládcem. Zvítězí nad krutými vzbouřenci v bitvě na Alláhově hoře, uzavře mír s vládcem Džinistánu a je mu odhaleno tajemství pro Ardistan životodárného vodního zdroje, který je opět uveden v činnost.\nPrvní české vydání pochází roku 1923, kdy román vyšel ve dvou dílech v překladu Jaroslava Rudloffa a s ilustracemi Josefa Ulricha v pražském nakladatelství Josef Šeba.\n\nPodruhé román vyšel roku 1938 v nakladatelství Toužimský a Moravec v tzv. \"Malé řadě románů Karla Maye\". Román však nevyšel samostatně, ale jako součást osmidílného cyklu V Říši stříbrného lva společně se stejnojmenným románem. V tomto cyklu zabírá zhruba polovinu šestého dílu \"Růže ze Širázu\" a sedmý a osmý díl s názvy \"V bažinách Ardistanu\" a \"Na hoře Alláhově\".\n\nDalší české vydání mohlo vyjít až po padesáti pěti letech, roku 1992, protože komunistickým cenzorům se nemohl líbit náboženský náboj díla a jeho mystika. V tomto roce jej opět společně s románem V Říši stříbrného lva a v členění dle nakladatelství Toužimský a Moravec vydalo plzeňské nakladatelství Laser (stejným způsobem vyšel román i roku 2000 v nakladatelství Levné knihy KMa, Praha). Druhé samostatné vydání pochází pak z let 1998-1999, kdy román vydalo ve třech svazcích v rámci jeho projektu \"Souborné dílo Karla Maye\" brněnském nakladatelství Návrat (překlad Vladimír Šunda, ilustrace Josef Pospíchal).\n\n\n\n"}
{"id": "91825", "url": "https://cs.wikipedia.org/wiki?curid=91825", "title": "AB", "text": "AB\n\nSpojení písmen A a B může mít různé významy:\n\n\n\n\n"}
{"id": "91829", "url": "https://cs.wikipedia.org/wiki?curid=91829", "title": "Stíhací ochrana", "text": "Stíhací ochrana\n\nStíhací ochrana (resp. stíhací či letecké krytí) je označení stíhacích letounů, které poskytují ochranu nějakého prostoru nebo cíle před leteckým úderem nepřítele. Může se jednat o stíhačky doprovázející bombardéry při jejich misi, nebo o stíhačky chránící letadlovou loď či určitý úsek území.\n\nBombardéry nedosahují velkých rychlostí, a tak i přes svou případnou silnou výzbroj kulomety jsou snadným cílem pro nepřátelské stíhací letectvo. Proto se při plánování náletu musí počítat i s doprovodnými stíhači, které chrání bombardéry před nepřáteli. Pokud se toto zanedbá (např. z důvodu nedostatku stíhacích letadel), je pravděpodobné, že nálet skončí neúspěchem a velkými ztrátami bombardérů.\n\n"}
{"id": "91831", "url": "https://cs.wikipedia.org/wiki?curid=91831", "title": "Tomografie", "text": "Tomografie\n\nTomografie znamená v překladu zobrazování v řezech, tedy strukturní zobrazování stavby bez fyzického narušení celku. Zařízení použité pro tomografii je možné formálně nazývat tomograf a výsledný obraz tomogram. Tato metoda je dnes široce používána, např. v lékařství, archeologii, biologii, geofyzice a mnoha dalších vědách. Je založena na matematické metodě zvané tomografická rekonstrukce. Existuje velká řada různých aplikací tomografie, např.:\n\n"}
{"id": "91832", "url": "https://cs.wikipedia.org/wiki?curid=91832", "title": "Láhevník", "text": "Láhevník\n\nLáhevník (\"Annona\") je rod nižších dvouděložných rostlin z čeledi láhevníkovitých (\"Annonaceae\"). Jsou to tropické dřeviny, pocházející zejména z tropické Ameriky. Některé druhy poskytují ovoce.\n\nRozsáhlý rod převážně tropických stromů a keřů. Květy jsou jednotlivé nebo v máločetných květenstvích, výrazné, oboupohlavné, se 3 volnými nebo srostlými kališními lístky a 3 nebo 6 korunními lístky srostlými na bázi nebo volnými. Tyčinek a pestíčků je velký počet. Plodolisty s 1 vajíčkem. Dužnaté jednosemenné měchýřky srůstají v průběhu vývinu v dužnaté souplodí. Semena jsou plochá, vejcovitá, hnědá nebo černá.\n\nRod láhevník (\"Annona\") zahrnuje 100 až 150 druhů, což jej činí po rodu \"Guatteria\" druhým nejpočetnějším rodem čeledi láhevníkovitých. Většina druhů pochází z Nového světa. Několik málo se jich vyskytuje také v Africe. Český název je pravděpodobně odvozený od tvaru plodů, latinský má svůj původ ve výrazu \"annon\", který používali původní obyvatelé Antil Taínové.\n\nVětšina láhevníků poskytuje jedlé ovoce a řada z nich je významná ať už z ovocnářského, medicínského nebo farmakologického hlediska.\n\n\n\n\n"}
{"id": "91838", "url": "https://cs.wikipedia.org/wiki?curid=91838", "title": "Lotyšská vlajka", "text": "Lotyšská vlajka\n\nVlajka Lotyšska je tvořena obdélníkovým listem o poměru 1:2 se třemi vodorovnými pruhy: karmínovým, bílým a karmínovým v poměru šířek 2:1:2.\n\nKarmínově tmavočervená barva symbolizuje krev prolitou v minulých dobách, bílá reprezentuje pravdu, právo, čest a pravdomluvnost občanů. Tmavočervená barva je ve světě nazývána jako „\"lotyšská červeň\"“ a odlišuje lotyšskou vlajku od podobné vlajky rakouské. Bílá a karmínová se staly národními barvami už v době, kdy Lotyšsko s jižním Estonskem tvořily dohromady jeden celek zvaný Livonsko.\n\nJiž v 10.–13. století na území dnešního Lotyšska existovaly nezávislé státní útvary Ersika, Koknese a Tálava. Jejich území bylo dobyto řádem livonských rytířů, který se v roce 1237 spojil s řádem německých rytířů. Ten ovládl Livonsko až do 16. století. V průběhu livonských válek (1558–1583) bylo území rozděleno (1562) mezi Polsko a Švédsko. V roce 1629 získalo Švédsko severozápad území. Po Severní válce (1721) připadla velká část Lotyšska Rusku, které do roku 1795 postupně připojilo i zbytek území. Rusko toto území rozčlenilo na Kuronskou, Livonskou (dnešní jižní Estonsko) a Vitebskou gubernii a na těchto územích začalo užívat ruské vlajky. Ty se tak staly prvními státními vlajkami v moderních dějinách dnešního Lotyšska.\n\nNa konci 60. let 19. století našel tehdejší student, folklorista a pozdější profesor Jēkabs Jūsmiņš (1847—1928) ve \"Starší rýmované kronice Livonského řádu\" z roku 1279 zmínku o užívání praporu s vodorovnými, stejně širokými červeno-bílo-červenými pruhy, starými lotyšskými kmeny v boji proti kmenům estonským. Lotyšská vlajka proto patří k nejstarším na světě. Se vzrůstajícím lotyšským národním hnutí byla tato vlajka v roce 1870 užita lotyšskými studenty Tartuské univerzity v Estonsku poprvé jako etnická vlajka. Popularita vlajky vzrůstala, po okupaci části Lotyšska Německem v roce 1914 se v roce 1915 lotyšské carské jednotky formovaly pod touto vlajkou (není obrázek).\n\nPro možnost záměny s rakouskou vlajkou (ta měla poměr stran 2:3) byl, po návrhu lotyšských umělců, v květnu 1917 změněn odstín červené barvy na etnické vlajce na karmínovou a po doporučení malíře Ansise Cirulise byla změněna šířka bílého pruhu na 1/5 šířky listu. Tato vlajka byla shodná se současnou vlajkou.\n\nPo únorové revoluci v Rusku byla v Lotyšsku ustanovena moc sovětů a země se stala prakticky autonomní ruskou republikou. Kromě rudých praporů s různými revolučními hesly se žádné oficiální vlajky neužívaly. Kromě rudých vlajek (různých poměrů stran, odstínů a někdy s různými revolučními hesly) se jiné vlajky neužívaly. V únoru 1918 bylo celé území Lotyšska obsazeno Německem. 3. března podepsalo sovětské Rusko s Německem Brestlitevský mír, tuto smlouvu však 13. listopadu 1918 anulovalo. Po odchodu Němců bylo 18. listopadu na části území vyhlášeno nezávislé Lotyšsko. Neoficiální vlajkou se stala vlajka shodná s vlajkou současnou.\n\nLotyšsko muselo čelit útokům ze sovětského Lotyšska, kde byla v lednu 1919 vyhlášena Sovětská socialistická republika Lotyšska. Vlajkou, popsanou v článku 30 ústavy z 15. ledna 1919, byla rudá vlajka s písmeny \"S.S.R.L.\" nebo nápisem \"Socialistická sovětská republika Lotyšska\". Nebyl určen poměr stran vlajky, barvy ani jazyk písmen. Pravděpodobně se užívala žlutá písmena v Lotyštině: \"L.S.P.R.\" neboli \"Latvijas Sociālistiskā Padomju Republika\". 13. ledna 1920 bylo území sovětského Lotyšska dobyto příznivci lotyšského premiéra Kārlise Ulmanise a SSRL zanikla. Nezávislost Lotyšska byla sovětskou vládou uznána 11. srpna 1920.\n\n10. srpna 1922 vydal lotyšský kabinet ministrů výnos \"O státní a obchodní vlajce, vlajkách osobních, služebních, rezortních a vlajkách válečných lodí\", který potvrzoval vlajku z roku 1918, avšak s poměrem stran 2:3. 6. ledna 1923 byl schválen zákon s účinností od 20. ledna stejného názvu, ale s uvedeným poměrem stran vlajky 1:2.\n\nV říjnu 1939 si Sovětský svaz vynutil smlouvu o vzájemné pomoci. 17. června 1940 vstoupila Rudá armáda na lotyšské území a 21. července byla vyhlášena Lotyšská sovětská socialistická republika, která byla 5. srpna začleněna do Sovětského svazu. Na mezinárodní úrovni byla země reprezentována sovětskou vlajkou.\n\n25. srpna 1940 byla při přijetí ústavy Lotyšské SSR zavedena lotyšská státní vlajka (popsaná v článku 117) o poměru 1:2, která byla tvořena rudým listem se zlatým srpem a kladivem v žerďovém, horním rohu, nad nimiž jsou zlatá písmena. Nedokonalý popis byl 6. září usnesením prezidia Nejvyššího sovětu LoSSR doplněn: zkřížený srp a kladivo měl nad sebou písmena LPSR a zabíral 1/8 plochy vlajky.\n\nZa II. světové války bylo Lotyšsko v letech 1941–1944 okupováno Německem a patřilo od 1. září 1941 jako \"Generální okres Lotyšsko\" (Generalbezirk Lettland) pod Říšský komisariát Ostland (Reichskommissariat Ostland). Užívaly se tehdejší německé vlajky, od 18. listopadu 1941 bylo Generálnímu direktoriátu a místním orgánům samosprávy povoleno vyvěšovat (spolu s německou vlajkou) i lotyšskou červeno-bílo-červenou vlajku. Během července až listopadu roku 1944 bylo Lotyšsko dobyto zpět sovětskými vojsky a opět zavedeny symboly z roku 1940.\n\n17. ledna 1953 byla výnosem prezidia Nejvyššího sovětu LoSSR schválena nová vlajka svazové republiky, schválená následně 23. února zákonem, který změnil čl. 116 ústavy. Vlajka byla tvořena listem o poměru 1:2, na nějž je položeno pět různobarevných polí: rudé, široké 2/3 šířky vlajky, dvě a dvě zvlněná pole - střídavě bílá a modrá. V horním rohu je v rudém poli ve vzdálenosti 1/5 délky listu zobrazen zlatý srp s kladivem a nad nimi rudá, zlatě lemovaná, pěticípá hvězda. Přesné rozměry byly stanoveny až \"Nařízením o státní vlajce Lotyšské SSR\" - schváleným 28. února 1967 výnosem prezidia Nejvyššího sovětu LoSSR. 27. dubna 1981 byla tato vlajka usnesením Nejvyššího sovětu LoSSR změněna: na lícové straně byl vypuštěn emblém srpu, kladiva a hvězdy. Změna se však v praxi prakticky neuplatňovala.\n\nV průběhu uvolňování režimu na konci 80. let byla 7. října 1988 uznána Nejvyšším sovětem LoSSR lotyšská vlajka z let 1918–1940 za národní symbol země. 11. listopadu 1988 byla vlajka na Rižském zámku poprvé vyvěšena. 15. února 1990 (s účinností od 27. února 1990) schválil tento orgán změnu článků 168–170 ústavy a vlajka se stala státní vlajkou Lotyšské SSR. 4. května 1990 byla přijata deklarace o svrchovanosti Lotyšska v rámci SSSR a název země byl změněn na \"Lotyšská republika\". 21. srpna 1991 byla vyhlášena plná nezávislost.\n\n\n"}
{"id": "91843", "url": "https://cs.wikipedia.org/wiki?curid=91843", "title": "Asymptota", "text": "Asymptota\n\nAsymptota (asymptotická přímka) určité křivky je taková přímka, jejíž vzdálenost od této křivky se limitně blíží k nule, když se jedna nebo obě souřadnice blíží nekonečnu. Asymptotický je vztah dvou veličin, které se k sobě limitně přibližují. Slovo je z řec. \"asymptótos\", neshodný.\n\nMějme bod formula_1 rovinné křivky a přímku formula_2. Označme vzdálenost bodu formula_1 od přímky jako formula_4. Pokud alespoň jedna souřadnice bodu formula_1 roste nade všechny meze a současně formula_6, pak se přímka formula_2 nazývá asymptotou.\n\nAsymptotu grafu funkce rozlišujeme se směrnicí a bez směrnice.\n\nPřímka formula_8 je asymptotou grafu funkce formula_9 se směrnicí právě tehdy, jestliže platí:\n\nJe-li rovnice asymptoty formula_8, potom platí:\n\nJe-li funkce formula_9 definovaná pro formula_15, potom graf funkce \"f\" má asymptotu bez směrnice právě tehdy, jestliže existuje alespoň jedna jednostranná nevlastní limita v bodě \"a\".\nRovnice takové asymptoty je potom\n\nAsymptotou kuželosečky je mezní poloha tečny kuželosečky - přímka, která se ke kuželosečce neomezeně blíží, ale nemá s ní žádný společný bod.\n\nPokud lze rovnici křivky zapsat jako\npřičemž formula_18, pak přímka formula_19 je asymptotou dané křivky.\n\nPlatí-li pro křivku formula_9 vztah formula_21, pak asymptotou křivky je přímka formula_22.\n\nObdobně lze tvrdit, že pokud pro křivku formula_23 platí formula_24, pak asymptotou křivky je přímka formula_25.\n\n\n"}
{"id": "91844", "url": "https://cs.wikipedia.org/wiki?curid=91844", "title": "Seismická tomografie", "text": "Seismická tomografie\n\nSeismická tomografie je obdobou lékařské počítačové tomografie, která používá digitální seismogramy k rekonstrukci stavby Země (v budoucnosti snad také jiných planet). Využívá se principu tomografické rekonstrukce, který bere v úvahu nestejné časy šíření seismických vln přicházejících z různých směrů skrze zkoumané prostředí. Výsledkem je potom 3D model variací rychlostí v zemském nitru od svrchní kůry až po spodní plášť. Pro zemský plášť, ve kterém je dominantním jevem termální konvekce, je se znalostí minerálového složení prostředí možno tyto výsledky převést na teplotní odchylky – díky tomu se daří zobrazit např. vzestupné horké plumy či zanořující se studené tektonické desky.\n\n"}
{"id": "91845", "url": "https://cs.wikipedia.org/wiki?curid=91845", "title": "Ekonomická antropologie", "text": "Ekonomická antropologie\n\nEkonomická antropologie je část ekonomické teorie, která se zabývá výzkumem ekonomických systémů a jejich vztahů k člověku.\n\nJejím předmětem je komparativní výzkum ekonomických systémů, procesů a institucí v tradičních i moderních společnostech v čase a prostoru. Původně byly v centru zájmu ekonomických antropologů analýzy ekonomických struktur a činností v tradičních rodových společnostech, později, pod vlivem procesů modernizace a industrializace, které začaly probíhat také v rozvojových zemích, antropologové rozšířili spektrum zájmů na studium procesů ekonomické transformace lovecko-sběračských a rolnických společností ve společnosti industriálního typu.\n\n1. \"Tržní směna\" – v dnešní době jediný možný typ hospodaření. Platí systém komodifikace (komodita = obchodovatelná jednotka, jejíž hodnotu lze vyjádřit v ceně); v tržní směně je nejdůlěžitějším prvkem platidlo, v jehož míře se dá vyjádřit hodnota jakékoli komodity.\n\n2. \"Reciprocita\" (= systém obdarovávání) – reciprocita funguje na základě očekávání protislužby.\n3.\" Redistribuce\" – moc a majetek jsou centralizovány do rukou jednoho člověka (headman, náčelník), který přerozděluje zdroje mezi jednotlivé skupiny a jedince\n\n\n"}
{"id": "91853", "url": "https://cs.wikipedia.org/wiki?curid=91853", "title": "Antropologie města", "text": "Antropologie města\n\nAntropologie města (také urbánní etnologie, etnologie města nebo urbánní antropologie) představuje výzkumnou orientaci v antropologii využívající antropologických metod a technik ke studiu kultury současných městských společností. Rozšíření výzkumného záběru antropologie o problematiku studia komplexních společností souvisí s proměnami tradiční kultury přírodních národů v procesu akulturace a s odhalením důsledků urbanizace a industrializace pro sociokulturní přeměny společnosti. Jedná se o studium kultury v městském prostředí. Zkoumají se rozličné oblasti hmotné i duchovní kultury jako jsou např. vazby bydlištěm a pracovištěm, vazby mezi lidmi, folklorní projevy (fámy, pověsti, anekdoty, nápisy na zdech), religiozita, zvykosloví, etnicita, migrace, zdraví, ekonomika, subkultury, život na sídlištích, fenomén chalupářství apod.\n\nOblast urbánní antropologie byla antropology rozvíjena od 40. let 20. století. Počátky vědeckého zájmu o městské prostředí spadají již do 20. let 20. století a jsou spojeny s Chicagskou sociologickou školou. Etnologická bádání probíhala od 60. let 20. století, kdy vznikaly první práce zabývající se životem dělnické třídy v Praze, Brně, Ostravě, Bratislavě. Prvními domácími etnology zpracovávajícími problematiku městské kultury byly Olga Skalníková, Karel Fojtík, Václav Frolec.\n\n\n"}
{"id": "91854", "url": "https://cs.wikipedia.org/wiki?curid=91854", "title": "Hodnoty", "text": "Hodnoty\n\nHodnoty jsou výsledky, případně měřítka hodnocení. V přírodních vědách se hodnotou obvykle míní číselný výsledek měření, údaj měřicího přístroje. Podobně v ekonomii se hodnotou míní to, co lze vyjádřit cenou (směnná hodnota). V běžné řeči a ve filosofii znamenají to, čeho si jednotlivci nebo skupiny váží, cení, za co jsou ochotni něco obětovat, případně zaplatit.\n\nHodnoty jako metaforu zavedl do filosofie německý myslitel Rudolf Hermann Lotze v polovině 19. století, aby naopak vyjádřil to, čím se naše hodnocení řídí nebo orientuje. Na rozdíl od starších pojmů dobra a zla nebo ctnosti a neřesti, které mají absolutní povahu (buď – anebo, ano nebo ne), počítá pojem hodnot s tím, že i naše hodnocení bývají odstupňovaná (více - méně, lepší – horší) a často vycházejí z porovnávání.\n\nV běžném životě musí člověk neustále hodnotit a vybírat, a i když neví, co je dokonale dobré (levné, kvalitní, spolehlivé, úsporné, zdravé, etické atd.), obvykle se dokáže zorientovat v tom, co je lepší a co horší. Dává jedné věci přednost před jinou a dovede to i zdůvodnit nebo aspoň vysvětlit; proto se někdy hovoří o preferencích. Asi tak, jako horolezec nemusí mít před očima vrchol, který chce zlézt, ale vystačí si s průběžnou orientací směru, například „vzhůru – dolů“. Hodnotami pak Lotze rozumí jakési úběžníky, myšlené vrcholky či krajnosti žádoucího, tedy toho, za čím jdeme („kladné hodnoty“), anebo naopak nežádoucího, toho, čemu se vyhýbáme („záporné hodnoty“).\n\nJak upozornil Jan Patočka, je však důležité mít na paměti, že se jedná o myšlené, ideální úběžníky, ne o věci, které „někde existují“ samy o sobě. „Hodnoty se projevují jen v hodnocení a tvoří se v jeho průběhu, za chodu, v závislosti na celé axiologické zkušenosti“. Podle Clyde Kluckhohna a T. Parsonse hodnoty nelze chápat jako „chtěné věci“, nýbrž jako „představy o žádoucím (\"desirable\")“.\n\nHodnoty tedy nelze chápat úplně odděleně, nýbrž vždy tvoří uspořádané soustavy, hierarchie hodnot. Tak se také nejčastěji zkoumají v sociologii: v dotazníku se od respondentů žádá, aby připravený seznam obecných hodnot zhodnotili, to jest uspořádali. Na základě takových výzkumů se pak hovoří o hodnotové orientaci (např. na úspěch, moc, rodinu a podobně).\n\nJakožto výsledek (něčího) hodnocení je hodnota v tomto smyslu vždy hodnotou pro někoho, a má tedy subjektivní ráz. Zkušenost nicméně ukazuje, že hodnocení různých lidí se často podobají nebo dokonce shodují, zejména pokud tito lidé patří do téže společnosti, k téže kultuře nebo mají společné zkušenosti. Výchova a obecná kultura, v níž člověk vyrostl a žije, má tedy na jeho hodnocení značný vliv a soustava hodnot je naopak charakteristikou určité kultury. Společenské a kulturní hodnoty se někdy vyjadřují ve společenských a kulturních normách a společnost pak může více či méně důrazným způsobem vymáhat jejich dodržování.\n\nLze-li mluvit o hodnotách určité skupiny a kultury, vzniká otázka, zda jsou nějaké hodnoty společné všem lidem čili univerzální. Některá emotivní „hodnocení“ – například odpor k hadům a pavoukům – jsou patrně vrozená a máme je společná i s některými primáty. Jsou to ovšem spíš instinktivní obranné reflexy, součást „pudu sebezáchovy“ než skutečná, to jest racionální a uvážená hodnocení. Ovšem už sociologické výzkumy hodnotových orientací nutně předpokládají, že lze sestavit seznam více méně obecných hodnot, jež mají u různých lidí jen rozdílné váhy či platnost.\n\nNa druhé straně také víme, že příslušníci různých kultur se často liší právě ve svých hodnoceních. Tak se v současných západních společnostech dává přednost jednotlivci před skupinou (např. rodinou jako celkem), kdežto v tradičních společnostech a v soudobém islámu tomu bývá naopak. Podobné rozdíly lze najít i v hodnocení majetku, cti, věrnosti a podobně.\n\nDiskuse o hodnotách dostává v posledních letech velmi praktický ráz, zejména ze dvou důvodů:\n\n\n\n"}
{"id": "91858", "url": "https://cs.wikipedia.org/wiki?curid=91858", "title": "Irena Dousková", "text": "Irena Dousková\n\nIrena Dousková (* , Příbram) je česká spisovatelka, především prozaička.\n\nNarodila se v roce 1964 v Příbrami. Pochází z divadelní rodiny, matka a otčím byli herci v příbramském divadle. Původní jméno Irena Freistadtová si v 70. letech změnila, jednalo se o otcovo příjmení, a přijala matčino dívčí jméno. Otec Petr Freistadt působil jako divadelní režisér, roku 1964 emigroval do Izraele. V roce 1976 se autorčina rodina přestěhovala do Prahy. Vystudovala gymnázium, v letech 1983–1985 pracovala jako knihovnice a sekretářka, poté byla přijata na Právnickou fakultu Univerzity Karlovy, kterou roku 1989 úspěšně absolvovala a získala titul Mgr. Vykonávání právnické praxe se však nevěnuje. Po ukončení vysokoškolského studia pracovala jako dramaturgyně v kulturním středisku v Praze. Později působila převážně jako novinářka (např.: týdeník Svobodný hlas, Mladá fronta, časopis České stomatologické komory, časopis Židovské liberální unie Hatikva, měsíčník Maskil). V současnosti působí jako spisovatelka z povolání.\n\nDo českého literárního kontextu Irena Dousková vstoupila nejprve jako básnířka, a to roku 1988. Vystupovala jako členka literárně-dramatického spolku LiDi, který prezentoval své básnické texty v pražské Viole. Roku 1988 vznikl příležitostně rozšiřovaný Almanach Spolku LiDi a v roce 1991 básnická sbírka, jež měla recesní název Kadění a byla vytištěna v nákladu 200 kusů na role toaletního papíru. Časopisecky autorka publikovala např. v Literárních novinách, Mladé frontě, Hostu, Tvaru aj.\nO několik let později se autorka začala věnovat převážně tvorbě prozaické. Od počátku jejímu vypravěčskému charakteru nejvíce vyhovovaly především žánry střední epiky.\n\nMezi hlavní charakteristické rysy autorčiny tvorby, a to jak básnické, tak i převažující tvorby prozaické, patří úsporné vyjádření se smyslem pro situační zkratku, ironii a pointu. Řada příběhů se vyznačuje autobiografickým východiskem a osobními zkušenostmi. V mnoha dílech se projevuje i bytostný zájem o judaismus.\n\nČtenářsky nejoblíbenějším a ze strany literární kritiky nejúspěšnějším textem se stala autorčina druhá próza, román \"Hrdý Budžes\". Podle tohoto románu vzniklo stejnojmenné divadelní představení s Bárou Hrzánovou v hlavní roli (Divadlo Antonína Dvořáka Příbram).\n\nNa počátku devadesátých let vydala sbírku básní \" Pražský zázrak\". Její prozaickou prvotinou je román v dopisech \"Goldstein píše dceři\", po něm následoval \"Hrdý Budžes\". Její třetí kniha nese název \"Někdo s nožem\". Nadále se věnuje žánru povídky: sbírky povídek \"Doktor Kott\" a \"Čím se liší tato noc\". Na knihu \"Hrdý Budžes\" autorka navazuje prózou \"Oněgin byl Rusák\", kterou spolu s režisérem Janem Bornou zdramatizovala pro pražské Divadlo v Dlouhé. V roce 2009 vychází sbírka \"Bez Karkulky\", po prozaické tvorbě se autorka tímto dílem vrátila k básním. V této sbírce vystupuje jako básnířka úzkosti, ale i naděje. Roku 2011 vychází kniha s názvem \"Darda\". Tento tragikomický příběh představuje závěrečnou část autorčiny volné trilogie – \"Hrdý Budžes\", \"Oněgin byl Rusák\", \"Darda\". Darda byla uvedena v Divadle Na Jezerce v roce 2012. V hlavní roli Heleny Součkové se opět představila Bára Hrzánová. \"Medvědí tanec\" je prozatím posledním prozaickým dílem, jež vyšlo v roce 2014. Román přináší pozoruhodný syžet: poslední měsíce nemocného Jaroslava Haška na Lipnici.\n\n\n\"Jak jsem nedostala slepák\"\n\nLampiónovej průvod se pěkně vydařil. Koupila jsem si krásnej růžovej lampión s modrejma kytičkama, ale shořel mi hned odpoledne, když jsem si ho chtěla vyzkoušet. Musela jsem si jít pro novej a ten už tak hezkej nebyl, už měli jenom žlutý a zelený. Ale hlavně, že mě Pepa s Kačenkou pustili. Málem mě nepustili, protože nechtěli, abych šla sama, a se mnou jít taky nechtěli. Lampiónovej průvod se dělá kvůli Velký říjnový socialistický revoluci a tu voni neslavěj. Nakonec Kačenka přemluvila Pepu, aby šel jako v povzdálí za tím průvodem, tam, co už je tma, a vyzvednul si mě, až to skončí.\nŠli jsme od sochy Vladimíra Iljiče Lenina až k soše Klementa Gottwalda, přes celej Ničín. Pořád jsem se ohlížela, jestli nezahlídnu Pepu. Neviděla jsem ho, ale hned jak byl konec, najednou se odněkud vynořil, úplná bojovka.\n\nPovídku Ireny Douskové \"Zdroj čisté radosti\" přeložil do jihoindické kannadštiny přírodovědec žijící v Brně Nagavalli Subbanna Kiran. Povídka vyšla v internetovém časopise \"Ruthumana\".\n\n"}
{"id": "91863", "url": "https://cs.wikipedia.org/wiki?curid=91863", "title": "Basiliskos", "text": "Basiliskos\n\nBasiliskos nebo také Flavius Basiliscus byl uzurpátor východořímského trůnu v letech\n475–476.\n\nByl konzulem pro rok 465 a velel neúspěšné kampani proti vandalskému králi Geiserichovi v roce 468. Jeho sestrou byla Verina, manželka císaře Leona I.\n\nNepřátelství mezi ním a novým císařem Zenonem vyústilo v palácový převrat, při kterém Zenon uprchl a Basiliskos byl uveden na trůn. Když se Zenon vrátil z exilu a oblehl Konstantinopol, přivedla Basiliskova neschopnost a obecné nepřátelství vůči němu senát k rozhodnutí otevřít brány města jeho předchůdci a dovolit mu opět nastoupit na trůn.\n\nPrameny uvádějí, že Basiliskos pak uprchl do bezpečí kostela, potom však vydal sebe a svou rodinu Zenonovi pod příslibem, že nebude prolita žádná krev. Zenon svůj slib dodržel: Uvěznil své zajatce do prázdné vodní nádrže, kde se později udusili.\n\n\n"}
{"id": "91870", "url": "https://cs.wikipedia.org/wiki?curid=91870", "title": "Don Giovanni", "text": "Don Giovanni\n\nDon Giovanni, plným názvem Il dissoluto punito ossia il Don Giovanni (\"Potrestaný prostopášník aneb Don Giovanni\"), je dvouaktová dramatická opera Wolfganga Amadea Mozarta na libreto Lorenza da Ponte. Světovou premiéru měla v Nosticově (dnes Stavovském) divadle v Praze 29. října 1787 za účasti skladatele. Námětem je život a smrt svůdníka, známého v literatuře také jako Don Juan.\n\nBývá nazývána \"operou oper\", čímž se naznačuje, že jde o jednu z vůbec nejlepších oper, které kdy byly složeny.\n\nObjednávku na operu \"Don Giovanni\" dostal Mozart během svého pražského pobytu v lednu 1787. Byl zde svědkem velkého úspěchu své předchozí opery Figarova svatba, která ve Vídni naopak propadla. Na opeře Mozart pracoval během následujících měsíců, ale dokončoval ji až po příjezdu do Prahy 4. října 1787.\n\nV Praze Mozart navštěvoval také manžele Duškovy, skladatele Františka Xavera Duška a jeho manželku, pěvkyni Josefínu Duškovou, kteří bydleli v Bertramce na Smíchově, který tehdy ještě nepatřil mezi pražská města.\n\nDon Giovanni je opera o dvou dějstvích. Její děj se odehrává ve Španělsku v 17. století.\n\nLeporello čeká před komturovým domem na svého pána, který se tam vloudil, aby svedl komturovu dceru donnu Annu. Z domu vybíhá don Giovanni pronásledovaný Annou, které přibíhá na pomoc také starý komtur. Don Giovanni komtura zabíjí v souboji a prchá. Anna přivolává na pomoc svého snoubence dona Ottavia a prosí ho, aby vyhledal vraha a pomstil smrt jejího otce.\n\nV dalším obraze se don Giovanni snaží svést Zerlinu, když před tím poslal jejího snoubence Masetta spolu se svým sluhou Leporellem do hospody. Když to již vypadá, že don Giovanni bude mít u Zerliny úspěch, vchází jeho opuštěná milenka, donna Elvíra, a Zerlinu odvádí. Don Ottavio a donna Anna žádají dona Giovanniho o pomoc při hledání vraha starého komtura - ani jeden z nich netuší, že vrahem je sám don Giovanni. Během rozhovoru nakonec Anna poznává podle hlasu dona Giovanniho a opakuje prosbu, aby Ottavio pomstil jejího otce.\n\nDon Giovanni pozve Zerlinu a Masetta, kteří slaví svatbu, a ostatní svatebčany k sobě do paláce na oslavu, neboť doufá, že se mu přitom podaří dokončit svádění Zerliny. Na oslavu se v maskách dostávají i Elvíra, Anna a Ottavio. Masetto zabrání Giovannimu ve svedení Zerliny a Elvíra s Annou odhalují dona Giovanniho jako vraha. Ten si však mečem proklestí cestu ven a uprchne.\n\nDon Giovanni se snaží svést komornou donny Elvíry a za tím účelem si vymění plášť a klobouk s Leporellem. Leporello převlečený za Giovanniho odvádí Elvíru pryč z domu, je však zastaven Annou a Ottaviem, takže musí odhalit, že není tím, za koho se vydává.\n\nDon Giovanni se na útěku setkává s Leporellem na hřbitově a vychloubá se svými činy přímo před sochou starého komtura. Socha promluví, kárá Giovanniho za jeho hříchy a přijímá jeho posměšné pozvání na hostinu.\n\nV paláci se donna Elvíra snaží naposledy přemluvit dona Giovanniho k nápravě, ale je odmítnuta. Giovanni nechává připravit hostinu a socha komtura opravdu přichází. Při podání ruky na stvrzení slibu klesá don Giovanni v bolestech k zemi a propadá se do pekla.\n\nKe konci opery je zkáza dona Giovanniho s uspokojením komentována Annou, Ottaviem, Masettem i Zerlinou a donna Elvíra odchází do kláštera. \n\nDon Giovanni patří mezi nejhranější opery světa. V sezóně 2015/2016 byla devátá nejhranější (2 299 představení v 473 inscenacích). Mezi významné nebo zajímavé inscenace patří např.:\n\n\n\n"}
{"id": "91872", "url": "https://cs.wikipedia.org/wiki?curid=91872", "title": "Televizor", "text": "Televizor\n\nTelevizní přijímač čili televizor, často nepřesně nazývaný televize, je označení pro koncové zařízení pro příjem televizního vysílání (obvykle se jedná o zvláštní elektronický přístroj), na kterém lidé sledují televizní vysílání nebo vysílání průmyslové televize.\n\nPrvní přenos obrazu se uskutečnil v roce 1926 v Londýně. Za úspěchem stojí Skot John Logie Baird. V roce 1928 provedl první dálkový přenos obrazu mezi Londýnem a New Yorkem. První mechanické televize byly prodávány do roku 1934. Poté se prodávaly jen elektronické.\n\nV roce 1944 byla poprvé představena Bairdem zcela první elektronická barevná televize.\n\nPrvní televize v Československu byla sestavena v roce 1935 docentem Jaroslavem Šafránkem.\n\nV televizorech se dříve (mimo doby vzniku televize a televizorů) používala výhradně klasická televizní obrazovka na bázi katodové trubice (CRT), později plazmové obrazovky a LCD (tekuté krystaly). Dnes převažují LED televize (klamavé označení; jedná se o LCD televize, jejichž LCD panely jsou podsvětleny bílými LED diodami, nikoliv CCFL trubicemi) a tzv. „3D televize“, které umí zobrazovat i vysílání a filmy stereoskopicky („ve třech rozměrech“). Současné televize umožňují hybridní způsob vysílání HbbTV („hybridní TV“) a přístup na internet (televizi lze ovládat pomocí klávesnice a myši zapojené v USB). Televize umožňují komunikaci s PC, prohlížení fotografií a videí uložených na flash paměti. Televize s operačním systémem (např. Android) mívají funkce tzv. smart TV („chytré TV“).\n\nNedílnou součástí každého televizního přijímače je zvukový díl. U analogového televizoru je to vlastně rozhlasový přijímač pro příjem FM (frekvenční modulace), který přijímá signál, jehož kmitočet se (v naší normě) liší o 6,5 MHz od kmitočtu obrazového signálu.\n\nParadoxem současných typů (analogových i digitálních) televizorů je poměrně nízká kvalita zvukové části (kvůli tenkému profilu) — televizory ze sedmdesátých nebo osmdesátých let dvacátého století mají zvukový díl (a tím i reprodukci zvuku) podstatně kvalitnější.\n\nK televizoru je možno také připojit další zařízení určená pro přehrávání nebo záznam televizního obrazu a zvuku, např. videorekordér, videokameru, DVD přehrávač, DVD rekordér, digitální fotoaparát, herní konzole, HDD apod.\n\nKromě toho lze televizní vysílání také sledovat na obrazovkách počítačů. V takovém případě se může jednat o:\n\n\n"}
{"id": "91884", "url": "https://cs.wikipedia.org/wiki?curid=91884", "title": "J. H. Krchovský", "text": "J. H. Krchovský\n\nJ. H. Krchovský, vlastním jménem Jiří Hásek (* 22. dubna 1960 Praha) je český básník a hudebník. V době komunistického režimu publikoval v samizdatu.\n\nŽije střídavě v Praze a Brně-Komíně, na Ruském vrchu, pod pohřebištěm asi stovky vojáků Rudé armády (odtud údajně pochází jeho pseudonym „Krchovský“).\n\nV samizdatu publikuje od svých dvaceti let. Od roku 2007 hraje na kytaru a zpívá v kapele Krch-off band. 16. ledna 2009 kapela pokřtila své první CD \"Naposled\". Jeho texty byly zhudebněny různými dalšími interprety, např. Milanem Hlavsou (The Plastic People of the Universe) a Vladimírem Václavkem, kapelami Hudba Praha, Divoký srdce, Echt! nebo Nahoru po schodišti dolů band.\n\nVystupuje též na autorských čteních. Věnuje se i kreslení, sbírku \"Mladost - Radost…\" si J. H. Krchovský ilustroval sám.\n\nAutorovo dílo je po formální stránce velmi precizní (píše nejčastěji v daktylických a jambických verších), je charakteristické dekadentní stylizací, zálibou ve zobrazování smrti, děsu, erotiky.\n\nJeho báseň \"Na samém konci\" zdobí fasádu domu v nizozemském městě Leiden.\n\nJe laureátem Ceny Revolver Revue za rok 1992.\n\n\n\n\n\n"}
{"id": "91886", "url": "https://cs.wikipedia.org/wiki?curid=91886", "title": "Koncesionářský poplatek", "text": "Koncesionářský poplatek\n\nKoncesionářský poplatek (poplatek z přijímače) je poplatek, který v řadě zemí slouží k úplnému nebo částečnému financování televizního či rozhlasového vysílání (veřejnoprávních médií) a je vybírán za příjem televizního a rozhlasového signálu nebo za vlastnictví takového přijímače. Tím, že je financování odděleno od vlivu státního rozpočtu, je koncesionářský poplatek považován za garanci nezávislosti médií.\n\nV evropských státech se v roce 2016 pohybovala roční cena poplatků mezi 9 a 420 eury. Cena v ČR odpovídala přibližně 80 eurům/rok. Reálnou hodnotu poplatku však ovlivňuje také parita kupní síly.\n\nV ČR je stanoven zákonem č. 348/2005 Sb. o rozhlasových a televizních poplatcích. Fyzická osoba má v České republice povinnost platit měsíční paušální poplatek za možnost příjmu televizního a rozhlasového vysílání, podnikatel pak platí za každý přístroj použitý k podnikání zvlášť. Z poplatků je financován provoz a rozvoj České televize a Českého rozhlasu, jako provozovatelů tzv. veřejné služby.\n\nOd 1. ledna 2008 je v ČR stanovena měsíční výše televizních poplatků na 135 Kč (dříve 120 Kč) a rozhlasových poplatků na 45 Kč (dříve 37 Kč). \"Černý posluchač\" je v případě odhalení povinen kromě dlužných poplatků zaplatit také přirážku 5 000 Kč za nenahlášený rozhlasový přijímač a 10 000 Kč za televizor.\n\nOd poplatků jsou osvobozeny:\n\n"}
{"id": "91887", "url": "https://cs.wikipedia.org/wiki?curid=91887", "title": "Miloslav Topinka", "text": "Miloslav Topinka\n\nMiloslav Topinka (* 4. července 1945 Nový Etynk u Jindřichova Hradce, dnes Nová Včelnice) je český básník a esejista.\n\nPatří k mladší vlně básníků tvořících od 60. let 20. století. Vystudoval psychologii na Filozofické fakultě Univerzity Karlovy. Roku 1968 se zúčastnil studentské Expedice Lambaréné. Byl redaktorem měsíčníku Sešity (do jeho zastavení). Poté pracoval jako psycholog, úředník či překladatel (v letech 1980–7 pracoval v Casablance). Věnuje se i práci překladatelské a editorské (např. knihy J. Koláře, V.  Linhartové, R. Gilbert-Lecomta ad.) Žije v Praze.\n\nJeho hlavními tématy jsou – jeho slovy – „trhlina“, a „mlčení“. To jest, jak se z osobního úkrytu prodrat do duchampovské čtvrté dimenze, a jak se otvor do tohoto jiného světa stává místem pro celanovský \"nátlak světla\" (a o nebezpečích tam číhajících); dále pak otázka proč etapy odmlčení či zmlknutí patří k psaní (jedno z jeho interview má název „Kdo si něco začal s poesií, musí si položit základní otázku: proč Rimbaud přestal psát?“ (Host, 7/2003), v níž souhlasí s Rimbaudem, že „Hlavním dílem básníka je jeho existence“. Ve své knize \"Trhlina\" používá experimentální techniky jako jsou průhledné papíry, otvory ve stránkách a podobně, aby umožnil čtenáři jiný pohled na text. V knize se objevují nejen jeho erbovní autoři jako Gérard de Nerval a Rimbaud, ale i Hermann Buhl, a místa jako Hirošima.\n\n\n\n\n\n\n\n"}
{"id": "91889", "url": "https://cs.wikipedia.org/wiki?curid=91889", "title": "Maskulinismus", "text": "Maskulinismus\n\nMaskulinismus je název pro komplex ideologií, sociálních teorií a politických hnutí, jejichž cílem je výzkum a potírání jevů, jež lze považovat za projevy a součást utlačování mužského pohlaví. Maskulinistické hnutí je velice různorodé a štěpí se na mnoho křídel a směrů – od umírněných jedinců a hnutí upozorňujících na domácí násilí páchané na mužích až po mužský šovinismus.\nNa rozdíl od feminismu je maskulinismus poměrně novým hnutím, které bojuje nejen za práva mužů, ale především za nalezení jejich skutečné identity nezávisle na projektu feminismu. Velmi známými aktivisty jsou např. Robert Johnson, Joseph Pleck, Dr. Hugo de Garis nebo úplná legenda Warren Farrell.\n\nZcela zvláštní je pak hnutí mystického maskulinismu, které hledá „vnitřního“ muže a jakési hlubší vrstvy zkušenosti „být mužem“. Někdy se toto hnutí také nazývá mytopoetický a jungiánský maskulinismus nebo „expresivní mužské hnutí“ (známým guruem, který používá tento termín je Robert Bly). Mužskou prací se zde rozumí hlavně vnitřní práce na sobě a jakési psychologické poznávání sebe sama jako muže. \n\nMaskulinismus usiluje o vysvobození mužů ze zažitých rolí, kvůli kterým trpí nejen ženy, ale především samotní muži. Trpí tím např. jejich zdraví, protože se od nich očekává, že budou pracovat více než ženy, nebo také jejich osobní život, když je jim odepřeno otcovství při rozvodu s argumentem, že jsou muži a o děti se neumějí starat. Zažité genderové role se vlastně nehodí ani mužům, ani ženám, ale přesto se neumějí dohodnout, jak tento stav změnit.\n\n"}
{"id": "91894", "url": "https://cs.wikipedia.org/wiki?curid=91894", "title": "Chris Pitman", "text": "Chris Pitman\n\nChris Pitman (* 25. února 1961) je americký hudebník a klávesista. V současnosti je klávesistou kapely Guns N' Roses, se kterou spolupracuje od roku 1998. Je také zakládajícím členem kapel Replicants, Zaum, a Lusk.\n"}
{"id": "91896", "url": "https://cs.wikipedia.org/wiki?curid=91896", "title": "Horní Planá", "text": "Horní Planá\n\nHorní Planá (německy \"Oberplan\") je město ležící na Šumavě na severním (levém) břehu vodní nádrže Lipno. Nachází se na rozhraní Vltavické brázdy a Želnavské hornatiny, na svahu Houbového vrchu – v nadmořské výšce 776 m a je nejvýše položeným městem v Jihočeském kraji. Žije zde  obyvatel. Horní Planá je jednou z obcí s největším územím. (6.místo).\n\nPůvod názvu města je slovanský. Název vznikl z přídavného jména \"planá\", ve smyslu pustá nebo neobdělávaná. Jeden z prvních názvů Plané byl Planá pod Vítkovou horou (v latinských textech \"Plana de Monte Vitconis\"). Někdy okolo roku 1598 bylo městečko rozděleno na Horní Planou a nedoloženou Dolní Planou. V 17. století se v němčině začal používat název \"Oberplan.\"\n\nArcheologické nálezy dokládají přítomnost člověka již ve střední době kamenné. Z bavorského Pasova vedly přes rakouský Klaffer am Hochficht dvě větve obchodní stezky do Horní Plané, první sedlem mezi Plechým a Smrčinou a druhá Zvonkovským průsmykem. Z Horní Plané pak stezka pokračovala přes Hodňov a Polnou k Boleticím.\n\nJiž ve 13. století byl v Horní Plané kostel - kostel svaté Markéty má románské jádro z druhé čtvrtiny 13. století. Obec byla založena cisterciáky ze zlatokorunského kláštera. V roce 1349 byla Horní Planá římským císařem a českým králem Karlem IV. na žádost tohoto kláštera povýšena na městečko. Za husitských válek se Horní Planá dostala k panství Český Krumlov a zůstala u něho až do zrušení poddanství. V letech 1845-1846 byla postavena silnice z Horní Plané přes Bližší Lhotu do Zvonkové a dále na zemskou hranici, kde navázala na silnici z Ulrichsbergu. V letech 1891-1892 byla Horní Planá zapojena do železniční sítě. \n\nV 50. letech 20. století zanikla v nynějším obvodu obce tato sídla: Huťský Dvůr, Josefův Důl, Staré Hutě, Zadní Zvonková.\n\nV letech 1952-1958 byla budována lipenská přehrada, kvůli které byla zbořena původní osada Jenišov; most v Bližší Lhotě byl stržen a nahrazen přívozem; železniční trať byla přeložena a v Horní Plané bylo postaveno nové nádraží.\n\n\n\nHorní Planá je v současnosti rychle rostoucím turistickým střediskem.\n\nV obci se nachází železniční zastávka trati trati České Budějovice – Černý Kříž. Prochází zde silnice I/39, jmenuje se zde jako ulice Volarská a Palackého. Nachází se zde přístaviště sezónní linkové či okružní lodní linky z Lipna nad Vltavou. Vede odsud také přívoz na protější břeh, do obce Bližší Lhota.\n\n\n\n\n\nObec se nachází na území Chráněné krajinné oblasti Šumava. Na území obce je přírodní rezervace Rožnov a přírodní památky Házlův kříž, Pestřice, Prameniště Hamerského potoka u Zvonkové, Račínská prameniště a Úval Zvonková.\n\n\n"}
{"id": "91901", "url": "https://cs.wikipedia.org/wiki?curid=91901", "title": "Bumblefoot", "text": "Bumblefoot\n\nRon Thal (* 25. září 1969, Brooklyn, New York City) známý též pod pseudonymem Bumblefoot je americký kytarista a skladatel. Je znám pro svá bláznivá vystoupení a některými je přezdíván „metalový Frank Zappa“. Bumblefoot není pouze kytarista, produkoval také několik hudebních alb. V roce 2006 se stal členem kapely Guns N' Roses, kterou opustil v roce 2015.\n\nBumblefoot tvrdí, že největší vliv na něj v mládí mělo prvních pět alb kapely KISS, album \"Battle Hymns\" kapely Manowar a cokoliv od The Beatles.\n\nJako Ron Thal\n\nJako Bumblefoot\n\n\n\n\n"}
{"id": "91902", "url": "https://cs.wikipedia.org/wiki?curid=91902", "title": "CHILL", "text": "CHILL\n\nCHILL je programovací jazyk navržený speciálně pro programování softwarového vybavení ústředen. Zkratka pochází z CCITT High Level Language - je to tedy jazyk standardizovaný CCITT (nyní ITU-T). V CHILLu byla napsána například ústředna EWSD, ale v současné době se jazyk již dále nepoužívá.\n\nCHILL je procedurální modulární jazyk se silnou typovou kontrolou a ochranou proti přetečení. Zajímavé jsou možností tvorby a operování s datovými typy jako je variabilní záznam či množina. V GCC do verze 2.95 šlo přeložit program v CHILLu, ale pro spuštění bylo nutno získat chybějící knihovnu.\n"}
{"id": "91912", "url": "https://cs.wikipedia.org/wiki?curid=91912", "title": "Evropský soud pro lidská práva", "text": "Evropský soud pro lidská práva\n\nEvropský soud pro lidská práva (ESLP; anglicky \"European Court of Human Rights\") je mezinárodní soud se sídlem ve Štrasburku, který byl zřízen roku 1959 k projednávání porušení Úmluvy o ochraně lidských práv a základních svobod (1950). \n\nPodle původního znění Úmluvy se kontrolní mechanismus kromě Soudu skládal ještě z Evropské komise pro lidská práva, která projednávala příslušnost stížností zaslaných jednotlivci, zjišťovala skutečnosti a případně se pokusila o smírné řešení sporu. Soud pak projednával ty případy, které mu předložila Komise nebo některý ze smluvních států.\n\nNepružnost a pomalost systému si vyžádala změnu uskutečněnou \"Protokolem č. 11\" k Úmluvě. Od 1. listopadu 1998 funguje místo Komise a Soudu jen jediný orgán – stálý Soud. Výboru ministrů Rady Evropy byla také omezena pravomoc pouze na dohlížení nad rozsudky Soudu.\n\nCo do počtu soudců jde o jeden z největších mezinárodních soudních orgánů, neboť každý smluvní stát je zastoupen jedním soudcem (v současnosti 47 soudců). Stát však nutně u Soudu nemusí mít svého zástupce, není ani omezen počet soudců stejné národnosti. Každá smluvní strana může navrhnout až tři kandidáty (tedy i cizince), ze kterých jsou soudci voleni Parlamentním shromážděním Rady Evropy na 9 let bez možnosti znovuzvolení (Článek 23 odstavec 1 Úmluvy). Věkový limit pro soudce je 70 let. Za Českou republiku je soudcem Aleš Pejchal.\n\nStížnost na porušení Úmluvy může k Soudu podat buď některý smluvní stát (mezistátní stížnost) nebo jednotlivci, skupiny jednotlivců či nevládní organizace (individuální stížnost). Individuální stížnost je přípustná pouze v případě, že \"k porušení\" základního práva chráněného Úmluvou \"došlo státní mocí\", tedy ze strany členského státu Rady Evropy.\n\nO přijatelnosti individuálních stížností rozhoduje tříčlenný \"Výbor\", který ji může jednomyslně odmítnout nebo přijmout. Věc pak postupuje sedmičlennému \"Senátu\", jenž rozhodne o jejím meritu. Sedmičlenný Senát také rozhoduje o přijatelnosti a meritu mezistátních stížností. Pokud jde o mimořádně závažnou kauzu, může Senát postoupit věc \"Velkému senátu\" složenému ze sedmnácti soudců. Rozsudek Velkého senátu je konečný. Po vynesení rozsudku sedmičlenným Senátem můžou ve výjimečných případech sporné strany do tří měsíců ještě podat žádost o projednání před Velkým senátem.\n\nPodmínky přijatelnosti individuální stížností:\n\nKromě projednávání stížností podává Soud na základě žádosti Výboru ministrů také posudky týkající se výkladu Úmluvy.\n\nV červenci 2017 zamítl Evropský soud pro lidská práva stížnost na Velkou Británii, kterou k němu podala rodina Čecha ubitého k smrti v roce 2016 v Londýně. Obviněný britský občan, který českého imigranta umlátil řetězem, byl britským soudem zproštěn obžaloby a vrah nebyl uznán vinným ani z úmyslného zabití. \n\n"}
{"id": "91913", "url": "https://cs.wikipedia.org/wiki?curid=91913", "title": "Studenec (okres Semily)", "text": "Studenec (okres Semily)\n\nStudenec je podkrkonošská obec, nacházející se na Jilemnicku, v jihovýchodní části okresu Semily. Je tvořena třemi částmi, Studencem (katastrální území \"Studenec u Horek\", stejný název nese místní pošta), Rovnáčovem, který je se Studencem stavebně propojen, a Zálesní Lhotou. Mezi nimi se nachází vrch Stráž (630 m). Žije zde  obyvatel.\n\nVrch Stráž je v 11. století zmiňován pod názvem Custodius v souvislosti se zemskou stezkou.\n\nPrvní písemné zmínky o Studenci pocházejí ze 14. století. Vznik obce je spojen s existencí tří hospodářských dvorů. Mezi šlechtickými majiteli Studence byli například Trčkové z Lípy či Albrecht z Valdštejna, posledními pak Bergerové z Bergenthalu. Během 19. století došlo k rozmachu domácí textilní výroby a Studenec získal přízvisko „vesnice tkalců“. V roce 1911 byla založena textilní továrna firmy Fejfar & Mládek.\n\nZálesní Lhota vznikla v rámci německé kolonizace pohraničí a byla až do roku 1945 německou sudetskou vesnicí pod názvem \"Huttendorf\". Ke Studenci byla připojena v roce 1981, Rovnáčov už roku 1960.\n\nNa symbolech obce, znaku a vlajce, jsou na čestném místě vyobrazeny meč a váhy, symboly spravedlnosti, které se v minulosti objevovaly na pečetích Studence i Zálesní Lhoty. Jejich zlatá barva a modrý podklad odkazují na Albrechta z Valdštejna, obě vesnice patřily do jeho vlastnictví. Tři vodorovné pruhy ve znaku v barvách Trčků z Lípy odkazují na tři hospodářské dvory, ze kterých Studenec vznikl, a jejich majitele. Černá ostrev se čtyřmi suky na zlatém podkladě připomíná Bergery z Bergenthalu, kteří se zasloužili o rozvoj Studence a kteří byli jeho posledními šlechtickými majiteli.\n\nZnak a vlajka byly přijaty v roce 1996.\n\n\nPři sčítání lidu v roce 2001 žilo v obci Studenec 1704 obyvatel (835 mužů a 869 žen). V následujících letech se počet zvyšoval, při sčítání v roce 2011 se jednalo o 1843 obyvatel.\n<graph>{\"version\":2,\"width\":735,\"height\":134.7,\"data\":[{\"name\":\"table\",\"values\":[{\"x\":1869,\"y\":2238},{\"x\":1880,\"y\":2186},{\"x\":1890,\"y\":2200},{\"x\":1900,\"y\":2085},{\"x\":1910,\"y\":1892},{\"x\":1921,\"y\":1715},{\"x\":1930,\"y\":1627},{\"x\":1950,\"y\":1173},{\"x\":1961,\"y\":1320},{\"x\":1970,\"y\":1420},{\"x\":1980,\"y\":1414},{\"x\":1991,\"y\":1712},{\"x\":2001,\"y\":1704},{\"x\":2011,\"y\":1778},{\"x\":2019,\"y\":1923}]}],\"scales\":[{\"name\":\"x\",\"type\":\"linear\",\"range\":\"width\",\"zero\":false,\"domain\":{\"data\":\"table\",\"field\":\"x\"}},{\"name\":\"y\",\"type\":\"linear\",\"range\":\"height\",\"nice\":true,\"domain\":{\"data\":\"table\",\"field\":\"y\"}}],\"axes\":[{\"type\":\"x\",\"scale\":\"x\"},{\"type\":\"y\",\"scale\":\"y\"}],\"marks\":[{\"type\":\"line\",\"from\":{\"data\":\"table\"},\"properties\":{\"enter\":{\"x\":{\"scale\":\"x\",\"field\":\"x\"},\"y\":{\"scale\":\"y\",\"field\":\"y\"},\"y2\":{\"scale\":\"y\",\"value\":0},\"interpolate\":{\"value\":\"monotone\"},\"stroke\":{\"value\":\"steelblue\"},\"strokeWidth\":{\"value\":3}}}}]}</graph>Při sčítání v roce 2001 uvedlo 97 % obyvatel českou národnost, zbytek představovala slovenská, německá, polská a případně neuvedená.\n\nNa území obce se nacházejí dvě římskokatolické farnosti, Studenec s farním kostelem sv. Jana Křtitele (k ní náleží také okolní vesnice Bukovina u Čisté, Čistá u Horek s kostelem sv. Prokopa a částečně Horka u Staré Paky), a Zálesní Lhota s farním kostelem sv. Jana Nepomuckého, která je ze Studence spravována excurrendo. Farnosti spadají do vikariátu Jilemnice, který je součástí královéhradecké diecéze.\n\nPři sčítání lidu v roce 2001 se za věřící označilo 49 % obyvatel (římskokatolická církev 44 %, Církev československá husitská 2,6 %, Českobratrská církev evangelická 0,6 %, ostatní 1,6 %), bez vyznání bylo 41 % a desetina svoje vyznání neuvedla.\n\nNa území obou vesnic působí akciová společnost ZETKA Strážník (zkratka ze slov \"zemědělství a těžba kamene\"), kterou založilo v roce 2001 Zemědělské družstvo Studenec a převedlo do ní veškerou svoji činnost. Podnik se zaměřuje na produkci mléka a pěstování pšenice, řepky a sladovnického ječmene. Je také provozovatelem melafyrového lomu na východním okraji Studence, kde se těží stavební kámen.\n\nZástupcem tradičního textilního průmyslu je nejvýznamnější podnik obce, pobočka společnosti Tessitura Monti Cekia, jejíž centrála se nachází v Borovnici. Podnik sídlí v areálu původní továrny Fejfar & Mládek. Vyrábí se zde látka, která se dále prodává výrobcům košil.\n\nObcí prochází frekventovaný silniční tah na Krkonoše, silnice II/293 z Horek u Staré Paky do Jilemnice, od které v severní části Studence (Na Špici) odbočuje silnice II/295 na Vrchlabí a Špindlerův Mlýn.\n\nŽelezniční spojení obec nemá, nejbližšími zastávkami jsou Martinice v Krkonoších na trati 040 a Horka u Staré Paky a Levínská Olešnice na trati 030.\n\nSportovní spolek Sokol Studenec byl založen roku 1897, v budově sokolovny provozuje tělocvičnu a turistickou ubytovnu. Oddíl lyžování každoročně organizuje přebor České obce sokolské v běhu na lyžích a závody v přespolním běhu Posvícenský koláč, které jsou zařazovány do krajských běžeckých seriálů. Spolek také pořádá vlastivědné vycházky po obci pod názvem Studenecké putování. V obci působí také Sokol Zálesní Lhota, jehož fotbalové družstvo se účastní okresní soutěže.\n\nSportovní klub Studenec byl obnoven roku 1991, kdy navázal na prvorepublikový stejnojmenný oddíl a jeho předchůdce Sportovní kroužek Studenec, založený roku 1923. Činnost klubu probíhá ve čtyřech oddílech. Fotbalová družstva se zúčastňují okresních soutěží, za B tým nastupoval v roce 2011 skokan na lyžích Roman Koudelka. Členové oddílu orientačních sportů dosahují v mládežnických kategoriích úspěchů i na vrcholných akcích, jako je mistrovství Evropy, a pořádají řadu významných závodů, včetně mistrovství republiky (např. Mistrovství České republiky v nočním orientačním běhu v roce 2018) . Za oddíl alpského lyžování nastupují reprezentanti Daniela Marková a Adam Zika. Čtvrtou součástí klubu je oddíl lehké atletiky.\n\nOrel Studenec má své zástupce v krajských volejbalových soutěžích žen, muži soutěží v okresních přeborech ve stolním tenise. Dalším sportovním spolkem je Tenisový klub Studenec, který vznikl v roce 1995 v souvislosti s výstavbou tenisových kurtů. V obci jsou aktivní dva hasičské spolky, Sbor dobrovolných hasičů Studenec založený roku 1886 a Sbor dobrovolných hasičů Zálesní Lhota. Klub důchodců pořádá pravidelně jednou měsíčně setkávání, besedy, exkurze nebo zájezdy.\n\nOd roku 2008 se v obci koná soutěž vozidel-veteránů pod názvem Studenecké míle, jejíž trasa vedla v posledních ročnících ze Studence na Špindlerovku. Medializovanou událostí je koledování na svátek sv. Štěpána, které má ve Studenci tradici od roku 1954.\n\nSkautský oddíl působí ve Studenci od roku 2010. Organizačně spadá pod skautské středisko Junáka v Jilemnici a združuje celkem kolem padesáti členů, především dětí.\n\n\nStudenec je členem svazku obcí Jilemnicko a většího mikroregionu Krkonoše - svazek měst a obcí.\n\nV obci je vyznačena červená turistická trasa, která přichází z jihu z Levínské Olešnice k sokolovně ve středu Studence, dále pokračuje přes úbočí Stráže na křižovatku Na Špici v severní části a přes Rovnáčov do Martinic.\n\nJižní částí Studence prochází cyklotrasa 4294, která vede ze Žďáru a pokračuje do Bukoviny. V zimním období jsou v okolí Studence upravovány lyžařské běžecké tratě v celkové délce kolem 20 km, na které navazují tratě v sousedních Martinicích. Ve střední části Studence je v areálu školy vytvořena naučná stezka a arboretum.\n\nV obci a jejím okolí se nacházejí místa dalekých výhledů, a to zejména na Krkonoše, Podkrkonoší a Český ráj.\n\nObec se pětkrát zúčastnila soutěže Vesnice roku, a to v letech 1998 a 2008–2011. Při své první účasti roku 1998 se stal Studenec vesnicí roku v Libereckém kraji. V roce 2008 obdržel v krajském kole diplom za vzorné vedení obecní knihovny a zúčastnil se díky tomu soutěže Knihovna roku. Obecní knihovna byla do této soutěže za Liberecký kraj nominována také v roce 2006.\n\nNejvýznamnějšího úspěchu dosáhl Studenec v ročníku 2009, kdy byl v krajském kole oceněn Zelenou stuhou za péči o zeleň a životní prostředí a stejnou cenu získal následně také na celostátní úrovni. To mu zajistilo účast v mezinárodní soutěži Entente Florale Europe, ve které obdržel stříbrnou plaketu.\n\nV roce 2010 získal v krajském kole ocenění za využití alternativních zdrojů energií. V roce 2011 byla obec v krajském kole oceněna Oranžovou stuhou za spolupráci obce a zemědělského subjektu. Roku 2012 se obec podruhé stala vesnicí roku v Libereckém kraji a zúčastnila se celostátního finále soutěže.\n\n"}
{"id": "91914", "url": "https://cs.wikipedia.org/wiki?curid=91914", "title": "Větrný mlýn (Třebíč)", "text": "Větrný mlýn (Třebíč)\n\nTřebíčský větrný mlýn nebo jinak také Větrník je větrný mlýn holandského typu sloužící ke mletí takzvaného třísla pro třebíčské koželuhy. Nachází se na tzv. Kanciborku, v ulici U Větrníku.\n\nBudova mlýna má několik pater a je postavena z kamene a cihlového zdiva. Věž ve tvaru komolého kužele má průměr 8 metrů. V každém patře jsou tři okna a v posledním, čtvrtém patře jsou okna čtyři. V roce 1977 byl mlýn rekonstruován. Jeho dnešní podoba není původní, odpovídá však podobě z 19. století.\n\nMlýn byl dokončen v roce 1836 bratry Karlem a Františkem Budischowskými. Původně měl být vybudován ze dřeva, ale nakonec byl vybudován z kamene. Mlýn nikdy nesloužil k mletí obilí, ale k mletí třísla pro koželužské dílny v Borovině. U mlýna nejspíše stávalo i stavení sloužící jako sklad, mělo sedlovou střechu. Mlýn byl používán ke mletí kůry až do druhé poloviny 20. století. V roce 1929 odkoupila mlýn radnice města Třebíče. Poté byl využíván k bydlení a byl tak změněn jeho interiér, v roce 1977 byl rekonstruován a od té doby není přístupný. V roce 2016 bylo rozhodnuto, že dojde k stavebně-historickému průzkumu budovy mlýna. Galerii v období socialismu chtěl na galerii přestavět Cyril Bouda. Mlýn původně měl být poháněn pomocí volů, nicméně k tomu nedošlo. Musí dojít k opravě šindelové střechy, práce začnou v roce 2017. Mezi možné využití stavby patří galerie či příležitostné bydlení. V letních měsících roku 2017 byla plánována rekonstrukce šindelové střechy, investorem mělo být město Třebíč. Tato oprava se uskutečnila v srpnu téhož roku v nákladech přibližně 430 tisíc Kč, další úpravy mlýna jsou v plánu na příští roky.\n\nRekonstrukce by měla začít v roce 2020. \n\nVzhledem k tomu, že se jedná o technickou památku, tak se dá předpokládat využití mlýna k turistické propagaci a komerčnímu využití. V roce 2017 město vydalo výzvu, že hledá vyobrazení mlýna do půlky 19. století. Starosta Pavel Heřman uvedl, že existuje vyobrazení v knize Karla Dvořáka, ale to nemusí být přesné, neboť je kresleno podle vyprávění otce autora a pochází zřejmě z 20. století. Lopatky, které byly replikou a byly v roce 2017 sundány, vychází pravděpodobně ze vzhledu mlýna v 30. letech 20. století. Větrný mlýn by měl být zpřístupněn veřejnosti v roce 2020.\n\nV rámci Dne architektury 2018 studenti Střední školy stavební v Třebíči připravili několik návrhů, jak naložit s budovou větrného mlýna.\n\nPo rekonstrukci v roce 2020 by v přízemí měla být expozice koželužnictví, v patře expozice přípomínající dobové bydlení v mlýně a posledním patře bude zázemí pro zaměstnance a ovládání lopatek mlýna. Lopatky mlýna budou zprovozněny, spolu se zprovozněním bude muset být přeloženo elektrické vedení do země, jinak by dráty překážely lopatkám.\n"}
{"id": "91923", "url": "https://cs.wikipedia.org/wiki?curid=91923", "title": "Velešín", "text": "Velešín\n\nVelešín ( (1306)) je město v okrese Český Krumlov v Jihočeském kraji. Leží asi 8 km východně od Českého Krumlova na západním břehu vodní nádrže Římov. Žije zde  obyvatel. Katastrální výměra Velešína je 1323 ha.\n\nOsídlení v místě dnešního Velešína existovalo zřejmě ještě před založením hradu, jehož jméno bylo odvozeno od názvu dvora a jeho majitele Veleše. V souvislosti s výstavbou hradu se začala rozrůstat vesnice v místech dnešní ulice Latrán na levém břehu Malše. Vesnice spolu s hradem byla nejprve královským majetkem, výměnou se pak dostala do vlastnictví Čéče z Budějovic, později více než sto let patřila pánům z Michalovic (1283–1387) a poté Rožmberkům. Hrad posloužil Rožmberkům jako opěrný bod především za husitských válek, později zde trvale sídlila ovdovělá Perchta ze Šternberka, rozená z Kravař, koncem 15. století byl ale hrad opuštěn a postupně se stával zříceninou.\n\nVesnice Velešín mezitím prosperovala a zástavba se od břehů Malše rozšiřovala jihovýchodním směrem k dnešnímu náměstí, další domy vznikaly podél staré obchodní cesty do Lince. Původně správa Velešína spadala do kompetence hradního purkrabího, po opuštění hradu došlo ke vzniku obecní samosprávy v čele s rychtářem. Na přelomu 15. a 16. století měl Velešín přibližně 400 obyvatel, kteří se věnovali převážně zemědělství, vzrůstal ale také počet řemeslníků a obchodníků. Kromě četných výsad od vrchnosti a vzniku několika cechů profitoval Velešín také svou polohou na obchodní cestě z Českých Budějovic do Lince.\n\nPo vymření Rožmberků (1611) přešlo jejich dědictví na spřízněný rod Švamberků. Petrovi ze Švamberka (†1620) byl za účast na stavovském povstání jeho majetek zkonfiskován a získal jej císařský vojevůdce hrabě Karel Buquoy. Ještě předtím ale právě Buquoyovi vojáci Velešín vydrancovali na pochodu z Bavorska do Čech. V roce 1622 navíc městečko vyhořelo a obyvatelé se ve velkém stěhovali jinam, obnova trvala až do konce 17. století. Buquoyové připojili Velešín ke svému hlavnímu majetku v jižních Čechách Nové Hrady. Velešínští se nadále věnovali převážně zemědělství, prosperitu ale stále zajišťovala také cesta do Lince, z níž se v roce 1735 stala císařská silnice. Přes Velešín vedla poštovní doprava a vysoké zisky přinášel dovoz soli z Rakouska. Císařovna Marie Terezie potvrdila městečku v roce 1749 právo tří výročních trhů.\n\nStavba koněspřežné dráhy z Budějovic do Lince přispěla k hospodářskému růstu, ale trať nakonec vedla velkým obloukem mimo Velešín, což vedlo k útlumu řady živností, především pohostinství. I po přechodu dráhy na parní pohon (1857) nicméně zůstával poměrně čilý ruch na staré císařské silnici. Po roce 1848 vznikaly ve Velešíně četné spolky a sdružení, v polovině 19. století mělo městečko bezmála 1000 obyvatel. Díky císařské silnici procházely Velešínem v době válek i míru různé armády, při příležitosti manévrů rakousko-uherského vojska v roce 1895 navštívil Velešín císař František Josef I. Koncem 19. století byl do městečka zaveden telefon (1885) a telegraf (1896), elektrifikace proběhla po četných problémech až v roce 1918 díky přestavbě bývalého hamru na elektrárnu. Během první světové války kromě všeobecné špatné hospodářské situace došlo ke krupobití (1916), které zničilo celou úrodu. Po zániku monarchie se stal významnou událostí průjezd vlaku, jímž se nově zvolený prezident T. G. Masaryk vracel do vlasti. Velešín byl první zastávkou, kde Masaryk vstoupil na půdu samostatného Československa.\n\nZa první republiky začala ve Velešíně převažovat tovární výroba. Podnik Jevan (Jihočeská společnost elektrotechnická, výroba a nástrojářství, s.r.o.) založený v roce 1919 změnil několikrát název i majitele, ale s rostoucím počtem zaměstnanců se stal důležitou součástí celkového koloritu Velešína. V době vzniku v podniku pracovalo 46 dělníků, za druhé světové války, kdy přešel na zbrojní výrobu, zaměstnával přes tisíc lidí z Velešína a širokého okolí. Významnou osobností města tehdy byl ing. Antonín Železný (1903–1969), téměř stoprocentní akcionář továrny. Ve Velešíně mělo převahu české obyvatelstvo a po záboru Sudet se město muselo vyrovnat s přílivem českých uprchlíků z okolních měst (Český Krumlov, Kaplice). V době okupace bylo několik desítek obyvatel zatčeno a deportováno do koncentračních táborů. Jako první byl zatčen ředitel školy a aktivní člen Sokola Josef Růžička, který později zahynul v Osvětimi. Antonín Železný tehdy jako ředitel továrny Jikov finančně podporoval rodiny zatčených a dvakrát byl postaven před soud kvůli spolupráci s odbojem. Koncem druhé světové války na vytížené železniční trati projelo několik transportů smrti a řada věznů z koncentračních táborů našla dočasné útočiště ve Velešíně. Město bylo osvobozeno 9. května 1945 a protože centrem Velešína procházela demarkační linie, do konce roku 1945 zde souběžně pobývala americká i sovětská vojenská posádka. Předsedou revolučního Národního výboru se stal Antonín Železný, který tehdy ze svých prostředků doplatil dluh váznoucí dosud na výstavbě městského vodovodu z let 1928–1930.\n\nPrvní poválečné volby v roce 1946 vyhrála těsnou většinou lidová strana, ale předsedou Národního výboru se stal komunista Jan Típal, který se vrátil z koncentračního tábora. Reformou státní správy byl Velešín v roce 1949 přičleněn k okresu Kaplice, od roku 1960 ale znovu patřil pod Český Krumlov. V rámci kolektivizace bylo v roce 1950 založeno JZD. Živnostníci a řemeslníci po nuceném ukončení soukromého podnikání přecházeli pracovat převážně do továrny Jikov, od roku 1953 pod názvem Jihostroj. Na růst počtu obyvatel navazovala výstavba panelových domů převážně od centra směrem na sever k železniční zastávce Velešín město zřízené již za druhé světové války pro dělníky továrny. Do chodu obce významně zasáhla výstavba přehrady Římov, která byla koncipována jako největší zásobárna pitné vody pro Jihočeský kraj. Z tohoto důvodu je k ní omezený přístup a Velešín tak přišel o pozici oblíbeného rekreačního střediska. Rozhodnutím jihočeského Krajského národního výboru byl Velešínu k 1. lednu 1985 odebrán statut městyse a stal se střediskovou obcí.\n\nK 1. únoru 1996 byl Velešín povýšen na město.\n\n\n\n\n\n\n"}
{"id": "91931", "url": "https://cs.wikipedia.org/wiki?curid=91931", "title": "Kynžvart (hrad)", "text": "Kynžvart (hrad)\n\nKynžvart je zřícenina hradu na okraji Slavkovského lesa v okrese Cheb v Karlovarském kraji. Nachází se na Zámeckém vrchu asi 1 km severovýchodně od městské zástavby Lázní Kynžvart. Zřícenina patří k nejvýše položeným hradům v České republice – stojí v nadmořské výšce 824 metrů.\n\nHrad byl založen jako královský strážní bod − odtud původní název \"Kunigeswart\" − střežící tehdejší zemskou hranici a zároveň Norimberskou cestu v úseku mezi Plzní a Chebem. K založení došlo patrně krátce po roce 1242, kdy byl zdejší pomezní hvozd smlouvou z Chebu natrvalo připojen k českému království. Zakladatelem tak pravděpodobně byl král Václav I. Nejstarší písemná zmínka pochází z roku 1287, kdy je hrad uváděn v držení štaufského ministeriálního rodu Hartenberků (z Hartenbergu). K tomuto rodu patřili Englhart a Albert z Kynžvartu, přívrženci císaře Ludvíka Bavora, kteří najímali žoldnéře k přepádávání chebských kupců a měšťanů. Proto Karel IV. nechal na hrad v červenci 1347 poslat trestnou výpravu, před níž bratři uprchli do Bavorska, a hrad byl pobořen. Jeho obnovu Karel IV. zakázal. Roku 1360 prodal Englhart kynžvartské panství a blízký hrad Boršegrýn Nothaftovi, od jehož synů je v roce 1373 odkoupil Boreš z Rýzmburka. Borešův syn prodal panství v roce 1392 Zikmundu Hulerovi, který jej v roce 1395 vyměnil s Hynčíkem Pluhem z Rabštejna za Orlík. Ten získal v roce 1398 od Václava IV. povolení k obnově hradu. Obnovený hrad však zřejmě v roce 1400 prodal lankraběti Johannu I. z Leuchtenberka, od nějž jej v roce 1402 koupil Jindřich I. z Plavna. Jeho potomci hrad drželi až do roku 1491. Od konce 15. století hrad opět vlastnila řada majitelů, k nimž patřili např. Gutštejnové, král Vladislav Jagellonský a Pluhové z Rabštejna. V roce 1623 se stal majetkem rodu Metternichů. Koncem třicetileté války byl v roce 1647 obléhán a dobyt jak Švédy, tak císařským vojskem a následně rozbořen. Část zdiva byla v 80. letech 17. století použita na stavbu zámku Kynžvart. Hrad už pak nebyl obnoven.\n\nZ hradu jsou dnes patrny poměrně rozsáhlé zbytky zdiva. Nejlépe zachovanou částí jádra hradu je velká nárožní bašta, která je však velmi poškozená vypadáváním zdiva. Existuje i torzo paláce s částečně dochovanými omítkami. V předhradí jsou dochovány úseky východní obvodové zdi a spodní část čelní čtverhranné věže, stopy ostatní zástavby lze nalézt jen v terénních reliktech. Celkově je podle stavu památky objekt hodnocen jako zanikající.\n\n"}
{"id": "91932", "url": "https://cs.wikipedia.org/wiki?curid=91932", "title": "Benecko", "text": "Benecko\n\nBenecko je krkonošská obec, nacházející se na Jilemnicku, v severovýchodní části okresu Semily. Je tvořena osmi částmi (Benecko, Dolní Štěpanice, Horní Štěpanice, Mrklov, Rychlov, Štěpanická Lhota, Zákoutí a Žalý). Žije zde  obyvatel.\n\nTěžiště osídlení beneckého regionu se postupem času přesunovalo podle převládajících ekonomických aktivit. Původním historickým centrem osídlení byly Horní Štěpanice – sídlo, vzniklé v podhradí hradu Štěpanice. První zmínky o něm jsou datovány rokem 1304, kdy byl hrad založen Janem z Valdštejna jako potvrzení první fáze kolonizace krajiny. Poslední archeologické nálezy ale ukazují ještě starší osídlení, potvrzující Balbínovu domněnku, že místo bylo osídleno již v roce 1254 Jindřichem z Valdštejna. Horní Štěpanice měly až do roku 1524 městský status. Hrad byl definitivně opuštěn roku 1524, dle materiálů z roku 1543 je již uváděn jako pustý.\n\nBenecko je prvně zmiňováno roku 1628 jako Benešsko, tedy sídlo Benešovo. Dalším výkladem vzniku jména je místní legenda o poustevníkovi řádu sv. Benedikta, který sídlil poblíž Jindrovy skály, v místech, kde nyní stojí kaplička, zasvěcená ale sv. Hubertovi.\n\nDalší části obce byly osídlovány v 17.-18. století postupně (jako poslední byly osídleny Žalý a Zákoutí), osídlením podle vody. Atypické je, že ani jedna z obcí nevytvořila náves. Vsi byly spravovány jako rustikální s výjimkou Benecka, které jako jediné bylo vsí dominikální. Obyvatelstvo, na rozdíl od většiny Krkonoš převážně české, se zabývalo převážně zemědělstvím a ručním tkalcovstvím, v některých částech obce i domácí výrobou bižuterie. Ke zlomu došlo až s rozvojem turistiky a zimních sportů koncem 19. století (viz níže). V meziválečném období zažil region významný nárůst turistického ruchu, během kterého příliv relativně bohatých turistů přinesl hospodářský rozvoj. Ten přerušila nacistická okupace a následná poválečná násilná kolektivizace a masové znárodnění dosud prosperujících živností. Část místní podnikatelské elity (Augustin Kubát, Bohumil Rychtr, Václav Petrák) byla v rámci politického procesu s údajnými velezrádci a špiony v roce 1952 odsouzena k dlouhodobým trestům odnětí svobody a propadnutí majetku. Až do konce osmdesátých let se benecký region stal střediskem odborářské rodinné rekreace, mnoho provozoven zchátralo, bylo změněno v podnikové chaty nebo zcela zaniklo. Další vlna prosperity se projevila po roce 1989 s restitucí znárodněného majetku.\n\nSoučasné Benecko je orientováno takřka výhradně na turistický ruch a související aktivity. Tomu odpovídá i infrastruktura (hustá síť hotelů, penzionů a soukromých ubytovacích zařízení, lyžařské školy, půjčovny vybavení, čtyřsedačková lanovka, hustá síť lyžařských vleků), průmysl je zastoupen ojediněle, drobnými řemeslníky, významnějšími podniky v katastru obce jsou firmy Delfi a Korapet v Dolních Štěpanicích, případně cestmistrovství Správy a údržby silnic Libereckého kraje na rozhraní katastrů Dolních Štěpanic a Hrabačova.\n\nPoválečné Benecko spravoval Místní národní výbor. Ten byl v roce 1990 nahrazen Obecním zastupitelstvem. Prvním beneckým starostou byl v tomto období zvolen MVDr. Miloš Gerstner, který tuto funkci vykonával až do roku 2010. V letech 2010–2014 byl starostou obce Ing. Jaroslav Mejsnar, ve volbách roku 2014 a 2018 byl opět zvolen do funkce Ing. Jaroslav Mejsnar.\n\nEkonomická aktivita obyvatelstva regionu prošla celou řadou změn. Až do padesátých let 20. století byla jednou ze základních aktivit zemědělská malovýroba doplněná chovem dobytka, kterou ale období kolektivizace odsunulo na vedlejší kolej. Prvotní osídlení území bylo dále tvořeno dřevaři, uhlíři a horníky (opuštěná horní díla se nacházejí v Dolních Štěpanicích a na Mísečkách, které ale již nepatří ke katastru obce Benecko). S vyčerpáním ložisek uhlí a kovů se těžiště ekonomické aktivity přesunulo k těžbě dřeva, sklářství a textilní výrobě (přadláctví a tkaní).\n\nTkaní na ručních stavech se na Benecku zachovalo až do meziválečného období, poslední dva ruční tkalci Matěj Pochop a Bořivoj Kubát zemřeli v sedmdesátých letech dvacátého století. Umístění ručních stavů ovlivnilo i místní architekturu roubených domů s velkou centrální „sednicí“, prosvětlenou z jihu a východu. Větší tkalci měli osazeno až šest stavů a zaměstnávali námezdní dělníky – podruhy, přičemž na výrobě se podílela celá rodina. Děti soukaly cívky, ženy připravovaly přízi a muži obsluhovali stavy. Hotové dílo směňovali u zadavatelů (faktorů) za materiál a odměnu. Ruční tkalcovství v oblasti Benecka dosáhlo vysoké technologické úrovně – tkána byla jemná plátna pro výrobu ložního prádla a kapesníkovina.\n\nDalší krajově specifickou aktivitou bylo sklářství a zejména korálkářství. Skleněné polotovary z vyfouknutých trubiček zpracovávaly zejména ženy. Polotovar se rozřezával na ručních strojcích (po případném předchozím obarvení) a korále se buď třídily do obalů, nebo se z nich zpracovávaly ozdoby a štrass. V Mrklově se korálkářství zachovalo až do osmdesátých let 20. století a zaniklo až s úmrtím Marie Vágnknechtové, poslední mrklovské korálkářky.\n\nZemědělství se v regionu zaměřovalo převážně na pěstování brambor, lnu, žita a ovsa a výrobu sena, zejména ve vyšších partiích. Z ovocných stromů plodí pouze otužilejší odrůdy jabloní, hrušní a třešní. Nedílnou součástí chalup byla i hospodářská část s chlévem, seno bylo skladováno na půdě. Obilniny byly sváženy do údolních mlýnů, umístěných podél potoka Cedronu a v západní části Benecka na Levínku. Po kolektivizaci v 50. letech došlo k postupnému vymizení zemědělské malovýroby a v současné době v regionu působí pouze několik samostatně hospodařících rolníků. Část pozemků obhospodařuje Farma Benecko, vzniklá transformací části Státního statku Vysoké nad Jizerou. Dle některých názorů ale snížení využití zemědělské půdy přispělo k návratu původní druhové bohatosti flóry. Velká část pracovníků v zemědělství našla zaměstnání v průmyslové výrobě ve spádových obcích (Jilemnice, Vrchlabí).\n\nSoučasná ekonomická aktivita obyvatelstva směřuje převážně do terciární sféry v podpoře cestovního ruchu. Podle studie Strategie udržitelného rozvoje cestovního ruchu na Benecku a okolí 2007 – 2013 představuje Benecko v rámci krkonošského regionu významnou destinaci cestovního ruchu. Studie akcentuje jedinečný přírodní charakter obce, širokou nabídku služeb a dobré možnosti pro aktivní trávení volného času. Zároveň zmiňuje ustálený potenciál návštěvnosti odhadem 345000 přenocování ročně. To odpovídá (při uvažované délce pobytu jednoho týdne) návštěvě 45000 návštěvníků ročně. Oficiální kapacita ubytovacích míst činila v roce 2007 2350 lůžek, faktická kapacita je ale vyšší o lůžka, poskytovaná v rámci ubytování v soukromí.\n\nNa rozdíl od dalších krkonošských obcích ve vrcholových partiích Krkonoš a jejich podhůří je Benecko průjezdnou obcí. Ve směru do Jilemnice obcí prochází silnice III/28624 (přes Mrklov) a silnice III/28626 (přes Benecko) do Vrchlabí. Obec je dále spojena asfaltovanými obecními a účelovými komunikacemi s Vítkovicemi v Krkonoších, Špindlerovým Mlýnem a Poniklou a je protkána relativně hustou sítí místních komunikací. Vzhledem k nadmořské výšce obce je v zimním období část komunikací náročná na řidičské dovednosti přijíždějících.\n\nObec je cílovou pro autobusové linky z Vrchlabí (4 páry spojů) a Jilemnice (5–10 párů spojů), přímé spoje do/z Prahy v pátek, sobotu a v neděli byly zrušeny. V prázdninovém období obcí projíždí denně dva páry cyklobusů na transkrkonošské trase Pec pod Sněžkou – Harrachov.\n\nNavzdory relativně odlehlé poloze vůči kulturním centrům patřil benecký region k místům s bohatým kulturním životem. Na přelomu 19. a 20. století působilo v obci několik ochotnických spolků, které se v případě potřeby náročnější inscenace sdružovaly. Ochotnické scény působily v Dolních Štěpanicích (jeviště v sále sokolovny), v Mrklově (sál v hostinci U Bubeníků, kde bylo později umístěno i kino s projektorem 16mm filmů), ve Lhotě Štěpanické (hostinec Na sále, jméno hovoří samo za sebe, hostinec vyhořel v sedmdesátých letech) a na Benecku (sál v hotelu Kubát, přírodní lesní scéna).\n\nPřímo na Benecku působil divadelní soubor v období od roku 1919 do roku 1947 s přestávkou v činnosti po dobu okupace. Hlavní zásluhy na činnosti spolku (který formálně působil v rámci činnosti TJ Sokol) měli František Gottstein a František (\"Máslař\") Fajstavr, mezi herci vynikali učitel Václav Hraba jako herec komických rolí, čtveřice dcer Fajstavrových nebo Anežka Rychtrová. Soubor využíval přírodní jeviště na sokolském cvičišti nad školou, které promyšleným systémem skládacích židlí a trojmístných lavic poskytovalo až 300 míst, další návštěvníci mohli představení sledovat z okolního přírodního amfiteátru. V předválečném období soubor využíval i scénu v blízkém hotelu Kubát.\n\nTradice ochotnického divadla v poválečných letech postupně upadala, v současné době je udržována zejména zásluhou rodiny Gerstnerů (Miloš Gerstner nejstarší je autorem řady divadelních her, Miloš Gerstner starší je místostarostou obce a zapáleným divadelníkem).\n\nV regionu na přelomu století působila celá řada hudebních těles, převážně dechovkového rázu, výjimkou ale nebyla ani tělesa, zabývající se vážnou hudbou (například na Benecku působící Kapela Bedřicha Škody se smyčcovou sekcí). Kromě běžného působení (taneční zábavy, pohřby, slavnostní příležitosti) fungovala tato tělesa i jako doprovod ochotnického divadla a pořádala i samostatné koncerty. V poválečném období se těžiště hudební činnosti přeneslo k souborům a skupinám, hrajícím převážně taneční hudbu a stalo se krátkodobou, generační záležitostí.\n\nKrajina v okolí Benecka byla považována za zajímavou pro výtvarné umělce. Ve dvacátých letech se Benecko stalo módním mezi pražskými krajináři (František Cína Jelínek), kteří v hotelu Vyhlídka trávili dlouhá tvůrčí období. V regionu působil i František Kaván. V současnosti se krajinářství věnuje zejména Miloš Gerstner starší.\n\nBenecký (či striktně řečeno mrklovský) dialekt krkonošského nářečí se širokými samohláskami a zdvojenou výslovností některých souhlásek (\"mejllo\", \"honně\") oddělených hiátem, inspiroval řadu spisovatelů – příkladem je štěpanický řídící Josef Šír. Zásluhou pražských turistů je (mírně zkarikovaná) věta „\"V Mérklouje pérší na smérkový pérkýnko\"“, správně vysloveno „\"U Merklouje perší na smerkový perkýnko\"“ jistým etalonem beneckého dialektu.\n\nNástup turistické obliby Benecka byl dán rozšířením obliby lyžování. První lyže v regionu byly vyrobeny na pile v Dolních Štěpanicích sekerníkem Vondrákem z bukového dřeva podle vzoru skijí lesníků hraběte Harracha. Tento typ se ale v podmínkách kopcovitého terénu příliš neujal pro svoji váhu a další výrobci lyží (Faistaurer, Erlebach) již volili spíše dřevo jasanové. Tyto lyže si oblíbili též norští instruktoři lyžování, kteří v rozvoji tehdy módního sportu na Benecku sehráli významnou úlohu. Na rozvoj zájmu o lyžování zareagoval Český SKI klub, který na Benecku zakoupil chalupu jako základnu pro své členy. Podle jejího vzoru začaly vznikat i další ubytovny, boudy a hotely. Hrabětem Harrachem byl zřízen hotel Zlatá Vyhlídka, rodina Kubátova vybudovala hotel Kubát. Mezi významné podnikatele patřili Ludvík Erlebach (Martinova bouda), Bohumil Rychtr (Rychtrova bouda), či Antonín Faistauer (hotel Krakonoš). Rozvoji turistického ruchu napomohla i Harrachem zřízená rozhledna na vrchu Žalý s připojenou restaurací. Restaurace později během okupace vyhořela a byla obnovena až v roce 2008.\n\nRekreace na Benecku byla populární mezi středostavovskými rodinami a tato popularita přetrvala i v poválečném období. Benecko tak pravidelně (často na celé prazdniny) navštěvovaly rodiny Loosových (Ivo Loos byl jedním z architektů budovy Transgasu), Macákových (Jan Macák je ředitelem Ústavu energetiky VŠCHT) nebo Vlasta Fialová se synem Jiřím, leteckým konstruktérem. Benecko si oblíbila i rodina skladatele Petra Ebena nebo herci Milan Cieslar, Jiří Bartoška či Jaromír Hanzlík. Cestovní kancelář Rekrea vypravovala na Benecko autobusy na střídání turnusů vždy v neděli, během sezóny se jednalo vždy o dva až tři autobusy současně. Oblibě Benecka napomohli i účastníci lyžařských kursů (sedmé třídy ZDŠ, druhé ročníky středních škol a první ročníky VŠ) a škol v přírodě.\n\nV šedesátých letech 20. století byly na Benecku vybudovány první lyžařské vleky – 328 metrů dlouhý kotvový vlek z Transporty Chrudim (údajně experimentální konstrukce, mnohokrát na místě upravovaný Zdeňkem Kovářem a Miloslavem Jeriem) na Šlohnerově kopci a 750 metrů dlouhý vlek Kejnos, v roce 2006 nahrazený moderní čtyřsedačkovou lanovkou. V šedesátých letech bylo vybudováno také dvojdílné koupaliště s přilehlým rekreačně sportovním areálem, které bylo v provozu až do poloviny osmdesátých let. Areál je momentálně využíván pouze jako požární nádrž, vedou se jednání o jeho znovuzprovoznění.\n\nV současné době benecký skiareál zahrnuje 10 lyžařských vleků v délce od 115 do 800 metrů, převážně pro technicky méně zdatné lyžaře a začátečníky, sedačkovou lanovku a dva skiparky pro středně pokročilé. Část skiareálu a sportoviště v areálu Skalka fungují i v letních měsících.\n\nOd srpna 2019 je na Benecku v provozu singltrekový okruh o délce 1300 metrů, vybudovaný silami obce. Okruh je s nízkou obtížností, nachází se v centru obce nedaleko od hotelu Kubát. Používání okruhu není zpoplatněno. \n\nBenecko je působištěm Hančova sportovního klubu, který provozuje sjezdový areál HSK na Šlohnerově kopci, lesní hřiště a kluziště a organizuje celou řadu již tradičních sportovních podniků, z nichž nejznámější je přespolní běh kolem Benecka a Žalého Kalcouskej tumel (memoriál Káji Pavlíka). \n\nNa Benecku jsou dva fotbalové týmy, a to mužský a ženský oddíl. Muži bojují v okresní soutěži a ženy dokonce ve III. lize pod vedením známého fotbalového stratéga Jiřího Urbance.\n\n\n\n"}
{"id": "91938", "url": "https://cs.wikipedia.org/wiki?curid=91938", "title": "Ivan Hlaváček", "text": "Ivan Hlaváček\n\nIvan Hlaváček (* 28. května 1931 Praha) je český historik, archivář a vysokoškolský pedagog. \nPůsobil na Katedře pomocných věd historických a archivního studia na FF UK v Praze. V letech 1990–2000 byl i vedoucím tohoto ústavu a dále redaktorem Sborníku archivních prací. Specializuje se na středověkou diplomatiku, kodikologii a epigrafiku. Celoživotní oporu v práci i životě má v manželce, historičce lékařství PhDr. Ludmile Hlaváčkové, CSc., pracovnici Ústavu pro dějiny lékařství Akademie věd. Jako devadesátiletý se stále objevuje jako recenzent.\n\n\n"}
{"id": "91942", "url": "https://cs.wikipedia.org/wiki?curid=91942", "title": "Římská inkvizice", "text": "Římská inkvizice\n\nKongregace římské a obecné inkvizice (\"Congregatio Romanae et universalis Inquisitionis\", nazývaná též římská inkvizice nebo Svaté oficium) byla kongregace, která existovala v letech 1542–1908. Jejím úkolem byla ochrana katolického učení před herezemi. V roce 1908 byla zreformována a přejmenována na Posvátnou kongregaci Svatého oficia, ze které se vyvinula dnešní Kongregace pro nauku víry.\n\nKongregaci římské a obecné inkvizice založil 21. července 1542 papež Pavel III. bulou \"Licet ab initio\". Původně sloužila jako nejvyšší odvolací církevní soud pro otázky víry a významná součást katolické reformace (resp. protireformace). Po hrůzných zkušenostech se španělskou inkvizicí byla činnost kongregace řízena striktními procedurálními směrnicemi.\n\nVýznam inkvizice v novověku zvolna upadal, jednak v souvislosti s postupující protestantskou reformací a vzniku církví nezávislých na církvi římské, jednak s růstem moci absolutistických panovníků v 17. století, kteří nebyli ochotni podřizovat se rozhodnutím inkvizice a dalších institucí papeže.\n\nV roce 1908 papež Pius X. kongregaci zreformoval a přejmenoval na Posvátnou kongregaci Svatého oficia, v roce 1965 pak byla Posvátná kongregace Svatého oficia znovu zreformována spolu s celou kurií papežem Pavlem VI. a přejmenována na Kongregaci pro nauku víry.\n\nV roce 1616 vydala římská inkvizice nález, podle kterého je myšlenka, že Slunce je nehybné, je středem vesmíru a Země kolem něj obíhá, hloupou a absurdní filosofií a formální herezí.\n\nS touto inkvizicí je spojen např. proces s Galileem v 30. letech 17. století. \n\nV roce 2000 se papež Jan Pavel II. omluvil za hříchy, které římští katolíci spáchali ve jménu své víry včetně přehmatů během inkvizice, systematického útlaku prováděného církevními hodnostáři, aby byly chráněny ortodoxní doktríny.\n\n"}
{"id": "91944", "url": "https://cs.wikipedia.org/wiki?curid=91944", "title": "Anastasios I.", "text": "Anastasios I.\n\nAnastasios I. (Anastasius I.) (kolem 430 Dyrrhachium — 9./10. července 518 Konstantinopol) byl východořímským císařem v letech 491–518.\n\nAčkoliv Anastasios neměl na císařském dvoře nijak zvlášť důležité postavení, byl 11. dubna 491 v Konstantinopoli provolán císařem. Přitom prý měl lid volat na Ariadnu, vdovu po císaři Zenonovi: „Dej říši ortodoxního císaře! Dej říši římského císaře!“ Ariadna pozdvihla na trůn Anastasia a krátce na to si ho vzala, čímž byla formálně zajištěna kontinuita dynastie. Anastasios byl očividně vzdělaný muž, který ovládal dva nejdůležitější jazyky říše, latinu i řečtinu.\n\nBěhem Anastasiovy vlády přetrvávaly konflikty s Ostrogóty, neboť císař si nadále dělal nárok na ztracená západní území. Anastasios sice jmenoval ostrogótského krále Theodoricha Velikého, který v roce 493 dosáhl vlády nad Itálií, konzulem pro západ (konzulové jmenovaní v Ravenně a v Konstantinopoli byli vzájemně uznáváni, což může být hodnoceno jako symbol trvání říšské jednoty), avšak to nebránilo Theodorichovi v tom, aby si od roku 504 činil nárok na římské území (konkrétně na město Sirmium, které náleželo východořímské říši od roku 437). V letech 505–510 došlo k vojenským střetům, přičemž Theodorich nepokrytě podporoval Anastasiova soupeře, uzurpátora Vitaliana. Ten byl původně velitelem vojska v Thrákii, avšak v roce 511 se vzbouřil proti císaři – což mělo souvislost také s Anastasiovou náboženskou politikou. V roce 510 byl mezi Theodorichem a císařem nakonec sjednán mír.\n\nObecně však lze říci, že západní germánská království v zásadě respektovala nadřazenost císaře, třebaže jejich králové vládli zcela suverénně. Tak se na příklad Chlodvík I. z dynastie Merovejců snažil, aby císař uznal jeho postavení. V roce 508 mu byla propůjčena hodnost čestného konzula a rovněž mu byl z Konstantinopole poslán diadém.\n\nNa Balkáně podnikali Bulhaři loupeživé výpravy do Thrákie, proto nechal Anastasios vybudovat západně od Konstantinopole opevnění, nazývané dlouhá zeď.\n\nAnastasios musel vést válku také s perskými Sásánovci. Po dlouhém období míru (od roku 441) vzrostlo mezi oběma říšemi napětí, což vedlo v roce 502 ke konfliktu s králem Kavádem I. Po počátečních úspěších Peršanů se podařilo římské armádě stabilizovat situaci. V roce 503 vyslal Anastasios na východní hranici vojsko, které bylo na tehdejší poměry značně veliké (čítalo na 40 až 50 tisíc mužů). Někdy na přelomu let 506/507 mohla být uzavřena mírová smlouva na dobu sedmi let. Napětí ve vzájemných vztazích však nadále přetrvávalo (jak měly ukázat války za Justina I. a především za Justiniána I.), neboť Anastasios smlouvu porušil a nechal v Daře přímo u perských hranic postavit silnou pevnost, díky níž se cítili Peršané ohroženi a jejíž zboření opakovaně vyžadovali. Přesto zůstala římská východní hranice od roku 506 po zhruba dvacet následujících let klidná.\n\nAnastasios se i přes pokročilé stáří ukázal jako jeden z nejvíce energických císařů. Odstranil své eventuální soupeře (především zlomil moc Isaurů, kteří se za jeho předchůdců domohli nebezpečně velkého vlivu) a zkonsolidoval státní finance: byl zřízen úřad comes patrimonium (státní sekretář financí), byl zefektivněn výběr daní, také byla reformována měděná měna (zlatá měna zůstala stabilní). Hospodářství zažilo za Anastasia rozkvět díky odstranění tíživé obchodní daně (chrysargon). Anastasios měl prý svému nástupci Justinovi zanechat ohromné bohatství, čímž jeho vláda připravovala prostor pro poslední vzestup pozdně antické římské říše.\nNicméně během jeho vlády došlo také k některým těžkým vnitropolitickým krizím, které se však podařilo překonat. Anastasios patrně jevil určité sympatie k monofyzitismu, a i když nikdy otevřeně nevystoupil proti chalkedonskému vyznání, přesto došlo ke značnému napětí, když v roce 511 nechal sesadit konstantinopolského patriarchu Makedonia. Jeho nástupcem jmenoval Anastasios monofyzitského patriarchu z Antiochie. Na to vypuklo povstání výše zmíněného Vitaliana. V samotné Konstantinopoli byl ustaven vzdorocísař, který byl však rychle odstraněn.\n\nVitalian ohrožoval několikrát hlavní město, než byl v roce 515 konečně poražen, načež se utopil na útěku.\n\nNáboženská politika císaře Anastasia, který byl ochotný ke kompromisu s monofyzity, vedla k prohloubení tzv. akakiánského schizmatu (484–519), které bylo ukončeno teprve za Justina I.\n\nAnastasios zemřel 10. července 518, údajně během strašlivé noční bouře. Vedl úspěšnou finanční politiku, v zahraniční politice ale musel strpět několik porážek (především na Balkáně). Přesto se zdá být velmi schopným císařem. Největší problém představovalo následnictví, neboť nezanechal žádného legitimního syna (císařská hodnost tehdy beztak nebyla ještě dědičná). Jeho tři synovci se nedokázali prosadit (jeden z nich byl prohlášen vzdorocísařem za vlády Justiniána I. o čtrnáct let později), takže povýšení do císařské hodnosti nakonec dosáhl velitel císařské gardy, Justin I. Zřejmě i za účasti svého synovce, pozdějšího císaře Justiniána I.\n\n\n"}
{"id": "91945", "url": "https://cs.wikipedia.org/wiki?curid=91945", "title": "Seznam vlád Česka", "text": "Seznam vlád Česka\n\nToto je přehled vlád České socialistické republiky a České republiky od roku 1969. V předchozích obdobích neměla Česká (socialistická) republika samostatnou vládu. Původně však působila v rámci československého uspořádání jen s omezenými pravomocemi. Po rozdělení od 1. ledna 1993 je nejvyšším orgánem výkonné moci v České republice. V období socialistických vlád byl nejdéle sloužícím předsedou vlády Josef Korčák (1970–1987), novodobě pak Václav Klaus (celkem 2010 dní) a Miloš Zeman (1459 dní), následovaný Bohuslavem Sobotkou (1426 dní).\n\n\nNázev Česká republika měl český národní stát od 6. března 1990. \n\n\n\"volby do České národní rady 8. a 9. června 1990\"\nkoalice OF/Občanské hnutí + ODS + KDS – 124/200 křesel\n\n\"volby do České národní rady 5. a 6. června 1992\"\nkoalice ODS-KDS + KDU-ČSL + ODA – 105/200 křesel\n\nČeská republika se osamostatnila 1. ledna 1993. Od téhož dne platí Ústava České republiky. Česká národní rada vyhlásila kontinuitu s Českou republikou existující předtím v rámci federace, takže dosavadní vláda České republiky působila kontinuálně i po zániku federace a funkci Parlamentu České republiky převzala dosavadní Česká národní rada.\n\n\n\"volby 31. května a 1. června 1996 do Poslanecké sněmovny\n\n\n\"finanční skandály ODS, demise vlády\n\n\ntzv. úřednická vláda\n\n\"předčasné volby 19. a 20. června 1998 do Poslanecké sněmovny\n\n\n\"volby 14. a 15. června 2002 do Poslanecké sněmovny\n\n\n\"Volby do Evropského parlamentu v Česku 2004, propad ČSSD, spory ve straně a následně Špidlova rezignace\n\n\n\"Grossova aféra a vládní krize\"\n\n\n\"volby 2. a 3. června 2006 do Poslanecké sněmovny\n\n\n\n\ntzv. úřednická vláda\n\n\"volby 28. a 29. května 2010 do Poslanecké sněmovny\"\n\n\n\n\"předčasné volby 25. a 26. října 2013 do Poslanecké sněmovny\"\n\n\n\"volby 20. a 21. října 2017 do Poslanecké sněmovny\"\n\n\n\n\n"}
{"id": "91950", "url": "https://cs.wikipedia.org/wiki?curid=91950", "title": "Vláda Stanislava Grosse", "text": "Vláda Stanislava Grosse\n\nVláda Stanislava Grosse existovala jako koaliční vláda tří politických stran ČSSD, KDU-ČSL a US-DEU v období od 4. srpna 2004 do 25. dubna 2005. Jejím předsedou se stal Stanislav Gross (ČSSD). V době jmenování mu bylo 34 let, čímž se stal dosud nejmladším premiérem v historii České republiky a zemí Evropské unie.\n\nVláda byla v pořadí druhou vládou ČSSD od voleb do poslanecké sněmovny v roce 2002, její existenci ukončila aféra s financováním bytu premiéra Grosse. 25. dubna 2005 byla vystřídána vládou Jiřího Paroubka.\n\nLegitimita vlády od občanů ČR. (na základě voleb a na začátku vládnutí - pozdější změny v poslaneckých klubech nejsou zohledněny)\n\nČlenové za KDU-ČSL a US-DEU označení hvězdičkou * začali podávat demise již měsíc před demisí celé vlády a nebyli nahrazeni.\n\n"}
{"id": "91955", "url": "https://cs.wikipedia.org/wiki?curid=91955", "title": "První vláda Václava Klause", "text": "První vláda Václava Klause\n\nPrvní vláda Václava Klause byla první vládou samostatné České republiky a zároveň poslední (osmou) vládou České republiky v rámci federace (pokračovala ve vládě nepřerušeně od vzniku samostatné ČR 1. ledna 1993). Vládla v období 2. července 1992 – 4. července 1996. Tvořila ji koalice ODS, KDS, KDU-ČSL a ODA. Předsedou vlády byl Václav Klaus.\n\nPři hlasování o důvěře vládě ji podpořilo všech 105 koaličních poslanců a jeden poslanec LSU. Vládu nepodpořili zástupci Levého bloku (KSČM a SDL), ČSSD, SPR-RSČ, HSD-SMS a zbylí poslanci LSU.\n\nO půlnoci z 31. prosince 1992 na 1. ledna 1993 došlo k zániku společné České a Slovenské Federativní republiky a ke vzniku samostatných států, České republiky a Slovenské republiky. V únoru téhož roku proběhla i měnová odluka, při níž vznikla koruna česká.\n\nMinisterstvo pro hospodářskou soutěž a Ministerstvo hospodářství vznikla k datu 31. října 1992. Ministerstvo státní kontroly od 1. července 1993 zaniklo a bylo nahrazeno Nejvyšším kontrolním úřadem, ministr Igor Němec pak zůstal členem vlády bez portfeje.\n\n"}
{"id": "91958", "url": "https://cs.wikipedia.org/wiki?curid=91958", "title": "Druhá vláda Václava Klause", "text": "Druhá vláda Václava Klause\n\nDruhá vláda Václava Klause vznikla po volbách do poslanecké sněmovny v roce 1996. Byla tvořena koalicí ODS, KDU-ČSL a ODA. Menšinová vláda byla jmenována 4. července 1996. Rostoucí ekonomické problémy a vzájemné třenice vedly po vypuknutí aféry s financováním ODS na podzim 1997 k její vnitřní krizi a odchodu KDU-ČSL a ODA z koalice. Vláda pak 30. listopadu 1997 podala demisi. Spravovala zemi až do 2. ledna 1998, kdy byla jmenována vláda Josefa Tošovského.\n\nBěhem vlády této koalice byla mimo jiné podepsána Česko-německá deklarace o vzájemných vztazích a jejich budoucím rozvoji.\n\nLegitimita vlády od občanů České republiky (na základě voleb a na začátku vládnutí – pozdější změny v poslaneckých klubech nejsou zohledněny; počet členů vlády podle koaliční dohody):\n\nVládní koalice měla v poslanecké sněmovně jen menšinových 99 poslanců, důvěru však při hlasování získala, jelikož 61 poslanců ČSSD opustilo sál (výměnou za křeslo předsedy PS PČR pro Miloše Zemana) a hlasování se tak zúčastnilo 138 poslanců. Vládu podpořilo 98 vládních poslanců, proti byli poslanci KSČM a SPR-RSČ.\n\nVláda měla 16 členů, v období 2.–12. května a 23. října–8. listopadu 1997 15 členů.\n\n\n"}
{"id": "91960", "url": "https://cs.wikipedia.org/wiki?curid=91960", "title": "Vláda Josefa Tošovského", "text": "Vláda Josefa Tošovského\n\nVláda Josefa Tošovského vládla asi půl roku od 2. ledna do 17. července 1998. Vznikla po demisi druhé vlády Václava Klause (koncem roku 1997) a měla za úkol dovést Českou republiku k předčasným volbám v červnu 1998. Jejím předsedou se stal tehdejší guvernér České národní banky Josef Tošovský, který sestavil vládu z nestraníků a členů KDU-ČSL, ODA a ODS. Posledně jmenovaní 22. ledna 1998 založili novou stranu, Unii svobody.\n\nPřed hlasováním o důvěře deklaroval předseda vlády, že „mandát této vlády je omezen vůlí většiny parlamentních stran dospět k předčasným volbám v červnu tohoto roku“. Při hlasování o důvěře 28. ledna 1998 vládu podpořilo 123 ze 197 přítomných poslanců. Důvěru jí dali především poslanci nově vzniklé US, KDU-ČSL, ODA a ČSSD. Vládu naopak nepodpořili především zbylí poslanci ODS, KSČM a SPR-RSČ.\n\nV únoru a březnu 1998 byl v obou komorách Parlamentu schválen jednorázový ústavní zákon č. 69/1998 Sb., o zkrácení volebního období Poslanecké sněmovny. Tento zákon zkrátil volební období Poslanecké sněmovny zvolené v roce 1996 do dne konání předčasných voleb v červnu 1998.\n\nPředčasné volby se v červnu 1998 uskutečnily, vláda podala demisi dne 17. července 1998. Demisi ministrů Stanislava Voláka a Ivana Pilipa však prezident přijal již o den dříve.\n\nVláda měla původně 18 členů, v období 20.–27. února a od 15. června 1998 17 členů. Složení vlády z převážné části kopírovalo složení vlády předchozí.\n\n\n"}
{"id": "91961", "url": "https://cs.wikipedia.org/wiki?curid=91961", "title": "Vláda Miloše Zemana", "text": "Vláda Miloše Zemana\n\nVláda Miloše Zemana zastávala úřad od 22. července 1998 do 15. července 2002. Předsedou vlády byl Miloš Zeman. Po předčasných volbách v roce 1998 sestavila ČSSD jakožto vítězná strana vlastní jednobarevnou menšinovou vládu.\n\nLegitimita vlády od občanů České republiky (na základě voleb a na začátku vládnutí - pozdější změny v poslaneckých klubech nejsou zohledněny):\n\nNa základě opoziční smlouvy dojednané s ODS odešlo při hlasování o důvěře vládě dne 19. srpna 1998 všech 63 poslanců ODS z jednacího sálu, a tím získalo přítomných 73 poslanců ČSSD převahu. Proti byly kluby KDU-ČSL a Unie svobody, poslanci za KSČM se zdrželi.\n\nBěhem úřadování této vlády byla spuštěna Jaderná elektrárna Temelín a Česko vstoupilo do NATO. Došlo též ke zřízení krajů, změně volebního systému a profesionalizaci armády. V červenci 1999 vláda Miloše Zemana prodala firmě Investenergy zbylý státní podíl ve firmě Mostecká uhelná společnost za 650 milionů korun. Podle deníku MF DNES část peněz z privatizace MUS zprostředkovaně mířila k oficiálním stranickým představitelům ČSSD.\n\n12. července 2002 podala vláda demisi a prezident republiky Václav Havel jmenoval premiérem Vladimíra Špidlu. 15. července 2002 jmenoval prezident ministry nové Špidlovy vlády.\n\nVšichni členové vlády byli nominováni ČSSD. Vláda měla původně 19 členů, v období 21. července – 1. prosince 1999 18 členů, od 1. prosince 1999 17 členů a od 12. dubna 2001 opět 18 členů.\n\n\n"}
{"id": "91962", "url": "https://cs.wikipedia.org/wiki?curid=91962", "title": "Vláda Vladimíra Špidly", "text": "Vláda Vladimíra Špidly\n\nVláda Vladimíra Špidly vznikla po volbách v roce 2002. Vládu sestavila vítězná ČSSD za účasti KDU-ČSL a US-DEU.\n\n\nLegitimita vlády od občanů České republiky (na základě voleb a na začátku vládnutí – pozdější změny v poslaneckých klubech nejsou zohledněny):\n\n"}
{"id": "91963", "url": "https://cs.wikipedia.org/wiki?curid=91963", "title": "Vladislav III. Varnenčik", "text": "Vladislav III. Varnenčik\n\nVladislav III. Jagellonský (31. října 1424 – 10. listopadu 1444), nejstarší syn Vladislava II. Jagella a Sofie Litevské, byl od roku 1434 polský a od roku 1440 také uherský král jako I. Ulászló, tedy Vladislav I.). Zahynul nebo se ztratil v bitvě u Varny, proto je nazýván \"Varnenčík\" – v polštině Władysław Warneńczyk, v bulharštině \"Vladislav Varnenčik (Владислав Варненчик)\", litevsky \"Vladislovas III\".\n\nPolským králem byl Vladislav zvolen po smrti svého otce již jako desetiletý chlapec, proto za něj fakticky vládl krakovský biskup Zbigniew Oleśnicki.\n\nRoku 1440 byl zvolen sněmem v Uhrách za uherského krále, ale nedosáhl tu všeobecného uznání. Roku 1443 zahájil společně s Janem Hunyadym zpočátku úspěšné křížové tažení proti osmanským Turkům a dobyl Niš a Sofii. Uzavřel s Turky příměří, které však porušil na naléhání papežského legáta Giuliana Cesariniho. Další vojenské akce skončily katastrofální porážkou křižáků u Varny v roce 1444. Král pravděpodobně v bitvě padl.\n\nExistují dohady, že byl odvlečen do otroctví a po mnoha letech se objevil na Pyrenejském poloostrově, kde se s ním při svém putování setkala i družina pana Lva z Rožmitálu, jak ve svém cestopise uvedl Václav Šašek z Bířkova. Podle jiného podání mu v bitvě usekli hlavu, kterou sultán naložil do medu a ještě roky ji ukazoval návštěvám. Tělo se ale nenašlo.\n\nVladislav III. nebyl ženatý, neměl proto legitimní potomky. Jeho nástupcem v Polsku se stal mladší bratr Kazimír.\n"}
{"id": "91964", "url": "https://cs.wikipedia.org/wiki?curid=91964", "title": "Vláda Jiřího Paroubka", "text": "Vláda Jiřího Paroubka\n\nVláda Jiřího Paroubka vykonávala úřad od 25. dubna 2005 do 16. srpna 2006 a poté byla do 4. září 2006 dočasně pověřena vykonáváním funkce do jmenování vlády Mirka Topolánka (podle článku 62 písm. d) Ústavy České republiky). Vládu tvořila koalice ČSSD, KDU-ČSL a US-DEU. Byla v pořadí již třetí vládou sestavenou ČSSD od parlamentních voleb v roce 2002. Předsedou vlády byl Jiří Paroubek, ministr pro místní rozvoj v předchozí vládě Stanislava Grosse.\n\nVe volbách do poslanecké sněmovny v roce 2006 dosáhla ČSSD svého historicky nejlepšího výsledku 74 mandátů. Ani to však nestačilo na ODS, která získala 81 mandátů, což jí umožnilo sestavit další vládu pod vedením Mirka Topolánka.\n\nLegitimita vlády od občanů České republiky (na základě voleb a na začátku vládnutí - pozdější změny v poslaneckých klubech nejsou zohledněny):\n\n"}
{"id": "91966", "url": "https://cs.wikipedia.org/wiki?curid=91966", "title": "Holešov", "text": "Holešov\n\nHolešov (latinsky \"Holesow\", německy \"Holleschau\", hebrejsky \"העלשויא\") je město v okrese Kroměříž ve Zlínském kraji, 17 km severozápadně od Zlína, na západním okraji Hostýnských vrchů, na hranici mezi Hanou a Valašskem na řece Rusava. Žije zde obyvatel. Město je známé především každoroční událostí Holešovská regata.\n\nHolešov se utvořil na starobylé křižovatce dvou bočních tras tzv. Jantarové stezky. V katastru dnešního Holešova byla objevena neolitická osada, tj. sídlo trvalé povahy nejstarších zemědělců (asi 7–6 tis. let př. n. l.). Vlastní centrum Holešova je víceméně trvale osídleno od doby bronzové, jak dokládají objevená pohřebiště (asi 2000 př. n. l.).\n\nPrvní písemná zmínka pochází z roku 1141 a vztahuje se k osadě jménem \"Golesouicí\" (tj. \"Holešovici\"). Už v roce 1275 se obec uvádí jako \"Holesow\". Obec byla původně biskupským majetkem, za Přemyslovců ale byla povýšena na městečko a později (1322) na město. Měšťanské domy na náměstí mají zachované gotické a renesanční sklepy, nejstarší spolehlivě datovaný do roku 1480. Někdy před rokem 1371 Holešov získal Matouš ze Šternberka, který byl zakladatelem lukovské a holešovské větve pánů ze Šternberka. Šternberkové drželi město až do roku 1574. V časech reformace byl rušným centrem Jednoty bratrské i luteránů. Katolický Holešov však byl při vpádu Lisovčíků na Moravu ušetřen, přestože okolí bylo vypleněno. V letech 1616-1620 byl posledním působištěm Jana Sarkandera (budoucího světce) před tím, než byl zatčen u Troubek pro zemězradu a umučen v Olomouci. O radostech a strastech třicetileté války informuje zachovalý deníček holešovského měšťana. Poté Holešov získal pobělohorský zbohatlík a zemský hejtman Johann z Rottalu a učinil jej svou rezidencí, jeho nástupci pak významným kulturním centrem. S tím souviselo velkorysé budování zámku a zámecké zahrady, která v lepších časech mohla směle konkurovat zahradám kroměřížským.\n\nV meziválečné době zanechal v Holešově výrazné stopy v podobě dvou děl také slavný architekt Bohuslav Fuchs, který zde dříve studoval na gymnáziu. Holešov se též stal útočištěm ultraortodoxních Židů včetně několika věhlasných kabalistických učenců, což z něj v následujících staletích učinilo poutní místo ortodoxního judaismu, na druhou stranu se negativně podepsalo na soužití menšiny s většinou. Mj. i díky této menšině prof. Tomáš Garrigue Masaryk úspěšně kandidoval do říšského sněmu za volební okrsek valašský. Po vzoru průmyslové výstavy v Praze, se i v Holešově konala výstava, která se stala nejvýznamnějším hospodářsko-kulturním podnikem na východní Moravě před první světovou válkou. Bezprostředně po skončení války se v Holešově odehrál poslední protižidovský pogrom v českých zemích před druhou světovou válkou. Na počátku dvacátých let vzniklo v Holešově nejprogresivnější české fašistické hnutí, z něhož se později změnou názvu stala Národní obec fašistická.\n\nKoncem třicátých let se Holešov stal posádkovým městem, čs. posádku elitních hraničářů však brzy vystřídala německá Schutzpolizei. V kasárnách se pak pořádala školení a výcvik příslušníků Schutzpolizei i protektorátního četnictva. Později na tuto tradici navázal komunistický režim zřízením Vysoké školy SNB, zahrnující i výcvikový prostor pro příslušníky pohraniční stráže. Ještě později na tuto „tradici“ navázal demokratický režim zřízením \"Vyšší policejní školy a Střední policejní školy MV v Holešově\", která je co do velikosti a rozsahu činnosti řazena mezi tři největší policejní školy v České republice. Když se 21. srpna 1968 objevily brzy ráno před kasárnami v Holešově na Kroměřížsku sovětské tanky, velitelé tamních výsadkářů je odmítli dovnitř vpustit. Gardový tankový prapor se do kasáren, ve kterých sloužilo zhruba 700 členů sedmého výsadkového pluku zvláštního určení, nedostal ani v následujících dnech. V celém Československu šlo při srpnových událostech o zcela ojedinělý čin. \n\nNa místě bývalého vnitrostátního veřejného letiště vzniká Strategická průmyslová zóna Holešov. Dokončení výstavby základní technické a dopravní infrastruktury je plánováno na konec roku 2009. Celková rozloha zóny je 360 hektarů. Zónu připravuje (prostřednictvím své společnosti Industry Servis ZK) Zlínský kraj. Na financování se podílí stát. Celkové náklady na přípravu zóny činí 1,4 miliardy korun.\n\nNejvyšší člověk, který podle dochovaných údajů kdy žil v českých zemích a v Holešově žil, zemřel a je pochován, tzv. hanácký obr Josef Drásal (1841–1886), dal své jméno nejobtížnějšímu bikemaratonu ČR, který každoročně startuje z holešovské zámecké zahrady. Poválečná existence civilního letiště přinesla Holešovu několik mistrů světa ve sportovním parašutismu a zajistila, že Holešov lze každý den vidět a slyšet ve zprávách o počasí. V Holešově se také nachází Kynologický klub, který se věnuje výcviku psů, agility a obranám, popř. dalšímu výcviku.\n\nV modrém poli je okrouhlá zlatá věž z kvádrů, stojící na podstavci o třech stupních, je poměrně úzká, má dvě úzké střílny vedle sebe, vrcholí cimbuřím o čtyřech stínkách a kuželovitou střechou s osmicípou šternberskou hvězdou na špici. Vše zlaté, s černými konturami.\n\nKdy byl Holešovu udělen znak, není známo. Nejstarší známé vyobrazení je na pečeti z roku 1487, zde vyobrazená věž je mnohem vyšší a užší a střílny jsou nad sebou. Pozdější vyobrazení už mají střílny vedle sebe. Barvy znaku jsou odvozeny z rodového erbu Šternberků (zlatá osmicípá hvězda v modrém poli), kteří drželi Holešov v době jeho povýšení na město. V roce 1828, kdy se Holešov vymanil ze závislosti na šlechtické vrchnosti, byla zlatá hvězda na špici věže nahrazena zlatou koulí. Současný vzhled znaku pochází z roku 1972, kdy u příležitosti 700. výročí povýšení Holešova na město odborná komise historiků a výtvarníků doporučila návrat k osmicípé hvězdě, která je esteticky působivější a v současných společenských podmínkách už nevyvolává negativní asociace poddanské závislosti.\n\nVývoj počtu obyvatel v celé dnešní aglomeraci (zahrnující i obce připojené během 20. století) i v samotném městě uvádí tabulka a graf níže:\n\n\nK výrazným rysům města patřila od 15. století do 40. let 20. století početná židovská komunita. Za nejstarší zmínku o přítomnosti židovského obyvatelstva v Holešově je považována zpráva v zemských deskách moravských z roku 1391, podle níž měl jistý Žid Pešak z Brna získat dvůr v Kostelci u Holešova. Avšak skutečný počátek židovské komunity souvisí až s vypovězením Židů z královských měst v roce 1454. Židovská obec pod ochranou holešovské vrchnosti patřila k nejvýznamnějším na Moravě. Největšího počtu dosáhlo zdejší ghetto v roce 1848 (1694 obyvatel, tj. 31 % tehdejší populace Holešova). Tehdy se také stalo samostatnou administrativní jednotkou. „Židovský Holešov“ (tzv. „Židovna“) pak existoval až do roku 1919, kdy byla obě města spojena v jedno.\n\nŽidovská komunita v Holešově se stala několikrát obětí pogromů či protižidovských bouří. 5. dubna 1774 bylo ghetto vydrancováno po vraždě křesťanské lehké dívky, která vydírala Žida Abrahama Arona. Byly vyrabovány téměř všechny židovské domy v ghettu včetně Staré synagogy.\n\nVe dnech 22.–24. října 1899 došlo k dalším protižidovským-protiněmeckým násilnostem, které nepřímo souvisely se zrušením Gautschova jazykového nařízení (neúspěšný pokus zrovnoprávnit češtinu s němčinou). O šábesu 21. října židovská obecní policie brutálně zasáhla proti českým provokatérům, na což většinové křesťanské obyvatelstvo následujícího dne odpovědělo násilnými útoky proti židovským obchodům a bytům. Při střetech s četnictvem a armádou byli 22. října 1899 zastřeleni řezník Augustin Prusenovský, dělník v sodovkárně Alois Turna a manželka obchodníka s dobytkem Františka Halašková. Čtvrtá obět, obuvnický pomocník Albín Kudlík, zemřela na následky bodnutí bajonetem 25. října. Všichni čtyři byli katolíci. Dalších 37 osob bylo zatčeno, z nich 13 bylo následně odsouzeno pro zločin veřejného násilí k vězení v rozmezí trvání 1,5–13 měsíců. Z příslušníků židovské stráže, kteří násilí zahájili, bylo 6 odsouzeno za lehké ublížení na těle k trestu vězení v délce až 3 týdny.\n\nNejznámější holešovský pogrom se udál 3. a 4. prosince 1918. Bylo při něm vydrancováno 50 domácností a pálen majetek holešovských Židů. Dva lidé při něm přišli o život. Vše začali vojáci vznikající Československé armády, patrně z ostravské posádky, k nimž se posléze přidalo i křesťanské holešovské obyvatelstvo. Vojáci v rámci rabování zastřelili Huga Grätzera a ubodali Hermanna Grünbauma, shodou okolností jejich bývalé spolubojovníky, kteří se jen nedávno vrátili z bojů v první světové válce a kteří byli zavražděni, když bránili svůj majetek. Pogrom zastavil až příchod vojska z Kroměříže. Podle Jaromíra Kopečka tomu bylo jinak: vojenská jednotka z Kroměříže se pogromu aktivně účastnila, proti pogromu zakročila až vojenská jednotka z Brna.\n\nŽidovská komunita zanikla během holokaustu. Po válce, kterou přežilo jen asi 9 % obyvatel židovského původu, byla nakrátko obnovena náboženská obec, ale nakonec byli zbývající členové podřízeni ŽNO v Brně. Poslední příslušník zemřel v roce 1986. V současné době usiluje občanské sdružení \"OLAM – Společnost Judaica\" o obnovení židovské kulturní tradice ve městě i o obnovení náboženské obce. Členové sdružení v Holešově pořádají od roku 2001 Festival židovské kultury (od roku 2003 Týden židovské kultury) zahrnující přednášky, koncerty a promítání filmů s židovskou tematikou. Nedílnou součástí festivalu bývá také mezinárodní brigáda na zdejším židovském hřbitově.\n\nPo zničení Nové synagogy nacisty v roce 1941 se do dnešních dnů zachovala \"Šachova synagoga\". Ta je unikátní renesanční stavbou s významnou vnitřní výzdobou polského stylu a instalovanou výstavou „Židé a Morava“. Druhou židovskou památkou je židovský hřbitov s nejstarším zachovaným náhrobkem z roku 1647. Mezi nimi je nejznámější tumba rabbiho Šabtaje ben Me’ir ha-Kohena (1621–1663), zvaného \"Šach\", kterou každoročně navštěvují stovky ortodoxních Židů z celého světa. V areálu hřbitova je i rekonstruovaná obřadní síň se seznamem obětí holocaustu a židovských vojáků padlých za první světové války.\n\nV Holešově působili tito rabíni: Isaac Segal (1630), Menachem Mendel (1646), Eliezer ben Abdeel Isaac, Šabtaj ha-Kohen, zvaný \"Šach\" (1662), Moses Isaac Zunz (1668–1678), Menahem Mendel (1679–1685), Israel Fränkel, Eliezer Oettinger (1689–1709), Joseph Oppenheim (1710–1714), David Strauss (1714–1722), Saadia Katzenellenbogen (1723–1726), Aaron Hamburg (1730–1759), Joseph Freistadt (1760–1765), Isaac ben Abraham (1767–1786), Judah Löb Teomin (1788–1794), Abraham Stern (1796–1797), Menahem Mendel Deutsch (1802–1819), Joseph Biach Feilbogen (1841–1867), Markus Pollak (1867–1893), Jakob Freimann (1893-1914).\n\n\n\nSpolupráce:\n\n\n"}
{"id": "91971", "url": "https://cs.wikipedia.org/wiki?curid=91971", "title": "Koryčany", "text": "Koryčany\n\nKoryčany ( ) jsou město v jihozápadním cípu okresu Kroměříž ve Zlínském kraji na úpatí Chřibů, 11 km severně od Kyjova. Městem protéká řeka Kyjovka. Žije zde obyvatel.\n\nPrvní písemná zmínka o obci pochází z roku 1320, jako městečko jsou uváděny roku 1349. V letech 1358–1611 byly součástí panství hradu Cimburku. Krátce držela koryčanské panství Marie Regina Bertoletti z Bartenfeldu, od které je koupili Horečtí. Antonín Emerich Horecký však již roku 1742 panství prodal Karlu Josefovi z Gillernu. Po Kristiánu z Gillernu je roku 1794 zdědila jeho dcera Marie Josefa. V únoru 1796 ve Vídni římský císař František II. udělil obci Koryčany právo pořádat čtyři výroční trhy: první v den po Novém roce, druhý v pondělí po neděli průvodní (první po Velikonocích), třetí v pondělí po sv. Trojici a čtvrtý v pondělí po sv. Vavřinci. Pergamen s panovnickou pečetí přivěšenou na hedvábné šňůře v dřevěném pouzdru.\n\nRoku 1846 koupil panství Salomon Mayer Rothschild, ten je opět prodal Vilému Figdorovi a Heřmanu Wittgesteinovi. Po nich drželi panství roku 1863 hrabata Trautmandorf-Weinsberg, 1899 Ludvík Wittgenstein. Pošta v obci byla založena 15. května 1852. V roce 1856 německý podnikatel Michael Thonet v Koryčanech postavil továrnu na ohýbaný nábytek. Na jaře roku 1907 bylo započato se stavbou dráhy, železniční trati z Nemotic do Koryčan. Až do roku 1980 byla využívána i pro osobní dopravu.\n\nV roce 1927 bylo vybudováno koupaliště. Nádrž byla betonová 45 metrů na délku a 15 metrů na šířku o obsahu 7000 hl. Stavbu prováděl a dozoroval Okrašlovací spolek v Koryčanech. Kousek od koupaliště byla letní restaurace „Zdravá voda“ s tanečním parketem. Byly tam pořádány občasné hudební koncerty a hrálo se i k tanci.Vedle restaurace byly dvě kuželny. U Zdravé vody byly vybudováno také několik dřevěných atrakcí pro děti, o které pečoval děda Elšíček (tak byl dětmi nazýván), pán s dlouhým vousek a dýmkou, bydlel v Tyršově ulici.\n\nV roce 1932 vydal Okrašlovací spolek v Koryčanech vlastním nákladem malou knížečku \"Koryčany\". Obsahuje 61 stran, na nich 23 fotografií s popisem a vhodným textem k nim. Knížečka je zvláštího malého formátu. Obsahuje také ručně malovanou mapku okolí Koryčan, turistické značky s trasou a „Zalesňovací a okrašlovací desatero“. Ke konci knížečky je také 19 inzerátů tehdejších místních podnikatelů z různých oborů.\n\nV roce 1953 se rozběhla výstavba vodárenské nádrže na řece Kyjovce asi 1 km od Koryčan. Vodní dílo bylo dokončeno v roce 1958 a do trvalého provozu bylo uvedeno v roce 1963. Na žádost Rady MNV z 24. března 1966 byly Koryčany 1. ledna 1967 povýšeny na město. Slavnostní prohlášení obce městem se konalo 6. ledna 1967 na MěNV, na který se změnil z původního MNV. V roce 1976 byly ke Koryčanům připojeny sousední obce Lískovec a Jestřabice.\n\nZastupitelstvo obce má 15 členů a městská rada 5 radních. Voleb do zastupitelstva v říjnu 2010 se účastnilo 1 176 (tj. 49,43 %) voličů. Ve volbách zvítězila ČSSD, která získala získala 31,15 % hlasů a 5 mandátů v zastupitelstvu, dále uskupení \"Starostové a nezávislí\" (21,2 %, 3 mandáty), KSČM (17,75 %, 3 mandáty), KDU-ČSL (16,55 %, 2 mandát) a \"Sdružení nezávislých kandidátů\" (16,55 %, 2 mandáty). Do městské rady zastupitelstvo zvolilo 3 členy ČSSD, 1 člena KSČM a 1 člena KDU-ČSL. Starostou byl zvolen Zdeněk Šmela (ČSSD).\n\nVoleb do zastupitelstva v roce 2014 se účastnilo 1 149 voličů, tj. 48,58 %. Zvítězili \"Starostové a nezávislí\", získali 28,27 % hlasů a 4 mandáty v zastupitelstvu, další ČSSD 24,79 % (4 mandáty), ZVUK 12 získal 19,47 % (3 mandáty), KSČM 15,2 % (2 mandáty), KDU-ČSL 12,27 % (2 mandáty). Starostkou byla zvolena Ing. Hana Jamborová (\"Starostové a nezávislí\").\n\nOd roku 2003 jsou Koryčany obcí s pověřeným obecním úřadem. Náleží do senátního obvodu č. 76 – Kroměříž, za který byl v roce 2010 do Senátu zvolen Miloš Malý. Od roku 2002 je členem Dobrovolného svazku obcí Koryčanska a Zdounecka se sídlem ve Zdounkách. Do roku 1960 patřily Koryčany do okresu Kyjov.\n\n\n\nDo roku 1968 místní Základní organizace Československého svazu mládeže, 1968–1970 místní Základní organizace Juveny (svazu vesnické mládeže), v letech 1971–1989 místní Základní organizace jednotného Socialistického svazu mládeže.\n\nVýznamnou událostí pro město bylo pořádání I. Krajského festivalu vesnické mládeže místní organizací \"Juveny\" ve dnech 17.–19. července 1970. Festival probíhal v úrovni sportovních soutěží, kulturních soutěží – přehlídka divadel malých forem, beatových skupin. Na festivalu byla masová účast mladých lidí z celého kraje, ať již jako soutěžících nebo jako diváků. Kazem na celé události byl pouze vytrvalý déšť, který částečně ovlivnil sportovní klání na stadionu. Jinak byl festival velmi úspěšnou a ve všech směrech kladně hodnocenou akcí. Přípravný výbor SSM se pokusil již vydávat festival za svůj, ale protože byl jen přípravným výborem a jelikož celostátní ustavující konference SSM byla až 19. listopadu 1970 na základě usnesení předsednictva KSČ ze dne 17. listopadu 1970, byl tento festival jednoznačně akcí dosud existující a fungující Juveny.\n\nOd roku 1997 působí v Koryčanech Salesiánské hnutí mládeže, které se věnuje práci s mládeží v duchu hesla \"Mladí pro mladé\". SHM Klub Koryčany pořádá každoroční mikulášské besídky, dětské dny či různé turnaje (stolní tenis, florbal). Z pravidelných krožků zejména nabízí dětem a mládeži florbal, stolní tenis či scholu (sbor).\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nDle sčítání lidu v roce 2011 žilo ve městě 2 837 obyvatel, z nichž 1 285 (45,3 %) se hlásilo k české národnosti, 674 (23,8 %) k moravské, 29 (1 %) ke slovenské, 7 vietnamské, 6 ukrajinské, 2 polské, 1 slezské a 1 německé. 738 obyvatel (26 %) svou národnost neuvedlo.\n\nV roce 2011 se 738 (26 %) obyvatel Koryčan označilo za věřící. 432 (15,2 %) obyvatel se hlásilo k Římskokatolické církvi, 5 k Církvi československé husitské, 2 k Českobratrské církvi evangelické a 2 ke Svědkům Jehovovým. 774 (27,3 %) obyvatel se označilo jako bez náboženské víry a 1 325 (46,7 %) na otázku víry neodpovědělo. Koryčanská farnost s farním kostelem sv. Vavřince a filiálními kostely sv. Anny v Jestřabicích a sv. Klementa na Stupavě je součástí kroměřížského děkanátu.\n\nRozvoj průmyslu je spojen s rozsáhlým polesím západně od Koryčan. Sklárna na říčce Stupavě zde existovala již v 18. století. Sklárnu v Koryčanech si v roce 1818 od tamní vrchnosti baronů Münch-Bellinghausenů pronajal Izák Reich, po Strání a Staré Huti jako svojí v pořadí třetí sklárnu. V roce 1823 byly skelné hutě Reichem zmodernizovány. Sklárna však později zanikla.\n\nV roce 1856 založil Michael Thonet v Koryčanech továrnu na ohýbaný nábytek. Před První světovou válkou měla továrna až 1500 zaměstnanců.\n\nKoryčany leží na křižovatce regionálních a lokálních silnic vedoucích Středomoravskými Karpatami, zejména silnice II/432, II/429 a III/43231. Od roku 1908 byla provozována nákladní doprava na železniční trati č. 345 z Nemotic (odbočka z Vlárské dráhy). V letech 1920–1932 a občas i později byla trať využívána i na osobní přepravu a to až do 31. května roku 1980, kdy osobní přeprava byla v rámci úspor ČSD zrušena. Ve středu 31. května 1967 na trati naposledy jela parní lokomotiva, místními nazývaná Helenka. V 6,20 hodin ještě vyjela z Koryčan do Nemotic a zpět už byl vlak tažen motorovým vozem. Do 2. června zůstala Helenka pro případ potřeby stát na odstavné koleji.\n\nPo roce 1990 se několikrát uvažovalo o zrušení trati, ale dodnes je příležitostně používána.\n\nMěstem vedou autobusové linky č. 802991 z Uherského Brodu do Brna, č. 823992 ze Zlína do Brna, č. 750901 z Kyjova do Kroměříže, č. 802900 z Kyjova do Starých Hutí a č. 729650 z Koryčan do Nesovic a Bohdalic-Pavlovic. Posledně jmenovaná je zapojena do Integrovaného dopravního systému Jihomoravského kraje jako linka 650. Koryčany jsou tak jedním z míst mimo Jihomoravský kraj integrovaných do tohoto systému (konkrétně jako tarifní zóna 666).\n\nKoryčany jsou turistickým východištěm do západních Chřibů, z náměstí vychází zeleně, modře a žlutě značené turistické trasy tímto směrem.\n\n\n\n\n\n\n\n"}
{"id": "91972", "url": "https://cs.wikipedia.org/wiki?curid=91972", "title": "Zámořská Francie", "text": "Zámořská Francie\n\nZámořská Francie ( \"France d'outre-mer\") je souhrnné pojmenování pro ta území a teritoria, které spadají pod francouzskou suverenitu, ale neleží v Evropě, v tzv. Metropolitní Francii. Běžně se pro ně používá zkratka DROM-TOM (\"Départements et régions d'outre-mer - Collectivités d'outre-mer\") a jsou rozesety po celé Zemi – v Tichém, Indickém a Atlantském oceánu, Karibiku, Jižní Americe a Antarktidě. Jedná se o zbytek dříve mnohem rozsáhlejší francouzské koloniální říše.\n\nPodle vztahu zámořského území k Francouzské republice rozlišuje několik různých druhů právních statusů zámořských území. Jsou to:\n\nNásledující tabulka obsahuje informace platné k 1.1.2013.\nFrancouzská jižní a antarktická území a Clippertonův ostrov nejsou trvale osídleny. Všechna ostatní obydlená území mají své zástupce ve francouzském parlamentu – 27 v Národním shromáždění a 21 v Senátu. V Zámořské Francii se stejně jako v Metropolitní platí eurem (EUR). Výjimkou jsou 3 území v Pacifiku, která používají CFP frank (kód XPF). Ten je pevně svázán s eurem v poměru 1 XPF = 0,00838 EUR.\n\nDo této kategorie spadají ostrov Clipperton, který má rozlohu 9 km² se nachází v Pacifiku u mexického pobřeží, a Francouzská jižní a antarktická území (zkratka TAAF). Ty sestávají z pěti distriktů (Ostrovy Svatý Pavel a Amsterdam, Crozetovy ostrovy, Kerguelenovy ostrovy, Roztroušené ostrovy a Adélina země) a nacházejí se v jižním Indickém oceánu a Antarktidě.\n\nV roce 1961 vstoupila v platnost tzv. washingtonská Smlouva o Antarktidě (v ČR zákon č. 276/2003 Sb. o Antarktidě …), ve které se mj. zúčastněné země zavázaly po dobu platností smlouvy zakonzervovat rozdělení Antarktidy mezi jednotlivé země podle stavu z roku 1959, ale zároveň tato vlastnická práva neuplatňovat. Francie, signatář smlouvy, shodně s ostatními zeměmi na svých pozastavených právech trvá, ale v duchu přijaté smlouvy v praxi je neuplatňuje. Adélina země je proto součásti TAAF ryze formálně. Celková rozloha TAAF bez započítání Adéliny země je 7 665 km² \n"}
{"id": "91994", "url": "https://cs.wikipedia.org/wiki?curid=91994", "title": "Ron Wood", "text": "Ron Wood\n\nRon Wood (* 1. června 1947, Hillingdon, Middlesex, Anglie, Spojené království) je britský rockový kytarista a malíř. Proslavil se jako člen kapel The Rolling Stones a The Faces. Členem The Rolling Stones je od roku 1974. Před Rolling Stones hrál také ve skupině The Birds.\n\nV roce 1972 hrál na albu \"The Academy in Peril\" velšského hudebníka a skladatele Johna Calea.\n\n\n\n"}
{"id": "91997", "url": "https://cs.wikipedia.org/wiki?curid=91997", "title": "Symfonie č. 9 (Dvořák)", "text": "Symfonie č. 9 (Dvořák)\n\nSymfonie č. 9 e moll, op. 95, zvaná též „Novosvětská“ či „Z Nového světa“ (anglicky \"From the New World\", či jen \"New World Symphony\") je v pořadí poslední symfonie Antonína Dvořáka a nejvýznamnější autorovo dílo tohoto druhu. Lze ji také zařadit nejen k absolutní špičce hudebního romantismu, ale též k nejlepším dílům světové symfonické tvorby všech dob.\n\nNeil Armstrong vzal její nahrávku na Měsíc, když tam v roce 1969 poprvé přistála kosmická loď Apollo 11.\n\nČtvrtá část této symfonie je hymnou Mezinárodního úřadu pro výstavnictví.\n\nDvořákova symfonie č. 9 vznikla v době skladatelova pobytu ve Spojených státech amerických, kde působil v letech 1892–1895 jako ředitel newyorské konzervatoře. Základní skladatelovou inspirací k ní byla jak atmosféra bouřlivě se rozvíjející země a jejího hektického způsobu života, tak pocity, které Dvořák načerpal během svých pobytů na americkém venkově, který pravidelně navštěvoval, ale i nostalgická touha po českém domově. Dvořák na symfonii pracoval poměrně krátkou dobu – od ledna do 24. května 1893.\n\nDvořákovu \"Novosvětskou symfonii\" více než cokoli jiného charakterizuje její syntetická forma. Tato syntéza, jakkoli obsahuje motivy i tónorodové principy americké lidové hudby nejrůznějších etnik, stejně jako intonační schémata hudby typicky české, Dvořákovy americké dojmy i stesk po vzdáleném domově, je především naplněním základního principu skladatelovy tvorby, kterým byla klasicistně-romantické a programně-absolutní hudební filosofie.\n\nSnažit se analyzovat Dvořákův záměr jako epický příběh se jeví jako marný úkol navzdory pokušení spatřovat ve dvou středových větách symfonie inspiraci Longfellowovým poemem \"Píseň o Hiawathovi\", který byl nepochybně objektem Dvořákova zájmu. Jakkoli \"scherzo\" působí čas od času dojmem, že chce být obrazem rituálního tance ku příležitosti svatby Hiawaty, podobně jako \"largo\", které mnoho analytiků Dvořákova díla popisuje jako „pohřeb v lese“, struktura celého díla a vývoj skladby, včetně naprosto evidentně českých „barev“ hudby, takové domněnky odsuzuje k zániku.\n\nStejně tak v otevření poslední věty symfonie skladatel pouze těží, nikoli opisuje, z amerických dojmů, kterými byl fascinován a jimiž byly především nový způsob života, kypící bouřlivým civilizačním rozvojem i divoká panenská příroda, stejně jako okázalé sebevědomí obyvatel a demokratická povaha společnosti. Vše, co lze v symfonii zaznamenat, tedy nejrůznější dojmy a stimuly, vyvolávající u skladatele korespondující hudební témata a obrazy, nelze zjednodušovat či vulgarizovat tím, že je budeme považovat za nesporné zobrazení něčeho naprosto konkrétního. Vše je transformováno do variací a střetů s jinými tématy. Příkladem může být vstupní věta, kde postupně v jejím vývoji dochází ke konfrontací hlavního motivu symfonie, kterým je fanfára plná sebevědomí s nepochybně českým pohledem na věc, čímž vrhá jakýsi stín pochybnosti a přináší pocity odcizení. Druhá a závěrečná věta díla očividně odkrývá skladatelem pociťovaný rozpor, který viděl v americké společnosti díky tehdejší úloze barevných obyvatel státu. Slyšíme zde sympatie k boji za svobodu těchto tehdy druhořadých členů americké společnosti, který Dvořák objevil v jejich hudbě (spirituály). Dynamické, quasitaneční Scherzo, vykazující zřetelné atributy české hudby, přivádí skladbu k závěrečné větě, kde někteří slyší rytmiku psaní telegrafní zprávy, která je však spíše komunikací souhrnu Dvořákových amerických dojmů, jejichž chaotický a mnohotvárný charakter skladatele ohromil i zahltil. Obraz Ameriky se zde proto proplétá prostřednictvím aplikací jednotlivých tematických bodů, přítomných v předešlých větách a vytváří tím jakýsi definitivní vnitřní autorův pohled. Více než cokoli jiného zde však Dvořák reflektuje svou nostalgii po domově, právě tak jako srovnání jeho starého a nového bydliště. Největším a nejslyšitelnějším hlasem symfonie je ovšem výraz touhy po univerzální svobodě a lidské sounáležitosti.\n\n\n\nV roce 2009 pořádala australská rozhlasová stanice ABC Classic FM soutěž o 100 nejoblíbenějších symfonií. Australané v ní na 1. místo zvolili \"Novosvětskou\", na 2. a 3. příčce se umístily symfonie Ludwiga van Beethovena, \"Symfonie číslo 9 s Ódou na radost\" a \"Symfonie číslo 6 známá jako Pastorální\".\n\n\n"}
{"id": "91998", "url": "https://cs.wikipedia.org/wiki?curid=91998", "title": "Charlie Watts", "text": "Charlie Watts\n\nCharlie Watts (* 2. června 1941) je britský rockový bubeník, který je více než čtyřicet let členem kapely The Rolling Stones. Watts je také leader jazzového ansámblu, pod svým jménem vydal několik jazzových desek. Mimoto se také podílel na produkci některých desek Rolling Stones a navrhoval některá pódia, která si sebou Stones na svých turné vozili. Mezi jeho koníčky patří chov koní.\n\nCharlie Watts se narodil do rodiny řidiče náklaďáku. Jako kluk byl skromný, soustředěný a pracovitý, mírně hýčkaný svými rodiči. Když mu bylo jedenáct uslyšel v rádiu skladbu \"Walkin’ Shoes\" Gerryho Mulligana, ve které bubnoval Chick Hamilton. To v něm probudilo bubeníka, a tak začal hrát na hrnce a pánve. Svůj první nástroj – bendžo – si ve čtrnácti koupil sám. Rozebral ho, z těla bendža si udělal bubínek a k němu si z merkuru postavil stojan. V roce 1955 mu rodiče koupili první bicí. Stále ho zajímal jazz, takže začal cvičit s jazzovými deskami, které sbíral.\n\nPo tom, co dokončil střední školu, šel studovat uměleckou školu, kterou dokončil v roce 1960. Po škole pak pracoval jako grafik u reklamní agentury. Během práce už ale hrál s místními skupinami v kavárnách a menších klubech. V roce 1961 poprvé potkal Alexise Kornera, který mu nabídl post bubeníka ve své kapele – Blues Incorporated. Chvilku pak pracoval jako grafik v Dánsku, ale po tom, co přijal Kornerovu nabídku, se vrátil zpět do Londýna.\n\nO rok později se Charlie setkal s Brianem Jonesem, Ianem \"Stu\" Stewartem, Mick Jaggerem a Keithem Richardsem, kteří chtěli společně hrát rhythm and blues a příložitostně vystupovali v různých londýnských klubech. A tak Charlie dostal nabídku hrát s mladou začínající kapelou Rollin’ Stones. Charlie se nechal přesvědčovat skoro celý rok, nakonec jim přikývnul až v lednu 1963. Keith Richards k tomu ve své biografii dokonce píše: „Hladověli jsme, jen abychom ho zaplatili! Doslova. Omezovali jsme si příděly, jak strašně jsme ho chtěli.“\n\nKromě hraní s Rolling Stones má ale Charlie Watts spoustu dalších zájmů. V roce 1964 například vydal komixovou poctu jazzovému saxofonistovi Charliemu Parkerovi nazvanou \"Ode to a High Flying Bird\". Přestože se proslavil jako rockový bubeník, jeho osobnímu vkusu je blíže jazz. Na konci sedmdesátých let se připojil k Ianu \"Stu\" Stewartovi ve skupině Rocket 88, která se vracela ke kořenům boogie-woogie. V kapele si tehdy zahrála spousta předních britských jazzových, rockových a R&B hudebníků. Patřili mezi ně například free-jazzový saxofonista Evan Parker, jazzoví dechař Courtney Pine nebo zakládající člen skupiny Cream Jack Bruce. V roce 1991 dal Charlie dohromady jazzový kvintet, šlo o další poctu Charlie Parkerovi. Po úspěšném hostování Jima Keltnera na albu \"Bridges to Babylon\", které vydali Rolling Stones, nahráli společně Charlie Watts a Jim Keltner čistě bubenické album nazvané prostě \"Charlie Watts/Jim Keltner Project\". Skladby se jmenují po slavných jazzových bubenických ikonách jako Elvin Jones, Max Roach nebo Roy Haynes. Není zde kopírován styl těchto bubeníků, spíše jde o zachycení pocitů z jejich hry. \"Watts At Scott's\" je zase živá nahrávka ansámblu The Charlie Watts Tentet ze slavného londýnského jazzového klubu Ronnie Scott's. V dubnu 2009 koncertoval Charlie Watts s projektem The ABC&D of Boogie Woogie. Jeden koncert se uskutečnil i v Praze, ale setkal se s nepochopením zdejší kritiky.\n\nCharlie Watts se také podílel na grafice prvních desek Rolling Stones. Navrhl například celý sleevenote k desce \"Between the Buttons.\" Mezi jeho nápady také patří orinální upoutávka na koncertní turné v roce 1975. Skupina tehdy překvapila čekající novináře tím, že odehrála skladbu \"Brown Sugar\" na přívěsu kamionu, který jel po Manhattanu. Tento nápad okopírovali ve stejném roce AC/DC, Status Quo v roce 1984 v klipu \"The Wanderer\" a U2 v klipu \"All Because of You\" z roku 2004. Charlieho si prý vzpomněl na to, jak tehdy běžně propagovaly své koncerty jazzové ansámbly v New Orleans.\n\nSpolečně s Mickem Jaggerem také navrhoval scénu pro koncertní šňůry Steel Wheels/Urban Jungle (1989–1990), Bridges to Babylon Tour (1997), Licks Tour (2002–2003) a A Bigger Bang Tour (2005–2007) .\n\nDá se dohledat mnoho rozhovorů, kde se Jagger a Richards zmiňují Charlieho Wattse jako zásadního člena Rolling Stones. Například pro časopis \"Guitar Player\" řekl Keith Richards, že bez Charlieho by Stones nemuseli vůbec existovat, nebo by dále nepokračovali pod hlavičkou Rolling Stones. Jakou váhu má Charlie ve Stones ukazuje i situace, která nastala po odchodu Billa Wymana z kapely v roce 1993. Tehdy před několika baskytaristy Keith a Mick Charlieho požádali, aby nového basáka vybral on. Charlie se rozhodl pro Darryla Jonese – respektovaného muzikanta, který hrával například s Milesem Davisem nebo se Stingem.\n\n"}
{"id": "92001", "url": "https://cs.wikipedia.org/wiki?curid=92001", "title": "Plášťový chochol", "text": "Plášťový chochol\n\nPlášťový chochol či nesprávně plášťová pluma je oblast teplejšího materiálu v plášti Země (nebo jiné planety), která stoupá vzhůru k povrchu a může mít za následek vznik vulkanických center zvaných horké skvrny nebo také záplavových bazaltů. Jde o druhotný způsob, jakým se planeta ochlazuje, mnohem méně účinný než je ochlazování spjaté s deskovou tektonikou. S konceptem plášťových chocholů přišel ve snaze vysvětlit vulkanická souostroví uprostřed oceánů (jako Havajské ostrovy) v roce 1971 americký geofyzik W. Jason Morgan. Někteří odborníci dávali vznik chocholů do souvislosti s ochlazováním jádra a předpokládalo se tedy, že jde o útvary procházející víceméně celým pláštěm. V nedávné minulosti ale seismická tomografie ukázala široké spektrum chocholů – některé dosahují od povrchu až k rozhraní pláště a jádra, jiné jsou pozorovatelné u povrchu, ale zanikají ve středním plášti a další ještě zřejmě nedosáhly od jádra k povrchu Země. To ukazuje pravděpodobně na velmi dynamický vývoj chocholů v čase.\n\n\n"}
{"id": "92003", "url": "https://cs.wikipedia.org/wiki?curid=92003", "title": "Bill Berry", "text": "Bill Berry\n\nBill Berry (* 31. července 1958) je americký bubeník. Byl zakládajícím členem kapely R.E.M., se kterou hrál 17 let. Kapelu opustil z osobních důvodů v roce 1997 a v současné době se věnuje farmaření.\n"}
{"id": "92004", "url": "https://cs.wikipedia.org/wiki?curid=92004", "title": "Kunhuta Uherská", "text": "Kunhuta Uherská\n\nKunhuta Uherská (1245 – 9. září 1285, Praha) nebo také Haličská či Mačevská byla druhou manželkou Přemysla Otakara II. a českou královnou, rakouskou, štýrskou, korutanskou a kraňskou vévodkyní z rodu Rurikovců.\n\nKunhuta byla dcerou ruského knížete Rostislava z rodu Rurikovců a uherské princezny Anny z rodu Arpádovců. Přesné místo a denní datum narození Kunhuty není známo; je možné, že se narodila v zemích svého děda z otcovy strany, Michala Černigovského. Dětství však už trávila v Uhrách. Její otec, kníže Rostislav Michajlovič si totiž musel po útoku Tatarů na Rus a dále do Evropy zachránit život útěkem na dvůr uherského krále Bély IV. Ten Rostislavovi později dal za manželku svou dceru Annu a jmenoval jej bánem Slavonie (dnes v Chorvatsku) a Mačvy (dnes v Srbsku).\n\nKdyž Béla IV. prohrál s českým králem bitvu u Kressenbrunnu, chtěl z něj protivník udělat spíše spojence než nepřítele a rozhodl se tedy pro svatbu s některou z arpádovských princezen. Původně Přemysl Otakar žádal o ruku Bélovy dcery Markéty. Jeptiška o sňatek nejevila zájem a Přemysla stejně jako mnoho nápadníků před ním a po něm odmítla. Místo Markéty tedy Béla IV. nabídl Přemyslovi svou vnučku Kunhutu.\n\nKunhuta se za českého krále Přemysla Otakara II. vdala 25. října 1261 v hornouherském Prešpurku (Bratislava). Rychlost, se kterou svatba následovala po Přemyslově rozvodu s Markétou, svědčí o tom, že se jednalo o dlouhodoběji připravovaný akt. 25. prosince téhož roku se konala okázalá pražská korunovace, která se stala velkou společenskou událostí tehdejší Evropy. Přemysl si Markétiným zapuzením znepřátelil rakouskou šlechtu, byť manželství s Kunhutou bylo motivováno především snahou o legitimního dědice a alespoň dočasný mír s Arpádovci – ten vydržel celé další desetiletí.\n\nO Kunhutě se daleko za hranicemi mluvilo jako o temperamentní a výjimečně krásné ženě a Přemysla často doprovázela na turnajích. S Přemyslem Otakarem měla nejspíš šest dětí, mezi nimi dcery Kunhutu a Anežku, ale tak očekávaný dědic trůnu Václav se narodil až koncem září 1271. Lucemburské kroniky zmiňují ještě další tři děti: mluví o synech, jinde figuruje dcera Markéta. O královně v této době příliš slyšet není. Ví se, že král dal své manželce pro pobavení na Pražský hrad přivézt lvy.\n\nNěkteré dobové zápisy (především kronika Otakara Štýrského) o Kunhutě Uherské tvrdí, že to byla žena ctižádostivá (coby vdova skutečně přijímala audience jako vládkyně), že Otakara vehnala do bitvy s Rudolfem Habsburským (těžko říct, zda na něj měla takový vliv) a že její romance se Závišem z Falkenštejna začala už za Přemyslova života. Falkenštejn se však vzhledem ke vztahu krále s Vítkovci jen stěží mohl s Kunhutou Uherskou setkat už na Přemyslově dvoře. Jedná se o spekulace založené na slovech v pozdější staročeské písni: \n\nS osobou královny Kunhuty souvisejí i zápisy v dikcionáři mistra Bohuslava. Listy královny Kunhuty, prý určené králi Přemyslovi, ovšem ani nemusely být nikdy odeslány. Dost dobře mohly sloužit jen jako vymyšlené cvičební texty a snad jsou ovlivněné rétorským učením Jindřicha z Isernie. Mohly vzniknout až po Přemyslově smrti, aby ukázaly v trochu lepším světle královnu vdovu, která podle mínění současníků pošpinila památku svého královského manžela. Ať už ale vznikly z popudu Kunhuty či ne, každopádně se jedná o slova velice krásná:\n\nPo prohrané bitvě na Moravském poli (1278) se Kunhutě nepodařilo uchovat státní integritu a nezávislost. Zájemci o poručnictví Václava a tudíž správu země byli dva – braniborský markrabě Ota V. a vratislavský kníže Jindřich IV. Probus, oba spojeni s českým královským dvorem příbuzenskými vztahy.\n\nSnaha ochránit sebe a syna Kunhutu donutila navázat spojení s Rudolfem Habsburským a potvrdit mu slib o svatbě svých a Rudolfových dětí (součást mírových podmínek z roku 1276). Usilovala o poručnictví Jindřicha Probuse, Rudolf ho ovšem ponechal Otovi, sám si ponechal na pět let Moravu, Jindřichovi připadlo Kladsko, Kunhutě Opavsko (o které bude později neúspěšně bojovat s Mikulášem Opavským).\n\nNeshody s Otou vedly k internaci královny a dětí na Bezdězu, odkud se jí podařilo utéct – ovšem bez Václava. Právě skutečnost, že opustila syna a jediného žijícího Přemyslovce, nemohou mnozí historici Kunhutě zapomenout. Dá se ovšem pochybovat o tom, že Kunhuta v zajetí mohla synovi nějak pomoci. Bezděz navíc zřejmě nebyl těžkým žalářem a Václavovi dělala společnost chůva Eliška. Je ovšem pravda, že zápisy v kronikách královnin „chytrý“ útěk komentují s obdivem i odporem.\n\nNa Hradci u Opavy si královna-vdova zřídila dvůr, kam někdy v roce 1280 přichází Záviš z Falkenštejna. Okouzlující Falkenštejn se stává nejen purkrabím na Hradci (1281), ale také jejím milencem. V té době se za něj možná tajně vdala. V roce 1281–2 Falkenštejnovi porodila syna Jana. Dle pověsti se tak stalo pravděpodobně na hrádku poblíž Svojanova.\n\nPo Václavově návratu z braniborského zajetí v roce 1283 je královna přijata zpátky ke dvoru a spolu s ní a na její přímluvu i Falkenštejn. Roku 1285 Kunhuta doprovázela syna Václava do Chebu, kde se stvrdil jeho sňatek s Gutou Habsburskou. Toho roku se pravděpodobně oficiálně vdala za Falkenštejna, ale 9. září zemřela, zřejmě na tuberkulózu. Kunhuta Uherská je pohřbena v Anežském klášteře v Praze, vedle sv. Anežky České a rodičů Přemysla Otakara II.\n\nAčkoliv dnešní doba má sklony vidět počínání Kunhuty Uherské už jinak, bylo by chybou ji hodnotit moderní volnomyšlenkářskou optikou. Královna matka měla za svého života na syna nepochybně silný vliv. Dospělý Václav však jistě nikoli náhodou nedal žádné ze svých dcer jméno Kunhuta. Jeho druhorozená dcera však měla jméno Václavovy oblíbené chůvy Elišky.\n\nDospělosti se dožily tři z dětí Přemysla Otakara II. a Kunhuty Uherské:\nZe vztahu Kunhuty a Záviše z Falkenštejna se narodil jeden syn:\n\n\n"}
{"id": "92006", "url": "https://cs.wikipedia.org/wiki?curid=92006", "title": "Linka Procházková", "text": "Linka Procházková\n\nLinka Procházková, \"křtěná\" Karolína, \"rozená\" Scheithauerová, (28. ledna 1884, Nové Dvory – 21. října 1960, Brno) byla česká malířka.\n\nLinka Procházková studovala průmyslovou školu Ženského výrobního spolku v Praze, poté přešla na Uměleckoprůmyslovou školu, což byla v té době jediná škola s uměleckým zaměřením přístupná pro ženy. Ze školy odešla a začala pracovat v Reisnerově ateliéru. Jako jediná žena se zúčastnila výstavy Osmy v roce 1908, v témže roce se vdala za malíře Antonína Procházku. Její dílo po celou dobu tvorby má převážně realistický základ, od expresionismu postupně přešla ke klasicismu. Její malířskou práci ukončila koncem 40. let nervová choroba.\n\n\n"}
{"id": "92007", "url": "https://cs.wikipedia.org/wiki?curid=92007", "title": "Never Mind the Bollocks, Here's the Sex Pistols", "text": "Never Mind the Bollocks, Here's the Sex Pistols\n\nNever Mind the Bollocks, Here's the Sex Pistols je debutové album britské punkové kapely Sex Pistols vydané v roce 1977. Je to jediné studiové album, které Sex Pistols vydali. Album je fanoušky a kritiky považováno za jedno z nejvlivnějších hudebních alb všech dob.\n\nAutorem textů je Johnny Rotten, pokud není uvedeno jinak.\n\n"}
{"id": "92016", "url": "https://cs.wikipedia.org/wiki?curid=92016", "title": "Johnny Rotten", "text": "Johnny Rotten\n\nJohn Joseph Lydon (* 31. ledna 1956), známý pod dřívější přezdívkou Johnny Rotten, je bývalým zpěvákem kapel Sex Pistols a Public Image Ltd. (PiL). Díky svému členství v Sex Pistols se stal ikonou punku a vzorem pro rebelující mládež. Přezdívku „Rotten“ získal díky stavu svých zubů (rotten = zkažený).\n\n"}
{"id": "92023", "url": "https://cs.wikipedia.org/wiki?curid=92023", "title": "Erich Ludendorff", "text": "Erich Ludendorff\n\nErich Friedrich Wilhelm Ludendorff (9. dubna 1865, Kruszewnia – 20. prosince 1937, Tutzing, Bavorsko) byl pruský a německý generál a politik. Byl s Paulem von Hindenburgem hlavním strůjcem německé taktiky během první světové války.\n\nLudendorff byl již před první světovou válkou jedním z nejschopnějších generálů. Od roku 1895 byl důstojníkem generálního štábu, 1908 – 1912 šéf oddělení.\n\nZa první světové války byl velitelem generálního štábu 8. armády ve Východním Prusku. V roce 1914 se spolu s Paulem von Hindenburgem proslavil vítězstvím nad ruskými vojsky v bitvě u Tannenbergu. Od roku 1916 začal prosazovat takzvanou totální válku.\n\nOd roku 1916 stál spolu s maršálem von Hindenburgem v čele německé armády. Podporoval anexionistické plány (zejména na východě) a plány na přesídlení Slovanů. V únoru 1917 inicioval obnovení neomezené ponorkové války a taktéž měl velký podíl na pádu říšského kancléře Theobalda von Bethmann-Hollwega a jeho nahrazení exponentem vojenského velení von Hertlingem.\n\nPo neúspěchu jarní ofenzívy v roce 1918 ve Francii a zhroucení balkánské fronty požádal 29. září 1918 vládu, aby začala jednání o příměří, a doporučil parlamentarizaci Německa. Po oznámení tvrdých podmínek příměří usiloval o obnovení bojů, proto byl 26. října ze svého postu sesazen a posléze odcestoval do Švédska.\n\nPo návratu do Německa byl politicky aktivní ve skupinách krajní nacionalistické pravice. V roce 1920 podpořil Kappův puč, posléze nějaký čas i Adolfa Hitlera, který ho – částečně proti jeho vůli – zapojil do takzvaného mnichovského pivního puče. Po převzetí vlády Hitlerem měl být postaven do čela německé armády. Počátkem roku 1924 byl postaven spolu s dalšími pučisty před soud, byl však osvobozen. V letech 1924 – 1928 byl poslancem říšského sněmu za různé pravicové strany. Roku 1925 kandidoval proti svému dřívějšímu spolubojovníkovi generálu Paulovi von Hindenburg na post říšského prezidenta, ale ani tady politicky neuspěl.\n\nPozději hlásal vlivem své druhé manželky Mathildy, rozené Spießové, protikřesťanské a protižidovské názory a sám sebe viděl jako bojovníka za kulturu. Ke konci života už prakticky neměl žádný politický vliv. Byl spoluzakladatelem Tannenberského spolku a Spolku pro poznání Boha, esoterické společnosti existující dodnes. Po jmenování Hitlera říšským kancléřem počátkem ledna 1933, napsal prezidentovi Hindenburgovi: \"„Jmenováním Hitlera za kancléře vydali naši svatou německou vlast jednomu z největších demagogů všech dob. Slavnostně Vám prorokuji, že tento neblahý muž uvrhne naši říši do propasti a náš národ do nepředstavitelné bídy.“\"\n\n\n"}
{"id": "92025", "url": "https://cs.wikipedia.org/wiki?curid=92025", "title": "Pipelining", "text": "Pipelining\n\nPipelining, zřetězené zpracování či překrývání strojových instrukcí je způsob zvýšení výkonu procesoru současným prováděním různých částí několika strojových instrukcí. Základní myšlenkou je rozdělení zpracování jedné instrukce mezi různé části procesoru a tím i umožnění zpracovávat více instrukcí najednou. Fáze zpracování je rozdělena minimálně na 2 úseky:\nTo vedlo k vytvoření procesoru složeného ze dvou spolupracujících subprocesorů (skalární architektura), kdy každá část realizuje danou fázi zpracování. Procesor má části – EU (Execution Unit) a BIU (Bus Interface Unit). Zřetězení se stále vylepšuje a u novějších procesorů se již můžeme setkat stále s více řetězci rozpracovaných informací (více pipelines). Z toho vyplývá, že je možno dokončit více než 1 instrukci za 1 hodinový cyklus (takt procesoru).\n\nZřetězené zpracování je technika používaná při návrhu počítačů pro zvýšení jejich instrukčního průchodu (počet instrukcí, které mohou být vykonány za jednotku času). Základní instrukční cyklus je rozdělen na série zvané vedení. Místo zpracovávání každé instrukce postupně (dokončení jedné instrukce před začátkem další), každá instrukce je rozdělena na sled kroků, takže různé kroky mohou být vykonány současně a paralelně (jiným okruhem).\n\nZřetězení zvyšuje instrukční průtok prováděním více operací současně, ale nesnižuje instrukční latenci (čas pro provedení instrukce od začátku do konce), jelikož stále musí provést všechny kroky. Vskutku, může to zvyšovat latenci kvůli přídavné režii z rozdělení výpočtů na oddělené kroky a hůře, zřetězení se může zdržet (případně potřebovat proplach), což dále zvyšuje latenci. Zřetězení tedy zvyšuje průtok za cenu latence a je často používáno v CPU, ale nikoliv v realtime systémech, které jsou na latenci těžce závislé.\n\nKaždá instrukce je rozdělena do posloupnosti závislých kroků. Prvním krokem je vždy načtení instrukce z paměti, posledním krokem je většinou zápis výsledku do registru nebo paměti. Zřetězení se snaží umožnit procesoru pracovat na tolika instrukcích zároveň, kolik je závislých kroků, stejně jako montážní linka sestavuje několik vozidel současně, místo aby čekala, až jedno projde celou linkou, než začne s dalším. Stejně jako cílem montážní linky je udržet každou součást produktivní v každém okamžiku, zřetězení chce udržet každou část procesoru zaneprázdněnou s nějakou instrukcí. Zřetězení v počítači umožňuje, že čas cyklu je čas nejpomalejšího kroku a ideálně je v každém cyklu dokončena jedna strojová instrukce.\n\nPojem pipeline je analogií faktu, že v potrubí je v každém úseku kapalina, stejně jako je každá část procesoru zatížena prací.\n\nZa jakýsi standard je považována pipeline s pěti stupni, implementována například v prvních procesorech MIPS, SPARC a Motorola 88000. Jedná se o následující stupně:\n\nModel sekvenčního provedení předpokládá, že se každá instrukce dokončí předtím, než se začne vykonávat další. V případě zřetězeného procesoru tento předpoklad neplatí. Situace, kdy očekávaný výsledek je problematický, je známá jako hazard. Představme si následující dvě registrové instrukce k hypotetickému procesoru RISC.\n\n1: add 1 to R5\n\n2: copy R5 to R6\n\nV případě, že procesor má 5 kroků, by první instrukce byla v čase t1 doručena procesoru a byla provedena v čase t5. Druhá instrukce by byla doručena v čase t2 a provedena v čase t6. První instrukce může uložit číslo do registru R5 v pátém kroku v čase t5. Ale druhá instrukce může dostat číslo z registru R5 (kopírovat do R6) ve svém druhém kroku v čase t3. Zdá se, že by první instrukce nezvýšila tou dobou hodnotu. Výše uvedený kód vyvolá hazard.\n\nPsaní počítačových programů v kompilovaném jazyce nemusí tyto obavy vyvolávat, protože kompilátor by mohl být navržený tak, aby generoval strojový kód tak, aby se vyhnul hazardu.\n\nZřetězené procesory běžně používají tři techniky, aby pracovaly tak jak se očekává, když programátor předpokládá, že každá instrukce je dokončena předtím, než začne další:\n\nJedním z problémů pipeliningu je fakt, že instrukce následující po skoku se vyzvedává dřív než je skok dokončen. Primitivní implementace vyzvedává vždy následující instrukci, což vede k tomu že se vždy mýlí, pokud je skok nepodmíněný. Pozdější implementace mají jednotku předpovídání skoku, která vždy správně předpoví (tedy předem dekóduje) nepodmíněný skok a s použitím cache se záznamem předchozího chování programu se pokusí předpovědět i cíl podmíněných skoků nebo skoků s adresou v registru nebo paměti.\n\nV případě, že se predikce nepovede, bývá nutné vyprázdnit celou pipeline a začít vyzvedávat instrukce ze správné adresy, což znamená relativně velké zdržení.\n\nSouvisejícím problémem je přerušení. Softwarová přerušení a výjimky jsou z hlediska procesoru skoky a je možné je predikovat, i když složitěji než obyčejné skoky. Hardwarová přerušení mohou oproti tomu dorazit kdykoliv bez předchozího upozornění, na druhou stranu v mnoha případech je možné „podvádět“ tak, že se přerušení nezačne provádět okamžitě, ale zařadí se na konec fronty, jakoby přišlo o několik instrukcí později. Znamená to ale další komplikaci při selhání predikce skoku – musí se totiž zrušit instrukce mezi skokem a přerušením, ale ne samotné přerušení, a cílovou adresu skoku uložit na zásobník pro návrat z přerušení.\n\nNa architektuře x86 se pipeline objevila u procesoru Intel 80286, kde měla tři stupně (Bus Unit, Instruction Unit, Execution Unit). Procesor Intel Pentium má jako první dvě pipeline (U-pipe a V-pipe a obě používají zřetězené zpracování instrukcí). Zde se poprvé objevuje pojem superskalární procesor – tzn. zřetězené zpracování instrukcí se provádí ve více než jedné frontě (konkrétně u Pentia se provádí v U-pipe i V-pipe, tzn. obě nejprve vyberou instrukci (prefetch), obě ji pak předají k dekódování (decode) atd.). Další procesory se dále komplikovaly: Intel Pentium 4 má pipeline s 31 stupni, ale je otázkou, zda toto číslo má smysl. Hlavním rozdílem totiž je, že od Pentium Pro (a AMD K5) fungují procesory x86 na principu překladu CISCových instrukcí na RISCové. První fáze tedy spočívají ve vyzvednutí instrukcí z paměti a jejich překladu na RISCové, které se pak provádějí mimo pořadí a paralelně. Může se stát i to, že jedna CISCová instrukce se rozdělí na dvě RISCové, z nichž jedna je již dokončena, zatímco druhá čeká na výkonnou jednotku.\n\nI nejmodernější 64bitové procesory navazují na x86, ovšem zaručují, že z pohledu programátora se instrukce vykonávají sekvenčně a přerušení jsou doručena tak, že všechny instrukce před přerušením jsou dokončeny a žádná instrukce po přerušení následující neovlivnila stav procesoru. Co při vylepšování procesorů padlo jsou tabulky „ceny“ (tedy času trvání) instrukcí: spočítat, jak rychle se na moderním procesoru vykoná nějaká sekvence instrukcí je velmi obtížné a závisí na příliš mnoha parametrech, které se navíc v každém modelu procesoru liší. V dnešních procesorech jsou možná i paradoxní chování typu funkce, která trvá \"déle\" pokud z ní smažete část kódu.\n\nV 3D počítačové grafice, podmínka \"grafické pipeline\" nebo \"renderovacích pipeline\" se často vztahuje na současný stav metody \"rasterization-based rendering\".\n\nKonvenční mikroprocesory jsou synchronní obvody využívající synchronní jednotky zřetězení s vyrovnávací pamětí. V těchto řetězících jednotkách jsou mezi fáze pipeline vloženy „pipeline registry“ řízené hodinovým taktem. Čas mezi každým hodinovým taktem je nastaven na vyšší hodnotu než je hodnota nejdelší prodlevy mezi fázemi pipeline, aby při řízení registrů hodinovým taktem byla data do nich zapsána jako výsledek předchozí fáze.\nAsynchronní pipeline jsou použity v asynchronních obvodech a jejich jednotky řetězení jsou časovány asynchronně. Obecně řečeno, využívají systém typu žádost/potvrzení, v němž každá fáze může detekovat, zda je hotovo. Jako ukázka této implementace je procesor AMULET.\nToto zřetězené zpracování, často zvané „vlnové zpracování“ neobsahuje registry jako mezičlánek fází. Namísto toho, zpoždění ve zpracování je vyváženo. Pro každou fázi je minimalizována diference mezi prvním a posledním stabilizovaným výstupem dat.\n"}
{"id": "92040", "url": "https://cs.wikipedia.org/wiki?curid=92040", "title": "Planetární seismologie", "text": "Planetární seismologie\n\nPlanetární seismologie je aplikace seismologie na jiné planety a další kosmická tělesa (např. Měsíc). Jejím primárním účelem je zkoumat vnitřní stavbu objektu (mocnost a variace kůry, průběh hustot v plášti, velikost jádra ad.) a tím pádem také existenci vnitřní aktivity tělesa (výskyt zemětřesení) či četnost meteoritických impaktů. Do současnosti byla planetární seismologie využita pouze ke zkoumání stavby Měsíce, v budoucnosti je ale plánováno její použití na Marsu (mise ExoMars plánovaná Evropskou kosmickou agenturou) i na dalších objektech (např. na Venuši či asteroidech).\n\nV rámci programu Apollo byly na Měsíci vybudovány 4 stanice vybavené digitálními seismometry. Získaná data odhalila tzv. hnízda zemětřesení ve velkých hloubkách (zřejmě související se slapovými jevy) a umožnila odhad mocnosti měsíční kůry. Přesto, že se vědci shodli na faktu, že v oblasti moří je kůra tenčí než v oblasti vysočin, střední hodnota (která vypovídá o celkovém objemu diferenciovaného materiálu kůry) nebyla kvalitně určena. Důvodem byl nízký počet seismických stanic a také jejich nepříliš vhodné umístění (z tohoto důvodu také nevíme, zda má či nemá Měsíc metalické jádro). Dodatečné zpracování lunárních seismických dat dává střední mocnost kůry 40 ± 5 km,\n\ncož je výrazně méně než dříve přijímaným více jak 60 km.\n"}
{"id": "92045", "url": "https://cs.wikipedia.org/wiki?curid=92045", "title": "Vozovna Moravská Ostrava", "text": "Vozovna Moravská Ostrava\n\nVozovna Moravská Ostrava je jedna ze dvou vozoven v síti ostravských tramvají (tou druhou je vozovna Poruba). Často se pro tuto vozovnu používá také název Křivá (podle ulice, na které se nachází).\n\nVozovna vznikla v letech 1928 až 1929, 5. prosince roku 1929 zahájila svůj provoz. Konstruována byla jako neprůjezdná vzhledem k tomu, že v síti byla v provozu pouze obousměrná vozidla. Kapacita čítala 100 vozů, které bylo možné deponovat na deseti 100 m dlouhých kolejích. Mezi lety 1948 a 1954 byla o čtyři další odstavné, dřevěným přístřeškem zastřešené koleje rozšířena, tento přístřešek však zničil roku 1967 požár. Zastřešení těchto čtyřech kolejí bylo obnoveno v roce 1992 montovaným přístřeškem. V dobách normalizace postupně budova zchátrala, mezi lety 1999 a 2001 byla proto rekonstruována. Součástí této rekonstrukce bylo prodloužení zastřešených odstavných kolejí a zprůjezdnění vozovny.\n\n"}
{"id": "92046", "url": "https://cs.wikipedia.org/wiki?curid=92046", "title": "Gambijská vlajka", "text": "Gambijská vlajka\n\nVlajka Gambie nabyla platnosti v den vyhlášení nezávislosti, 18. února 1965. Skládá se ze tří horizontálních pruhů – červeného, modrého a zeleného. pruhy jsou odděleny bílým lemem. Poměr šířek je 6:1:4:1:6. Červená barva symbolizuje slunce a savany. Modrá barva symbolizuje řeku Gambii, která zemí protéká. Zelená barva symbolizuje zemi a lesy. Bílé lemy symbolizují mír.\n\n"}
{"id": "92047", "url": "https://cs.wikipedia.org/wiki?curid=92047", "title": "Francouzská vlajka", "text": "Francouzská vlajka\n\nVlajka Francie je státní francouzská vlajka, která má podobu svislé trikolóry složené z modrého, bílého a červeného pruhu. Poměr stran je 2:3. Bílá barva navazuje na tradiční bílou královskou vlajku, červená a modrá jsou barvy Paříže, které tvoří městskou vlajku.\n\nKořeny francouzské vlajky sahají do doby Francouzské revoluce. Oficiálně byla uznána za státní symbol Francie roku 1790. Tehdy ještě v pořadí červená, bílá, modrá. V roce 1794 bylo pořadí barev obráceno do dnešní podoby. V roce 1815 byla navrácena bílá vlajka (symbol čistoty a vlajka Bourbonů). Během revoluce v roce 1848 pak byla užívána na barikádách rudá vlajka. Následně byla trikolóra přijata za národní vlajku.\n\nPředepsanými odstíny jsou Pantone \"Reflex Blue\" pro modrou (přibližně CMYK 100,70,0,5; RGB #171796) a \"Red 032\" pro červenou (přibližně CMYK 0,90,86,0; RGB #ED2E38).\n\n"}
{"id": "92048", "url": "https://cs.wikipedia.org/wiki?curid=92048", "title": "Finská vlajka", "text": "Finská vlajka\n\nVlajka Finska, zvaná také Siniristilippu (\"vlajka s modrým křížem\"), má podobu bílého obdélníkového listu s modrým skandinávským křížem. Vzhledem vychází z dánské vlajky a pochází ze začátku 20. století. Modrá barva symbolizuje finská jezera, bílá barva sníh.\n\nStátní vlajka má navíc ve středu kříže umístěn státní znak. Námořní vlajka má vzhled odvozený od státní vlajky, obdélníkový list je však zakončen třemi plameny, od té je odvozena prezidentská vlajka, která navíc obsahuje v kantonu kříž Svobody. Námořní vlajka má poměr stran 11:19. Původní tvar znaku na těchto služebních vlajkách byl francouzský, ale v roce 1978 byl změněn na čtvercový a současně s tím byl zvolen tmavší odstín modré.\n\nPro modrou barvu je nyní předepsán odstín Pantone 294c, což přibližně odpovídá CMYK 100,56,0,18.5 či RGB #003882, pro červenou 186c a pro žlutou 123c.\n\nÚpravy paragrafů o hanobení vlajky platí od 1. září 1995.\n\nOd 12. století začalo postupně Švédsko připojovat dnešní finské území. Roku 1284 bylo celé toto území připojeno jako vévodství a roku 1577 bylo vyhlášeno velkovévodstvím. První vlajky vyvěšované na finském území byly tedy modro-žluté vlajky Švédského království.\n\nPo finské válce (nazývané též rusko-švédská) v letech 1808–1809 bylo Finsko postoupeno Ruskému impériu a 29. března 1809 bylo švédské Finské velkovévodství přeměněno na ruské autonomní (s vlastním parlamentem) Finské velkoknížectví. Vlajka se změnila na vlajku ruskou.\n\nRuská carská vláda byla přinucena po sílícím tlaku na samostatnost v druhé polovině 19. století rozšířit v mnoha směrech autonomii. Objevily se první návrhy finské vlajky ovlivněné státním znakem, který byl užíván i za ruské nadvlády. Navrženy byly např. vlajky s 2–9 žluto-červenými nebo bílo-modrými vodorovnými pruhy se státním znakem v kantonu. Finský dramatik a historik Zacharias Topelius vyvěšoval na své lodi variantu této vlajky s dvěma modrobílými pruhy. O významu barev řekl: \"„Bílá je barva našich zim, modrá je barvou našich jezer.“\" V roce 1863 navrhl finskou vlajku s pěti modrobílými kosými pruhy s bílou pěticípou hvězdou umístěnou uprostřed vlajky.\n\nNejvětší podporu ale získala vlajka tvořená bílým listem s modrým křížem, která se stala symbolem finského vlastenectví. O tuto vlajku se zasloužil paradoxně ruský car Alexandr II. Nikolajevič, který 4. března 1861 udělil \"Nylandskému jachtařskému klubu\" v Helsinkách bílou vlajku s modrým křížem a znakem provincie Nyland v kantonu. Tato vlajka mohla být legálně vyvěšována, proto se rychle rozšířila.\n\nPoté, co v roce 1917 získalo Finsko nezávislost (vyhlášena byla senátem 17. července, schválena parlamentem 6. prosince a uznána Ruskem 4. ledna 1918), byla přijata provizorní vlajka tvořená červeným listem se zlatobílým finským lvem s mečem, bílými růžemi a šavlí pod lvem. Poprvé byla tato vlajka vyvěšena právě 6. prosince před budovou Senátu.\n\nMezi 28. lednem a 25. dubnem 1918 existovala v jižní části země krátce Finská socialistická dělnická republika, jejíž státní vlajkou byl červený list o poměru 1:2. Za pomoci německých vojsk byla bolševická revoluce potlačena a stát rozpuštěn. V průběhu finské občanské války byla 27. února 1918 schválena národní a obchodní vlajka (poměr stran vlajky 17:26 byl shodný se státní vlajkou) tvořená červeným listem se žlutým křížem, modro-bíle lemovaným.\n\nPo revoluci a občanské válce byla rudá/červená barva velmi neoblíbená. 29. května 1918 byla parlamentem schválena nová vlajka s bílým listem o poměru 11:18 se světle modrým skandinávským křížem. Vlajku navrhli finští umělci Eero Snellman a Bruno Tuukkanen.\n\n17. července 1919 byla vyhlášena Finská republika, a v této souvislosti byly 12. dubna 1920 upraveny státní symboly. Z finského znaku byla odstraněna koruna a změnil se tvar štítu. Barva kříže byla změněna na tmavší odstín modré, ale upřesněna byla až 25. května 1925 rozhodnutím Státní rady.\n\nS účinností od 1. června 1978 došlo k poslední změně finské vlajky. Na vlajce již není státní znak, ale znakové znamení státního znaku na průmětu obou ramen kříže.\n\nVlajka finského prezidenta se od finské vlajky liší křížem Svobody umístěným v horním rohu vlajky. Podle protokolu nosí finský prezident při slavnostních příležitostech kříž Svobody s řetězem. Tento kříž je vlastně stylizovanou svastikou, která však nemá nic společného s nacionálním socialismem: 6. března 1918 věnoval nově vznikajícím finským leteckým silám Švéd Eric von Rosen své jediné letadlo (francouzský Morane-Saulnier Type L) proti rudým Finům podporovaných ze sousedního bolševického Sovětského svazu. Na křídla nechal dárce namalovat část z rodového znaku a osobní \"symbol štěstí\", jak ho nazýval, modrou svastiku (modrá je finskou národní barvou).\n\nOd roku 1954 se na Alandském souostroví, autonomní a demilitarizované součástí Finska, používá vlastní vlajka. Sámové (Laponci) používají současnou sámskou vlajku od roku 1986.\n\nSvou vlajku mají i některé z mnoha etnických skupin žijících na území Finska:\n\nOd roku 1934 se každoročně v den letního slunovratu (okolo 21. června) slaví \"Den finské vlajky\", při kterém jsou vztyčovány národní vlajky. Mimo tento den jsou vlajky vyvěšovány i během státních svátků a významných dnů. V některých případech (i při dni finské vlajky) je vyvěšení na úředních budovách nařízeno zákonem.\n\n"}
{"id": "92051", "url": "https://cs.wikipedia.org/wiki?curid=92051", "title": "Duální graf", "text": "Duální graf\n\nJako duální graf nějakého rovinného grafu \"G\" se v teorii grafů označuje takový graf \"G*\", jehož vrcholy odpovídají stěnám grafu \"G\" a hrany vedou mezi každou dvojicí stěn, které sdílejí společnou hranu.\n\n"}
{"id": "92052", "url": "https://cs.wikipedia.org/wiki?curid=92052", "title": "Komolý jehlan", "text": "Komolý jehlan\n\nKomolý jehlan je prostorové těleso - část jehlanu, která leží mezi dvěma rovnoběžnými rovinami procházející tímto jehlanem. Jinak řečeno, jde o „jehlan s uříznutým vrškem“. Komolý jehlan je množina všech bodů, které získáme průnikem jehlanu a rovinné vrstvy, pokud vrchol jehlanu leží vně vrstvy.\n\nObjem komolého jehlanu je dán tímto vzorcem:\n\nkde \"v\" je výška komolého jehlanu, tzn. vzdálenost obou podstav, \"S\" je obsah dolní podstavy a \"S\" obsah horní podstavy. Pro \"S=0\" přejde vztah na vzorec pro objem jehlanu.\n\nTento vztah lze vyjádřit pomocí aritmetického a geometrického průměru jako\n\nkde\n\nje Heronův průměr obsahů podstav jehlanu, vážený aritmetický průměr aritmetického a geometrického průměru s váhami 2 a 1. Udává, jaký obsah podstavy by musel mít hranol, aby měl stejný objem jako daný komolý jehlan se stejnou výškou. Je o něco větší než obsah středního řezu (v polovině výšky). Ten je totiž dán odmocninovým průměrem, který lze vyjádřit jako (nevážený) aritmetický průměr aritmetického a geometrického průměru obsahů podstav.\n\n"}
{"id": "92059", "url": "https://cs.wikipedia.org/wiki?curid=92059", "title": "Most Závodu míru", "text": "Most Závodu míru\n\nMost Závodu míru je silniční most přes Vltavu na Zbraslavi, 13 km jižně od centra Prahy. Jde o první most přes Vltavu po proudu řeky nacházející se na území hlavního města Prahy. Stejně jako Radotínský most se nachází nad soutokem Vltavy s řekou Berounkou. Spojuje Zbraslav na levém břehu s místní částí Závist a železniční stanicí Praha-Zbraslav na pravém břehu.\n\nPůvodně stál v těchto místech železný most nazývaný Zbraslavský most o třech polích (42 m + 62,6 m + 42 m), který byl vybudován nákladem 136 tis. zlatých v roce 1896.\n\nV roce 1964 byl nahrazen novým železobetonovým mostem, vybudovaným o něco níže po proudu řeky.\nMost je 210 m dlouhý s jedním obloukem o rozpětí 75 m a třemi pilíři na každé straně.\nVozovka o šíři 9 m se nachází ve výšce zhruba 12 m nad řekou.\nNa levém břehu přechází i silnici II/102, na pravém břehu Železniční trať Praha – Vrané nad Vltavou – Čerčany/Dobříš.\nJde o první obloukový most na světě postavený metodou samonosné svařované výztuže (bez potřeby bednění).\nMost postavil podnik Stavby silnic a železnic podle projektu Ing. J. Tvrzníka.\nJeho prvními uživateli se stali cyklisté, účastnící se Závodu míru.\n\nV roce 1997 byl most opraven.\n\n\n"}
{"id": "92063", "url": "https://cs.wikipedia.org/wiki?curid=92063", "title": "Telefonní ústředna", "text": "Telefonní ústředna\n\nTelefonní ústředna je zařízení, které zajišťuje spojování telefonních hovorů a další funkce včetně účtování telekomunikačních služeb. K místním telefonním ústřednám (v poslední době nahrazeným koncentrátory) jsou připojeny telefony účastníků, uzlové nebo tranzitní telefonní ústředny zajišťují propojení na delší vzdálenosti. Zvláštním druhem jsou mobilní ústředny, které kromě spojování hovorů plní i úlohy spojené s mobility managementem a roamingem.\n\nPrvní telefonní ústředna byla uvedena do provozu ve státě Connecticut (USA) v roce 1878. Princip prvních ústředen spočíval v manuálním spojování příslušných vodičů spojovatelkou. Almon Strowger, povoláním hrobník, neměl rád nespolehlivou lidskou obsluhu, která prý záměrně přepojovala hovory na jeho konkurenta a tak vymyslel v roce 1891 automatický volič (nazývaný Strowgerův). První Strowgerova automatická telefonní ústředna byla uvedena do provozu roku 1892 v městě La Porte v Indianě. Princip Strowgerova voliče spočívá v počítání pulsů vysílaných z telefonu s kruhovou číselnicí – s každým pulsem se volič přesune do další polohy. Kaskádním řazením voličů se zpracovává více čísel.\n\nTelefonní ústředny během svého vývoje prošly několika vývojovými stádii od prvních synchronních systémů, kdy bylo spojení vytvářeno v době, kdy se vracela natažená rotační číselnice na účastnickém telefonním přístroji, přes systémy asynchronní, které vytáčené číslo nejprve uložily v registru a teprve po jeho analýze zahájily výstavbu spojení, až po systémy plně digitální a IP telefonie.\n\nProto zhruba dělíme telefonní ústředny na analogové a digitální, a podrobněji na systémy 1. až 3. generace, které jsou v podstatě systémy analogovými a systémy generace 4. a (zatím poslední), 5.generace, které považujeme za systémy digitální.\n\n1. generace – synchronní systémy s krokovými voliči (ústředna P51)\n2. generace – křížové spínače s asynchronními voliči, registry pro záznam čísel (ústředny řady PK (PK201, PK202) vyráběné v Tesle, MK 611, ARM 201/4) na území ČR nasazovány od roku 1970\n3. generace – centrální programové řízení (procesor), elektromechanickým či elektronickým spojováním, analogové systémy (s elektronickým řízením, pražská mezinárodní tranzitní ústředna AKE 13 od firmy Ericsson).\n\n4. generace – rozprostřené programové řízení, digitální spojování, podpora Signalizačního systému č. 7 (v ČR se od roku 1992 používají ústředny EWSD od firmy Siemens a S12 od Alcatelu). Jak mobilní tak ústředny pro pevnou síť dále vyrábí firmy Ericsson, Nokia, Lucent Technologies\n5. generace – původní idea byla vytvořit systém s elektronickým řízením a optickým spojováním (optické spojové pole a přenos po optických kabelech). To však nebylo nikdy realizováno (vysoká cena), proto se za 5. generaci začaly považovat systémy na bázi VoIP (Voice Over IP), viz 5.1.\n5.1 generace – paketový princip komutace hovorového signálu tzv. „soft switch“, spojovací pole je realizováno softwarově např. pomocí VoIP nebo ATM (např. Cisco, Cirpack, PhoNet nebo různé klony Asterisku).\n\n\n"}
{"id": "92065", "url": "https://cs.wikipedia.org/wiki?curid=92065", "title": "Max Horb", "text": "Max Horb\n\nMax Horb (9. července 1882 Mladá Boleslav – 9. prosince 1907 Praha), byl český malíř.\n\nMax Horb po absolvování gymnázia studoval práva v Praze a Akademii výtvarných umění, zde byl žákem Rudolfa Béma a Františka Thieleho, byl jedním ze členů skupiny Osma. Jeho dílo tvoří impresionistické krajiny, později expresivní podobizny, zátiší a karikatury, věnuje se také tématu ulice.\n\n \n"}
{"id": "92068", "url": "https://cs.wikipedia.org/wiki?curid=92068", "title": "A (linka metra v Praze)", "text": "A (linka metra v Praze)\n\nLinka A pražského metra vede zhruba ve směru severozápad-východ, na mapách je označována zelenou barvou. Má 17 stanic, celková délka je 17,13 km, vlak ji projede za cca 30 minut. V databázích jízdních řádů PID je linka kódována číslem 991.\n\nHlasatelkou linky je od jejího zprovoznění Světlana Lavičková.\n\nVýstavba první části této trati byla zahájena v roce 1973, otevřena byla 12. srpna 1978. Tento úsek (I.A) vedl mezi stanicemi Leninova (dnes Dejvická) a Náměstí Míru, byl dlouhý 4,7 km a měl 7 stanic. Vznikl tak první podjezd pražského metra pod Vltavou, umístěný v hloubce 14 m pod dnem řeky.\n\nV roce 1976 byla zahájena výstavba úseku II.A, který byl otevřen 19. prosince 1980, má délku 2,6 km a zahrnuje stanice Jiřího z Poděbrad, Flora a Želivského. Dne 11. července 1987 byl otevřen úsek III.A/1, který trasu prodloužil o 1,3 km do stanice Strašnická, 4. července 1990 pak úsek III.A/2 přidal dalších 1,4 km a stanici Skalka.\n\n26. května 2006 byla ještě prodloužena na severovýchod o stanici Depo Hostivař s využitím existující spojky do depa vedené částečně po povrchu.\n\nOd listopadu 2013 byl každou sobotu do souprav řazen „komunikační vagon“, v němž cestující měli mít možnost seznámit se a případně navázat vztahy. Seznamovací vagón byl řazen do souprav metra minimálně do konce prázdnin 2014, v průběhu prázdnin 2014 byl zařazován denně.\n\nV pondělí 6. dubna 2015 byl zahájen provoz v úseku označovaném V.A, který prodloužil trať z Dejvické do Motola o stanice: Bořislavka, Nádraží Veleslavín, Petřiny a Nemocnice Motol. Nový úsek stál cca 20 miliard korun.\n\nPři povodních v roce 2002 byla část trasy zaplavena, na nějakou dobu byl přerušen provoz a zaplavené stanice a úseky prošly před obnovením provozu rekonstrukcí. Provoz metra byl přerušen i během povodní v červnu 2013.\n\n16. června 2011 byl provoz všech linek metra přerušen protivládní stávkou.\n\nOd 5. do 8. července 2012 (v úseku Můstek–Dejvická) a od 28. do 30. září 2012 v celé trase proběhly plánované výluky. Při červencové výluce byla opravena výhybka ve stanici Náměstí Míru. Zářijová výluka proběhla kvůli výměně jedné výhybky ve stanici Náměstí Míru a další ve stanici Dejvická. V roce 2014 proběhla v průběhu jedné odstávky výměna tří výhybek, dvou ve stanici Náměstí Míru a jedné (včetně výměny dřevěných pražců) ve stanici Dejvická.\n\nPřepravní kapacita trasy A přepočtená na 1 hodinu činí ve špičce cca 20 320 osob a v sedle, tzn. v době snížených přepravních nároků, cca 10 500 osob.\n\nZ technického řešení Praha získala historicky první velmi hluboko založené stanice (desítky metrů pod zemí). Jednalo se o trojlodní stanice ražené (s výjimkou první stanice Dejvická) a pilířové (s výjimkou stanice Můstek, která je sloupová). Pilíře stanic jsou masivní a nástupiště tudíž široká (teprve až od úseku metra II. A a I. B jsou pilíře užší). Stanice mají většinou jen jediný výstup, ačkoliv byly navrženy tak, aby bylo možné v případě potřeby druhý dobudovat (původní plány počítaly s výstavbou některých v 90. letech 20. století, avšak od těch se nakonec odstoupilo).\n\nInteriéry stanic byly provedeny tak, aby působily svým způsobem exkluzivně a až tajemně. Velký podíl na tomto vyznění mělo velice propracované zacházení se světelnými zdroji a vhodný výběr použitých materiálů na obklady stěn spolu s celkovým barevným laděním. Cestování linkou I.A mělo mj. symbolizovat, že cestující se pohybuje pod historickým ceněným centrem města. Právě proto bylo důležité, aby interiéry stanic působily unikátně. Jedním z příkladů je stanice Malostranská – ve spojení se starou zahradou, nebo stanice Můstek, kde je zakomponován starý můstek ze středověku přímo ve vestibulu stanice. Každá stanice má svoji unikátní barvu, díky čemuž je snadno odlišitelná od ostatních.\n\nCelá linka je vyvedena v základní barvě – zlatavé \"champagne\". Obklady jsou složeny z kulatých výlisků z eloxovaného hliníku, které jsou buď konvexního a konkávního tvaru (většina linky), nebo zcela ploché (Želivského), umístěné v různých vzájemných kombinacích. Hliníkové obklady stanic jsou provedeny v této zlatavé barvě, na každé stanici je ve prostředku stěny za nástupištěm barevný pruh tvořený ze tří odstínů jedné barvy, která je pro stanici unikátní. Hliníkové obložení ražených stanic metra navrhl hlavní architekt pražského metra Jaroslav Otruba. Střídání dutých a vypouklých desek mělo za cíl tříštit zvukové vlny od podvozků projíždějících souprav. Barevné ztvárnění navrhl grafik Jiří Rathouský.\n\nKromě hliníku, který byl užit na strop středních a stěny za kolejištěm + strop lodí bočních byly užity také i dekorativní druhy kamene, jako je například mramor, či žula.\n\nStejné hliníkové obklady, které byly vyvinuty pro stanice linky A, byly použity k obložení společenského klubu ve Šternberku. Město v rámci 19. reprezentačního městského plesu 24. ledna 2014 začalo prodávat certifikáty, za které jejich držitelé po zahájení rekonstrukce Městského klubu dostanou demontované obklady, do prodeje bylo dáno 400 kusů po 500 Kč. Výtěžek z jejich prodeje měl sloužit k pokrytí nákladů na rekonstrukci šternberské knihovny, případně na charitativní účely. Kachle nakupovali především milovníci pražského metra.\n\nPro popis stanic, tedy pro informační systém a různé další nápisy na všech trasách metra, byl navržen zvláštní druh písma zvaný Metron.\n\nEskalátorové tunely měly rovněž po stranách pruhy z tenkých hliníkových lamel v barvě Champagne. Ty byly navíc provedeny tak, aby ve stanicích nebyl prakticky slyšet žádný technický hluk z jezdicích schodů. V stropní části tunelu byly umístěny reklamní panely, které však byly zřídkakdy používány.\nRekonstrukcí těchto tunelů v 90. letech byly odstraněny problémy se zatékáním a rovněž nahrazen zastaralý typ sovětských eskalátorů novějšími, vyrobenými v Západní Evropě.\n\nV 90. letech ztratily stanice kvůli rekonstrukcím určitou část ze svého původního architektonického plánu, byť rekonstrukce byly provedeny ve snaze ho co nejcitlivěji zachovat (původní obklady byly vyčištěny a ponechány na původním místě). Velkou změnou ale bylo použití nových závěsných osvětlovacích těles, které změnilo původní vyznění stanic úseku I. A jako celku. Jediná zbývající stanice, kde dosud nedošlo ke změně, je Flora (otevřena 1980).\n\nOdstraněny byly také původní obklady eskalátorových tunelů. Původní obklady v eskalátorovém tunelu jsou pouze ve stanici Želivského (1980), jsou však v silně dezolátním stavu. Za svých zhruba 30 let provozu stanice na úsecích I.A chátraly, proto musely být rekonstruovány. Zub času se projevuje stále více i na úseku II.A, proto lze očekávat rozsáhlé rekonstrukce i těchto stanic.\n\nOd 90. let se vedly spory, zda prodloužit metro západním směrem až na Letiště Václava Havla, nebo pro toto spojení použít příměstskou železnici do Kladna a metro protáhnout jen na Petřiny. V dubnu 2005 vydal pražský magistrát po dohodě s městskými částmi rozhodnutí, že se metro prodlouží na Červený vrch (nyní na Bořislavku) a Nádraží Veleslavín, dále obloukem přes Petřiny, nemocnici Motol, Bílou Horu, sídliště Dědina, Dlouhou Míli (kde bude přestup na vlak) a letiště v Ruzyni. Výstavba měla začít kolem roku 2009, ale protože kvůli nedostatku financí není možné budovat dvě trasy současně, dlouho se vedly politické spory o to, zda bude dána přednost trase D.\nNa jaře 2010 byly zahájeny první přípravné práce výstavby prodloužení přes Petřiny do Motola. Další prodloužení směrem do Ruzyně bylo v návrhu územního plánu ponecháno jen jako územní rezerva, protože se počítá s výstavbou železničního spojení k letišti. Na budovaném úseku mají být nové stanice Červený vrch, Nádraží Veleslavín, Petřiny a Motol. Oblast Vypichu metro podjede bez stanice. 18. června 2011 se v tunelu metra na Vypichu konal „den otevřených dveří“, podle Portálu hl. města Prahy jako první podobná akce po asi 40 letech. Zatímco z Vypichu na Motol vede jeden velký dvojkolejný tunel, ražený starší metodou nazývanou \"Nová rakouská tunelovací metoda\" (NRTM), z Vypichu na Dejvickou byly pomocí razicích štítů Adéla a Tonda novější technologií TBM-EPB vyraženy dva menší jednokolejné tunely. Ražby těmito stroji byly dokončeny 26. listopadu 2012.\n\nPodle původních plánů měl být hlavní přestupní uzel na příměstskou návaznou dopravu a parkoviště P+R u stanice Dlouhá míle, kde měla stavět též nová železniční trať na letiště. Kvůli odkladům výstavby této části trasy A i železniční tratě se na přelomu července a srpna 2011 objevila zpráva, že autobusový terminál a parkoviště P+R budou vybudovány u stanice Nádraží Veleslavín. Investorem terminálu je Dopravní podnik hl. m. Prahy, projektantem Metroprojekt, náklady na výstavbu terminálu se mají blížit miliardě korun. Autobusový terminál měl mít jedno podzemní a jedno nadzemní podlaží, v dalších třech podzemních podlažích parkoviště P+R s kapacitou více než 500 míst, obojí mělo být propojeno s vestibulem metra. Toto využití mělo být dočasné, po vybudování nového terminálu a parkoviště dále od centra měl být terminál přestavěn dostavěním dalších nadzemních podlaží na administrativní budovu.\n\nV konceptu územního plánu hlavního města Prahy, zveřejněném v listopadu 2009, je zahrnut nový úsek V.A Dejvická – Motol o délce 6,1 km. Větve Motol – Letiště Ruzyně a Motol – Zličín jsou v tomto konceptu vedeny jako územní rezerva. S prodloužením na opačném konci, v oblasti Strašnic, tento koncept ÚP nepočítá. Připravovaný Metropolitní plán hlavního města Prahy s žádným prodlužováním linky nepočítá.\nV roce 2010 byla slavnostně zahájena stavba prodloužení linky A ze stanice Dejvická do stanice Motol. Prodloužení má výrazně zlepšit obslužnost západní části města a hlavně motolské nemocnice, která je největší nemocnicí v Česku. Nový úsek byl zprovozněn 6. dubna 2015.\nNa nové části trasy jsou 4 stanice: Bořislavka (předtím pracovně nazývána Červený Vrch), Nádraží Veleslavín, Petřiny a Nemocnice Motol. Názvy stanic navržené po konzultaci s městskými částmi Dopravním podnikem hl. m. Prahy schválila Rada hlavního města Prahy 12. června 2012. Název Bořislavka pro jednu ze stanic prosadila městská část Praha 6 a má korespondovat s komerčními zájmy majitele budovaného polyfunkčního centra Bořislavka. Podle médií nejmenovaní odborníci doporučovali název Horoměřická, zatímco název Bořislavka podle nich znamená „totální chaos z pohledu orientačního a také historického“. Návrh městské části Praha 5, aby konečná stanice nesla název Nemocnice Motol, radou města akceptován nebyl. 16. ledna 2013 místopisná komise Rady hlavního města Prahy doporučila změnit název Motol na Nemocnice Motol a název Veleslavín na Nádraží Veleslavín. Shodla se na tom, že jednoslovné názvy byly zavádějící, zejména s ohledem na katastrální území, ve kterých stanice leží. Těžiště historického území Motola je trochu jinde než stanice a podobné je to i v případě Veleslavína; jednoslovné názvy by prý byly obdobné tomu, kdyby se stanice Muzeum jmenovala Vinohrady. Zdůvodnění médiím sdělil předseda komise Albert Kubišta (TOP 09). Městská rada doporučení komise projednala a názvy byly změněny.\n\nProdloužená trasa Pražského metra se otevřela podle plánu 6. dubna 2015.\n\nV květnu 2009 uvolnilo tehdejší Zastupitelstvo hlavního města Prahy 10,7 miliardy korun na prodloužení z Dejvické do Motola, zbylých 8 miliard má tvořit příspěvek z evropských fondů a celková cena měla být 18,7 miliardy korun. Později cena vzrostla na 22,5 miliardy korun, ale nakonec se cena zastaví na cca 20 mld Kč. Stavbu provázejí chyby při zadávání výběrových řízení. V listopadu 2013 dostal Dopravní podnik hl. m. Prahy od ministerstva dopravy, které je odpovědné za evropské dopravní dotace, pokutu 4,2 miliardy za to, že porušil zákon o veřejných zakázkách. Kromě toho může DPP přijít také o úvěr 11 miliard korun od Evropské investiční banky, z kterého už 8,5 miliardy vyčerpal. Okolnosti stavby začal prověřovat také Útvar pro odhalování organizovaného zločinu.\n\nV rámci stavby byly v letech 2009 až 2015 zadány následující veřejné zakázky s hodnotou vyšší než 50 milionů Kč:\n\nV dlouhodobém výhledu se měla ve stanici Strašnická oddělit větev A2 se stanicemi Nádraží Strašnice, Zahradní Město, Na Groši a Nádraží Hostivař. Ve stanici Nádraží Hostivař měla být dlouhodobě tato větev ukončena.\n\nV konceptu územního plánu hlavního města Prahy, zveřejněném v listopadu 2009, se s prodloužením v oblasti Strašnic nepočítá.\n\nLinka A pražského metra vede zhruba ve směru severozápad-východ, na mapách je označována zelenou barvou. Má 17 stanic, celková délka je 17,13 km, vlak ji projede za cca 30 minut. V databázích jízdních řádů PID je linka kódována číslem 991.Výstavba první části této trati byla zahájena v roce 1973, otevřena byla 12. srpna 1978. Tento úsek (I.A) vedl mezi stanicemi Leninova (dnes Dejvická) a Náměstí Míru, byl dlouhý 4,7 km a měl 7 stanic. Vznikl tak první podchod pražského metra pod Vltavou, umístěný v hloubce 14 m pod dnem řeky.\n\nStanice Nemocnice Motol je hloubená a jako jediná stanice na lince A má boční nástupiště. Stanice se nachází pouhých 5,6 metrů pod povrchem a je koncovou stanicí metra A. Stanice je orientována ve směru východ-západ s jedním vestibulem přístupným ze západního čela nástupiště. Na vestibul navazuje podchod pod Kukulovou ulicí s pokračováním až k nemocnici Motol a přístupy k zastávkám autobusů MHD. Stanice je realizována prakticky jako povrchová s částečným překrytím. Vzhledem k předpokládané etapizaci výstavby je stanice vybavena jako dočasně konečná s kolejištěm pro obrat a v etapě i deponování souprav. Řešení se předpokládá v podobě tříkolejného uspořádání za stanicí. Stanice je laděná do bílé barvy se žíhaně zelenou uprostřed.\n\nStanice Petřiny se nachází pod Brunclíkovou ulicí se středem přibližně v prodloužení ulice Fajmanové. Stanice je navržena jako ražená, 37,6 m pod úrovní terénu, s jedním podpovrchovým vestibulem nacházejícím se před křižovatkou s ulicí Na Petřinách (vazba na obchodně společenské centrum Petřin). Na vestibul navazuje podchod s výstupy po obou stranách ulice Na Petřinách včetně výstupů k upraveným nástupním ostrůvkům tramvajové trati. Zvláštností této stanice je také stanoviště pro dozorčí stanice s kruhovým oknem, které je proto nazýváno \"ponorka\". Projekt stanice vznikl v kancelářích Metroprojektu, autorem je architekt Jiří Pešata. Dlouhý přímý úsek a sklonové poměry traťových tunelů, ve směru ke stanici Motol, umožňují tuto stanici realizovat případně také jako dočasně koncovou (v rámci etapizace výstavby). Za stanicí směrem na Motol byly původně navrženy obratové a odstavné koleje v klasickém čtyřkolejném uspořádání. Následně však bylo uspořádání změněno na tříkolejné. Za obratovým tunelem se pak bude nacházet zázemí vzduchotechniky. Středový tunel sloužil během výstavby stanice jako přístupový; dále za ním se nachází štola Markéta, která umožňovala přístup techniky směrem z Břevnova. Štola byla po dokončení stanice zasypána. Stanice je laděná do oranžové barvy s opálově zelenou uprostřed.\n\nStanice se nachází v prostoru mezi stávající tratí SŽDC obvod žst. Veleslavín a východní částí ulice K Červenému vrchu, se středem přibližně pod ulicí Evropskou. Je mělce ražená, asi 20,5 m pod zemí, s jedním podpovrchovým vestibulem situovaným mezi železniční trať a křižovatku ulic Evropská – Kladenská. Poloha stanice, vestibulu a jednotlivých výstupů jsou takové, aby umožňovaly v etapě přímé vazby na dočasný autobusový terminál a zároveň bez nutnosti přestavby v předstihu reagovaly na předpokládanou modernizaci stávající tratě Českých drah (zastávka v zahloubené poloze). Rovněž budoucí urbanizace prostoru mezi železniční tratí a Evropskou ulicí je z takto umístěné stanice dobře možná. Uvedeným předpokladům odpovídá navržený princip uspořádání podchodu a vestibulu ve dvou výškových úrovních. Autobusový terminál má umožnit ukončení části městských, příměstských a regionálních autobusových linek namísto Dejvické (Vítězného náměstí). Projekt stanice vznikl v kancelářích Metroprojektu, autorkou je architektka Hana Vermachová. Stanice je laděná do třešnové barvy s opálově zelenou uprostřed.\n\nStanice byla zbudována pod ulicí Evropskou, v prostoru mezi křižovatkami ulic Evropská–Arabská a Evropská–Horoměřická. Stanice je ražená, jednolodní se dvěma vestibuly jeden povrchový a druhý hloubený přímo pod povrchem, zajímavé je že z jedné strany nenajdete eskalátor, ale pouze výtahy. Hloubka středu stanice činí 26,7 metrů. Vestibul přístupný z východního čela stanice je situován do křižovatky s Horoměřickou ulicí, s vazbou na uvažovaný malý terminál městských a příměstských linek autobusové dopravy, směřujících sem zejména z oblasti Nebušic, Jenerálky a Horoměřic. Dále vestibul navazuje na chodbový podchod pod Evropskou ulicí, který má být realizován v rámci výstavby obchodně administrativního centra v jihovýchodním kvadrantu křižovatky. Vestibul vytváří také možnost přímého přestupu na stávající tramvajovou trať na Evropské ulici. Stanice je laděná do třešnové barvy s opálově zelenou uprostřed.\n\nMezi stanicemi Bořislavka a Dejvická se nachází služební stanice Kanadská, kde jsou umístěna pouze technologická zařízení nutná pro provoz nové trasy metra.\n\nStanice je hloubená, založená v jámě, konstruovaná jako dlouhodobě koncová (za stanicí se nacházejí dvě odstavné a dvě obratové koleje). Včetně těchto kolejí je stanice dlouhá 301 m a leží 11,5 m pod úrovní Evropské ulice. Nástupiště je ostrovní, jednolodní, bezsloupové – jedná se tedy vlastně o velkou halu. Výstup ze stanice na Evropskou třídu je obložen keramickými glazovanými tvarovkami různých barev typu Hurdis. Na výstavbu stanice, která probíhala v letech 1973–1978, bylo vynaloženo 301 milionů Kčs. V roce 2011 však ve stanici započaly úpravy k napojení na nově budovaný úsek do linky A do Motola. Od 6. dubna 2015 zde končila jen část vlaků.Od 1. června 2015 končily vlaky minimálně ve stanici Petřiny nebo ve stanici Nemocnice Motol. Od roku 2018 končí všechny vlaky ve stanici Nemocnice Motol.\n\nHradčanská je ražená, trojlodní stanice se zkrácenou střední lodí s devíti páry prostupů na nástupiště, které je 43 m pod povrchem. Z Hradčanské vede jeden výstup po eskalátorovém tunelu s tříramennými hlubinnými eskalátory k stejnojmenné tramvajové zastávce a stanovišti autobusů; možný je i přestup na nádraží Praha-Dejvice. Vestibul, který se rozprostírá pod tramvajovou zastávkou a do kterého eskalátorový tunel vstupuje přímo veprostřed je vyložen opukou s reliéfní výzdobou. Stanice samotná je pak v prostoru nástupiště obložená hliníkovými eloxovanými výlisky oranžové barvy, které plynule přecházejí do barvy zlatavé Champagne, typické pro celý úsek I.A. Výstavba Hradčanské v letech 1973–1978 stála 369 milionů Kčs. Konstrukce stanice umožňuje dostavbu dalšího vestibulu, směřujícího zhruba k ulici Dejvická (podle plánu z roku 1987 měl být vystavěn někdy v roce 1992). Tento projekt sice byl po roce 1989 zrušen, s vybudováním druhého výstupu se však začalo uvažovat i opět poté, co se začal zvažovat systém rychlodráhy na pražské letiště. Právě Hradčanská by totiž mohla být významným přestupním bodem mezi oběma druhy dopravy.\n\nMalostranská je ražená, trojlodní stanice, nacházející se 32 m pod Klárovem. Má čtyři páry prostupů na nástupiště a prodlouženou střední loď. Dostavba dodatečného vestibulu není z důvodu umístění stanice možná. Z Malostranské vede jeden vestibul, který je s nástupištěm spojen dvěma trojicemi eskalátorů.Mezi lety 1973–78, kdy probíhala výstavba stanice, bylo na její vybudování vynaloženo 248 milionů Kčs.V roce 2002 byla stanice zatopena pětisetletou povodní. Obkladem stanice je šedý dekorativní kámen a eloxovanéhliníkové výlisky v zelené barvě.\n\nStaroměstská je trojlodní ražená stanice, se zkráceným středním tunelem a s osmi páry prostupů na nástupiště nacházející se 28 m pod povrchem. Ze stanice vede jeden eskalátorový tunel do vestibulu pod Kaprovou ulicí, kde je možný přestup na tramvaje. Dříve se také uvažovalo o vybudování druhého vestibulu s vyústěním u Staroměstského náměstí – koncepce z roku 1987 počítala s jeho výstavbou v roce 1995, znovu se pak myšlenka objevila na konci 90. let, ale byla odložena na neurčito kvůli extrémně vysokým nákladům na jeho stavbu. Obkladem stanice je bílý kámen a v prostoru nástupiště červené a zlaté hliníkové eloxované výlisky. Výstavba stanice stála 265 milionů Kčs.\n\nPřestupní stanice je trojlodní, ražená s plnou délkou středního tunelu 167 m a 24 páry sloupů (vzhledem k vysokému vytížení nebyly použity prostupy, což velmi ztěžovalo výstavbu jak na lince A tak i na lince B). Nachází se 29,3 m pod povrchem, má 2 výstupy - jeden vychází eskalátorovým tunelem do podpovrchového vestibulu, který se nachází přímo v polovině Václavského náměstí a druhý vede obdobně pod křižovatku Můstek. Eskalátory zde byly použity nejdříve sovětské, v roce 1993 byly jako první ze všech na lince A vyměněny, a to oba. Sloupy jsou obložené hnědým dekorativním kamenem, strop střední lodi a stěny za nástupištěm pak hliníkovými eloxovanými výlisky ve žluté a zlatavé barvě.\n\nStanice je ražená, trojlodní, pilířová. Má zkrácenou střední loď na 69,1 m, 9 párů prostupů na nástupiště, které je 34 m pod povrchem. Ze střední lodi vede eskalátorový tunel vedoucí pod nástupiště trasy C, kde je přestup umožněn krátkými eskalátory vedoucími přímo na nástupiště. Vlastní výstup ze stanice vede bokem nad jižní kolejí eskalátorovým tunelem nacházejícím se mimo osu stanice, s nástupištěm je spojen chodbou. Obkladem stanice jsou hliníkové eloxované výlisky hnědé barvy a mramorové desky. V současné době však interiér stanice Muzeum A již neodpovídá původnímu stavu z roku 1978. Jsou použita neodpovídající závěsná svítidla a ta původní jsou nevyužívána. Tím pádem nejsou nasvíceny charakteristické hliníkové výlisky tak, jak mělo být podle původních projektů. Vzhledem k tomu, že stanice na rozdíl od ostatních na úseku I. A. neprošla rozsáhlou rekonstrukcí, některé prvky stanice jsou již staré téměř 30 let a nevyměňované; obklady reznou a nejsou ošetřovány od zbytků průsakové vody. Osvětlení mezi nosnými pilíři stanice je vytrháno. Náklady na výstavbu stanice (pouze části na trase A a bez výtahu) činily 230 milionů Kčs.\n\nStanice je ražená, trojlodní, se zkrácenou délkou střední lodi na 68,8 m, sedmi páry prostupů na nástupiště. Výstavba stanice v letech 1973–1978, kdy byla konstruována jako koncová, si vyžádala 303 milionů Kčs. Stanice je 53 m hluboko, je tedy suverénně nejhlubší stanicí v síti pražského metra; dlouhá je 139 m. Ze střední lodi vede západním směrem eskalátorový tunel (nejdelší v pražském metru a v EU - délka 87 m) do vestibulu pod náměstím Míru. V prostoru nástupiště jsou všechny tři lodě obloženy hliníkovými eloxovanými výlisky ve zlatavé a modré barvě, sloupy jsou obloženy nerezovýmiprvky. Na konci 90. let byla stanice kompletně zrekonstruována. Její dispozice umožňuje vybudovat další eskalátorový tunel s vestibulem ve Vinohradské třídě a případně přestup na projektovanou trasu D. Za stanicí směrem ke stanici Muzeum ústí v obou kolejích traťové spojky spojující linku A s linkou C, do které ústí těsně za stanicí I. P. Pavlova směrem ke stanici Vyšehrad. Tato stanice je koncipována jako koncová bez odstavných kolejí. Obraty vlaků je možno provádět od stanice Skalka přejezdem s cestujícími po kolejové spojce před stanicí, podobně jako ve stanici Skalka. Od stanice Dejvická se souprava po vysazení cestujících obrátí přes tuto spojku obráceně.\n\nStanice je ražená, pilířová, trojlodní se zkráceným středním tunelem na 34 m, sedmi páry prostupů na nástupiště. Je možné dostavět druhý eskalátorový tunel. Stanice je 107 m dlouhá a 45 m hluboko pod povrchem Náměstí Jiřího z Poděbrad. Stanice má jen jeden výstup, vedoucí ze střední lodi eskalátorovým tunelem o délce 73 m, za ním se napojuje na podzemní vestibul. V prostoru nástupiště jsou všechny tři lodě obloženy hliníkovými výlisky, zlatavými a tyrkysovými, dále pak okrasnými kamennými deskami. Na výstavbu stanice bylo vynaloženo 264 milionů Kčs.\n\nFlora je trojlodní, ražená stanice se zkráceným středním tunelem na 33 m, šesti páry prostupů na nástupiště a s montovaným litinovým ostěním. Dlouhá je 108 m a hluboko jen 25,4 m, což ji činí jednou z nejmělčích stanic na celé trase. Ze střední lodi vede jeden výstup eskalátorovým tunelem do podzemního vestibulu (4,75 pod povrchem), napojeného na Palác Flora (2003) přímým vstupem do podzemního patra. Na ulici vede dalších šest výstupů. Stanice je obložena zlatavými a vínovými hliníkovými výlisky, dále pak okrasným šedivým kamenem. Výstavba stanice na konci 70. let minulého století stála tehdejších 254 miliónů Kčs. Od roku 2003 stanice je propojená s nákupním centrem Palác Flora.\n\nStanice je ražená, pilířová, trojlodní se zkrácenou střední lodí a s 10 páry prostupů na nástupiště, jež je 26,6 m hluboko. Je dlouhá 148 m, z toho nástupiště 100 m. Obkladem stanice jsou hliníkové eloxované výlisky v hnědožluté barvě. Stanice má jeden vestibul pod Vinohradskou třídou, 5,6 m pod povrchem. Vestibul je s ulicí spojen třemi výstupy s eskalátory a s nástupištěm dlouhým eskalátorovým tunelem. Za stanicí se nacházely dvě odstavné a jedna obratová kolej, umožňující ukončení celé trasy. Proražením tunelů za odstavnými kolejemi došlo k prodloužení trasy do stanice Strašnická. Obratová kolej se v současné době používá k obratům nebo deponování souprav např. při mimořádnostech (závada na soupravě atd.). Výstavba stanice v roce 1980 stála 301 milionů Kčs. Stanice zatím neprošla rekonstrukcí a je poslední ukázkou původní architektury trasy AI resp. AII. Systém závěsných svítidel v eskalátorovém tunelu spolu s tvarovaným hliníkovým obložením stěn působil jako pohlcovač provozního hluku schodů. Dolní staniční prostory jsou znehodnoceny průsaky a nánosy rzi na hliníkových a tombakových obkladech.\n\nStanice Strašnická se nachází pod ulicí Starostrašnická, 7,5 m pod povrchem. Je hloubená, založená v otevřené jámě, do 4. července 1990 koncová. Za stanicí je kolejové křížení vhodné pro dočasné ukončení trasy s dvěma obratovými kolejemi. Stanice má nadzemní vestibul v budově o půdorysu kruhu s průměrem cca 35 metrů u křižovatky Starostrašnické ulice a ulice V Olšinách. Do vestibulu vede z jihovýchodního konce nástupiště pevné schodiště, v jehož části byla dodatečně vybudována a 16. února 2004 zprovozněna šikmá plošina pro handicapované cestující.\n\nStanice Skalka se nachází na sídlišti Skalka pod ulicí Na Padesátém v Praze 10. Je hloubená, založená v otevřené jámě, budovaná za provozu jako dlouhodobá koncová stanice. Její konstrukce je monolitická a přizpůsobená tomu, že byla stavěna za provozu. Skalka je 9,25 m pod povrchem. Má jeden vestibul spojený s nástupištěm schodištěm vybíhajícím z prostředku nástupiště a potom vedoucího šikmo mimo osu trati. Stanice je obložena glazovanými tvarovkami Hurdis bílými, modrými a hnědými. Výstavba stanice v letech 1987 –1990 stála 291 mil. Kčs. 19. prosince 2001 byla zahájena rekonstrukce výtahu pro imobilní osoby ve stanici Skalka. Od 1. června 2002 mohli cestující již výtah používat.\n\nStanice je neobvyklé koncepce, nachází se přímo v areálu depa metra, zabírá jeho dvě západní koleje. Mezi nimi bylo vybudováno ostrovní nástupiště, které je v celé síti metra vůbec nejužší a vzniklo v prostoru bývalé myčky vozů. Osvětlení je během dne řešeno prosklenou střechou. Výstup je jeden s velmi malým vestibulem, vede severním směrem k terminálu příměstských autobusových linek. Právě jako přestupní mezi metrem a autobusovou dopravou byla stanice Depo Hostivař zamýšlena a je to její hlavní účel. Součástí komplexu je i záchytné parkoviště P+R.Výstavba stanice byla zahájena v červenci roku 2004, probíhala za provozu depa. Stanice byla pro veřejnost zprovozněna 26. května 2006 v 15.30 hod.; související změny v povrchové dopravě byly zavedeny 28. května. Během výstavby bylo nutné přestavět část kolejiště před depem (tzv. zhlaví) a upravit jednu halu, která nyní slouží jako vlastní stanice. Po nějakou dobu tak pro linku metra A muselo vypravovat vlaky depo Kačerov. Celkové náklady na výstavbu komplexu včetně autobusového terminálu a záchytného parkoviště jsou uváděny kolem 1,3 miliardy korun, z toho na samotnou stanici metra 860 milionů Kč. Tato konečná stanice je od předchozí stanice Skalka (dřívější konečné) vzdálena 1 020 m. Část této trati přes zhlaví depa je jediným nekrytým úsekem pražského metra s přepravou cestujících. V blízkosti stanice metra se uvažuje o vybudování stanice městské železnice Praha-Malešice.\n\n"}
{"id": "92071", "url": "https://cs.wikipedia.org/wiki?curid=92071", "title": "Florián Červeň", "text": "Florián Červeň\n\nFlorián Červeň (3. února 1840 Polsko – 22. února 1928 Bratislava) byl slovenský geograf a historik.\n\nPůsobil na Slovenském katolickém gymnáziu v Banské Bystrici. Svoje znalosti historika využil při práci na učebnicích pro gymnázia, které sestavoval či překládal a zredigované vydával. Věnoval se též vydávání školských atlasů a map. Vydal například mapu Palestiny a Evropy v době křižáckých výprav. Je též autorem map antického Řecka i Římského impéria. Vydal také školské nástěnné mapy Evropy a Uherska. V roce 1909 byl povýšen do zemanského stavu.\n\nFlorián Červeň je jedním ze zakládajících členů Matice slovenské.\n"}
{"id": "92073", "url": "https://cs.wikipedia.org/wiki?curid=92073", "title": "Moravismus", "text": "Moravismus\n\nMoravismus může být:\n\n"}
{"id": "92076", "url": "https://cs.wikipedia.org/wiki?curid=92076", "title": "B (linka metra v Praze)", "text": "B (linka metra v Praze)\n\nLinka B pražského metra vede centrem ve směru jihozápad-severovýchod, na obou koncích (jihozápadním i severovýchodním) se stáčí do východo-západního směru. Je označována žlutou barvou. Má 24 stanic a délku\n25 704 m; jízdní doba činí 42 minut. Přepravní kapacita činí ve špičce cca 21 000 osob za hodinu, v sedle polovic. B je nejdelší a zatím nejmladší linka v síti metra. V jízdních řádech je označována jako linka č. 992.\n\nHlasatelkou linky je Eva Jurinová.\n\nVýstavba prvního úseku I.B byla zahájena v roce 1979, otevřen byl 2. listopadu 1985. Tento úsek obsahuje sedm stanic od Smíchovského nádraží po Florenc, délka úseku je 4,9 km. Vzhledem k složitému geologickému podloží byl náročný na výstavbu (okolí Můstku a úsek Anděl–Karlovo náměstí, který podchází Vltavu).\n\nArchitektonické provedení linky I.B není tak nákladné jako na lince I.A, resp. I.C. Nicméně bylo provedeno ve vkusném estetickém souladu. Hlavním slučujícím prvkem trasy B byly originální závěsné sdružené nosiče osvětlení. Pak to byl způsob nasvícení prostoru - dolů svítilo bílé zářivkové světlo a klenby stanic osvětlovaly tmavě oranžové (teplé) sodíkové výbojky. Stanice Náměstí Republiky a Národní třída byly obloženy sklem Connex. Stanice Karlovo náměstí byla obložena obklady ze skleněných válcovitých dílů, u přestupních Florence a Můstku byly použity obklady z keramiky a Smíchovského nádraží nosné sloupy obložené leštěným hliníkem. Ve stanici Anděl jsou vzhledem k tematickému zaměření obklady z mramoru (imitace stanic metra v Moskvě).\n\nÚsek III.B o délce 4,9 km a mezi Smíchovským nádražím a Novými Butovicemi byl otevřen 26. října 1988. Nachází se na něm 3 stanice - Radlická, Jinonice (dříve Švermova) a Nové Butovice (dříve Dukelská). Stanice Radlická a Nové Butovice jsou hloubené, stanice Jinonice je ražená. První dvě stanice se velmi málo využívají - stanice Radlická je dokonce druhá nejméně využívaná v celé síti pražského metra. Na konci 80. let zde bylo totiž plánováno sídliště, které se ale po pádu socialismu nevystavělo.\n\nDne 22. listopadu 1990 byl otevřen úsek II.B, který k trase přidal 4,4 km trati a 4 nové stanice za Florencí po Českomoravskou. K jeho dokončení byly také odstraněny všechny ideologické názvy stanic v síti metra (na tomto úseku \"Zápotockého\" a \"Hakenova\"). Vzhledem k úsporným opatřením zavedeným po pádu socialismu nebyly důsledně dokončeny prvky pro ochranu podzemní části trati při jejím ohrožení, což se projevilo při povodních v srpnu 2002.\n\nÚsek V.B mezi Novými Butovicemi a Zličínem (5 stanic - Hůrka, Lužiny, Luka, Stodůlky a Zličín, délka 5,1 km + Depo Zličín), jehož část je vedena, jako jedena z mála v síti pražského metra, jako nadzemní, byl otevřen 11. listopadu 1994.\n\nPoslední část IV.B, se zprovoznila 8. listopadu 1998, má 6,3 km a vede z Českomoravské na Černý Most. Tento úsek obsahuje 5 stanic, v roce 1998 však zůstávaly nedostavěny stanice Hloubětín a Kolbenova, které byly otevřeny až v letech 1999, resp. 2001. Bylo tomu tak z finančních důvodů; díky zpoždění výstavby dvou stanic se náklady na celý úsek snížily o dvě miliardy Kč. Celá akce s neotevřenými stanicemi byla rychle zpolitizovaná, neboť tehdejší kandidát na primátora Martin Bursík začal veřejnou kritikou tehdejšího primátora Koukala.\n\nV 80. letech existovaly předběžné záměry například vybudování větve ve směru Stodůlky–Horky, které počítaly s výstavbou panelových sídlišť.\n\nV souvislosti s plánovanou výstavbou Západního Města se tato odbočka objevila v konceptu územního plánu zveřejněném v listopadu 2009 jako podmínka výstavby tohoto nového sídelního celku. Odbočka o délce 2,0 km má mít jedinou stanici, která je pracovně nazývaná Západní Město, alternativně Horka. Větev má využít již založenou odbočku za stanicí metra Stodůlky. U konečné stanice má být terminál veřejné dopravy s vazbou na Pražský okruh. Připravovaný Metropolitní plán hlavního města Prahy s odbočkou počítá v režimu územní rezervy.\n\nLinka B pražského metra vede centrem ve směru jihozápad-severovýchod, na obou koncích (jihozápadním i severovýchodním) se stáčí do východo-západního směru. Je označována žlutou barvou. Má 24 stanic a délku 25 704 m; jízdní doba činí 42 minut. Přepravní kapacita činí ve špičce cca 21 000 osob za hodinu, v sedle polovic. B je nejdelší a zatím nejmladší linka v síti metra. V jízdních řádech je označována jako linka č. 992.\n\nStanice je povrchová, jelikož trať je do ní vedena nadzemním tubusem. Stanice má boční nástupiště, která jsou spojena nadchodem. Za stanicí je možno v odstavných kolejích provádět jednoduché opravy vlaků. Stanice je obložena bílými dlaždicemi. Stanice nemá vestibuly, odjezdové nástupiště přiléhá k výstupní hraně autobusového terminálu, příjezdové nástupiště navazuje na jižní straně stanice na soustavu schodišť ke dvěma odjezdových hran autobusového stanoviště umístěného o úroveň níže a lávek směřujících do sídliště a k obchodnímu centru CČM. Pravá odjezdová hrana (blíže stanici metra) je určena pro dálkovou dopravu převážně do severovýchodních Čech a pro neintegrovanou příměstskou dopravu, levá hrana slouží městským a příměstským linkám Pražské integrované dopravy a speciálním městským linkám k obchodním centrům (dříve k CČM, později k OD IKEA).\n\nRajská zahrada je atypická stanice. Není ražená či hloubená, nýbrž povrchová. Jednotlivé koleje jsou umístěny nad sebou, směrem do sídliště je velká prosklená a klenutá stěna. Celá stavba má pak tvar válce zasazeného jednou polovinou šikmo do země. Kostra konstrukce této stanice je v tmavomodré barvě. Architekty stanice jsou Ing. arch. Patrik Kotas a Ing. Jaroslav Kácovský. Rajská zahrada byla díky svému unikátnímu architektonickému ztvárnění vyhlášena stavbou roku 1999. Mezi ní a stanicí Černý Most je dlouhý tubus, který je zároveň přístupný z vrchu pro pěší. Návazná doprava jsou autobusy v Cíglerově ulici.\n\nStanice je ražená, trojlodní se zkrácenou střední lodí a sedmi páry prostupů na nástupiště, které se nacházejí 26 m pod povrchem. Obklady stěn za kolejištěm jsou řešeny smaltovanými plechy s kombinací barev: bíle, žluté, zelené a dvou odstínů modré. Tato barevná kombinace však provází stanici nejen na stěnách za kolejištěm, ale i v eskalátorovém tunelu, ve vestibulu a výstupech na povrch. Stanice Hloubětín má jeden výstup s jedním eskalátorovým tunelem a jedním vestibulem, napojeným do podchodu pod Poděbradskou ulicí. Umožněn je také vstup handicapovaným osobám pomocí výtahu. Stanice se stavěla mezi lety 1991-1999, v období 1998-1999 za provozu, kvůli nedostatku financí pražského magistrátu byla dokončena dodatečně. Zastávka tramvaje nad stanicí se do roku 1999 jmenovala Havana.\n\nStanice je podzemní (26 m hluboko), ražená, trojlodní se zkrácenou střední lodí (46 m dlouhá), jedním eskalátorovým tunelm vedeným do povrchového vestibulu. Jedná se o klasickou stanici pražského typu. Ve stanici je výtah pro osoby se sníženou pohyblivostí a pro vozíčkáře. Obklady stanice tvoří: bílé, modré a žluté smaltované plechy. Stanice Kolbenova je však jednou z nejméně frekventovaných stanic pražského metra.\n\nPůvodně zamýšlený (pracovní) název byl ČKD.\n\nVysočanská je ražená trojlodní stanice pražského typu se zkrácenou délkou střední lodi. Nástupiště je 31 m hluboko. Má dva výstupy; první je východní, který je po eskalátorovém tunelu s tříramennými eskalátory vyveden do podpovrchového mělko založeného vestibulu s výstupy k autobusovým stanovištím. Druhý je západní, který vychází z druhého konce střední lodě a po několika metrech se lomí – navazující eskalátorový tunel vede kolmo k ose stanice a ústí v povrchovém vestibulu u ulice Sokolovská a sídla DP, kde je návaznost na tramvajovou dopravu. Tento druhý výstup byl otevřen dodatečně (28. června 2000), vzhledem k tomu, že na celou stavbu IV. B chyběl dostatek finančních prostředků.\n\nStanice je ražená, pilířová s trojlodní konstrukcí se zkrácenou střední lodí, celková její délka činí 184 m. Z toho nástupiště tvoří zhruba 100 m, široké je 18,6 m. Českomoravská je založena 25,8 m pod povrchem Drahobejlovy ulice ve Vysočanech a má jeden výstup s jedním povrchovým vestibulem. Ten je železobetonový a prosklený, dvoupodlažní konstrukce. S nástupištěm jej spojuje tříramenný hlubinný eskalátor. Součástí povrchového vestibulu je také napojující se terminál autobusové dopravy, konkrétně dvou městských linek obsluhujících severovýchod Prahy a jedné příměstské linky do Brandýsa nad Labem-Staré Boleslavi. Do prodloužení linky B na Černý Most (1998) a zejména linky C do Letňan (2008) zde bylo ukončeno mnohem více linek. Obkladem stanice jsou bílé glazované dlaždičky, na stěnách za nástupišti je pak pod nápisem stanice umístěn podklad ve višňově červené barvě. Dlaždičky jsou zde rozděleny do velkých polí oddělených spárami také s višňově červenou barvou.\n\nStanice se nachází podélně s a pod ulicí Na Žertvách. Je hloubená, založená v mělké jámě (12,4 m pod povrchem), 8,5 m pod hladinou podzemní vody. Palmovka je dlouhá 203 m a má 10 m široké nástupiště, bez sloupů. Ze stanice vedou dva vestibuly spojené s nástupištěm eskalátory. První vestibul vede na pěší zónu ke křižovatce Palmovka, kde je možný přestup na tramvajovou dopravu, druhý pak směřuje k místnímu autobusovému nádraží na náměstí Bohumila Hrabala. Palmovka je obložena bílým, perleťovým dekorativním sklem a obkladačkami, vestibuly jsou obloženy mramorovými deskami. Stanice má bezbariérový přístup. Při jízdě po eskalátorech je možné si všimnout malé cedulky, která ukazuje, kam až byla stanice zatopena při povodních v roce 2002.\n\nStanice je trojlodní, se zkrácenou střední lodí se sedmi páry prostupů mezi nástupišti a střední lodí, za střední lodí pokračuje technologický tunel. Invalidovna je široká 18,6 metrů a nachází se 20 m pod povrchem stejnojmenného sídliště. Stanice má jeden výstup s jedním vestibulem. Obklad ve stanici je perleťové/bílé sklo. Výstavba stanice probíhala v letech 1986–1990 a stála 308 mil. Kčs.\n\nStanice je podzemní ražená trojlodní se zkrácenou střední lodí, se sedmi páry prostupů mezi střední lodí a nástupišti; celková délka stanice i s technologickým tunelem činí 212 metrů. Celá stanice je dlouhá 111 metrů a nachází se 34,8 m hluboko pod povrchem Křižíkovy ulice. Vzdálenost mezi kolejemi – šířka nástupiště činí 18,7 metrů. Stanice je obložena červenohnědým sklem Connex a má jen jeden výstup (vede eskalátorovým tunelem s 37 m dlouhými eskalátory kolmo k ose stanice) a jeden povrchový vestibul. Její výstavba, probíhající v letech 1986–1990, stála 353 milionů Kčs.\n\nNa lince B je stanice trojlodní, se zvýšenou střední lodí, sloupová. Má 23 párů prostupů. Toto nástupiště je založeno 39 metrů pod zemí, dostatečně hluboko pod nástupištěm pro linku C. Do roku 1990 plnila funkci konečné stanice. Budována byla v letech1977–1985 vynaloženy byly náklady ve výši 560 milionů Kčs.\n\nObklad prostoru nástupiště tvoří keramické dlaždice v různých odstínech hnědé a béžové a desky Ekrona.\n\nNáměstí Republiky je trojlodní stanice s 18 páry prostupů na nástupiště, ražená s plnou délkou střední lodi. Dlouhá je 110 m a je založena 40 m hluboko pod povrchem.\n\nMá dva výstupy, dva podzemní vestibuly a tři eskalátorové tunely. Oba vestibuly mají podpovrchovou dvoupodlažní monolitickou konstrukci ze železobetonu, zčásti zastropenou prefabrikovanými předpjatými nosníky. K vestibulu pod náměstím Republiky vede jeden tunel, k vestibulu na Masarykovo nádraží vede jeden krátký tunel s eskalátory Transporta československé výroby, na níž se napojuje další dlouhý s klasickým typem ruských eskalátorů, umístěný oproti tomu prvnímu zhruba kolmo.\n\nObkladem stanice jsou skleněné desky, desky Ekrona (strop) a vypouklé čočky (stěny za nástupištěm).\n\nStanice se nachází pod ulicí 28. října, 10 m pod úrovní nástupiště na trati A, 40,3 m pod povrchem. Je trojlodní sloupová, s převýšenou střední lodí s raženými přestupními chodbami po průměru 5,1 a 9,2 m. Má jen jeden výstup a vestibul, teoreticky je ale možné dobudovat výstup druhý do prostoru Myslbek nebo Černá Růže.\n\nNárodní třída je ražená, pilířová, trojlodní stanice se zkrácenou střední lodí směrem na jih (délka 65 m), a prodlouženou směrem na sever jako přestupová chodba (délka 69 m) . Tříramenný eskalátor vede do podzemního vestibulu, který přímo navazuje na OC Quadrio. Dále pak další tři eskalátoru na nároží Spálené a Purkyňovy.\n\nStanice je založena 39 m hluboko a je dlouhá 111,5 metrů. Na nástupišti je 15 párů prostupů mezi loděmi, s ostěním montovaným z železobetonových tybinků. Konstrukce stanice umožňuje časem prodloužit střední loď jižním směrem tak, aby byl vybudován druhý eskalátorový tunel s výstupem u ulic Lazarská nebo Vodičkova.\n\nKarlovo náměstí je podzemní trojlodní ražená stanice. Založena je 40 m hluboko a dlouhá je 165 m, a to včetně technologického zázemí. Byla vybudována s plnou délkou středního tunelu, částečně pokračujícího i mimo nástupiště (střední loď po krátkých eskalátorech pokračuje jako krátká přestupní chodba (z jižní strany lomená) k eskalátorovým tunelům).\n\nOstění bylo provedeno ze železobetonových tybinků (traťové tunely k dalším stanicím mají ale oběma směry ostění železobetonové), obklad pak ze skleněných tvarovek (autor ak. soch. František Vízner), umístěných na fólii běžové barvy, typické i v jiných odstínech pro úseky metra I.B, II.B a III.B. Podobné tvarovky, avšak již trochu větší, byly použity i u stanice Jinonice. Stěny v prostupech pak jsou obloženy pouze bezpečnostním sklem CONNEX (podobně jaké téměř na celé lince B).\n\nAnděl je trojlodní podzemní ražená stanice (35,4 m pod povrchem) s 27 páry prostupů a plnou délkou středního tunelu. Stanice je 145 m dlouhá, z toho jen nástupiště dosahuje 110 m a šířky 18 m. Z něj vedou dva eskalátorové tunely, napojující se do dvouvestibulů (severní a jižní).\n\nStanice se začala razit roku 1980, její výstavby se zúčastnili inženýři a architekti z bývalého SSSR (např. Lev Nikolajevič Popov), zatímco pracovníci československého Metrostavu budovali v Moskvě stanici Pražská.\n\nStanice je hloubená, založená ve stavební jámě kotvenými podzemními a pilotovanými stěnami. Je dvoupodlažní, monolitické, železobetonové konstrukce. Založena je jen 10 m pod povrchem Nádražní ulice, a včetně odstavných kolejí je dlouhá 405 m.\n\nJejí nástupiště tvoří velký podzemní prostor, zčásti s ochozem; na ten vedou jak pevná schodiště přímo z nástupiště, tak i výstupy do ulice Nádražní (kde je možno přestoupit na tramvaj), k samotnému nádraží (eskalátory ústí přímo do odbavovací haly nádraží) a k terminálu autobusů.\n\nJako obklad byl použit strukturovaný beton a béžové keramické desky.\n\nJe to podzemní, hloubená stanice - založená v jámě, bezpilířová, mělce pod povrchem (10,16 metrů) a krytá kotvenými prefabrikovanými deskami. Je nejméně vytížená z celé sítě pražského metra, v ranní špičce zde vystoupí a nastoupí jen 2 400 lidí. Je tomu tak převážně vzhledem k jejímu okolí; nenachází se zde žádné významnější sídelní ani průmyslové celky. Délka stanice činí 251 metrů, z čehož nástupiště zhruba sto a další technologická zázemí zbylých zhruba sto padesát; stanice má celkem 170 provozních místností. Vestibul Radlické je velmi malý; vestavěn v úrovni polootevřeného atria a spojený s nástupištěm pevným schodištěm. Z atria pak vycházejí další krytá schodiště na úroveň Radlické ulice, kde je zastávka autobusů.\n\nObklad je ze zelených skleněných tabulí Connex a kovového pruhu s názvem stanice. Na stropě nástupiště byly umístěny speciální lamely, jejichž účelem je tlumit hluk, který způsobují projíždějící vlaky.\n\nStanice je ražená, trojlodní se zkrácenou střední lodí (na 35 m) a se sedmi páry prostupů na nástupiště. Je dlouhá 198 m (z toho 128 m jsou technologické instalace), a nachází se 23 m pod povrchem. Z nástupiště vede jeden výstup eskalátorovým tunelem. Použity byly tříramenné eskalátory sovětské výroby; tunel ústí do povrchového vestibulu. Ten je umístěn u ulice Radlická a pod jeho podlahou je umístěna strojovna eskalátorů.\n\nObkladem stanice jsou skleněné lisované tvarovky, podobné těm, které byly použité ve stanici Karlovo náměstí, liší se však jejich velikost i barva. Stanice Jinonice byla na počátku 21. století jedinou ze stanic linky B, kde dosud nebylo změněno původní architektonické ztvárnění z 80. let (na rozdíl od stanic úseku I.B, který byl po rekonstrukci v mnohém upraven).\n\nStanice je hloubená, založená ve stavební jámě, jejíž svahy byly zajištěny kotvenou sítí, na níž byl později nanesen stříkaný beton. Nástupiště stanice je veliká hala bez sloupů, za stanicí se směrem na západ napojuje další úsek V.B a jsou tam i dvě odstavné koleje. Ty se používaly mezi lety 1988 až 1994, kdy Nové Butovice měly charakter konečné stanice. Včetně těchto kolejí je stanice dlouhá 592,7 m, hloubka založení pod zemí je pak 5,3 m.\n\nObklad stanice tvoří režné keramické desky. Na její vybudování v letech 1986–1988 bylo vynaloženo celkem 179,3 milionů Kčs.\n\nHůrka je povrchová stanice, byla začleněna do přilehlé pěší zóny na sídlišti, která se nachází nad úrovní jejího nástupiště. Proto se tak samotná stanice nachází pod úrovní terénu, byť uměle zvýšeného.\n\nV prostoru nástupiště podpírají strop dvě řady sloupů. Dostatek světla zajišťuje přes den jednak prosklená jižní stěna za nástupištěm, jednak i zasklené světlíky vycházející ze stropu nástupiště, v noci pak dvě řady osvětlení, umístěné na stropě u obou kolejí. Obklad stěn tvoří keramické dlaždice v tmavě šedé barvě, strop je obložen bílými obklady kovovými.\n\nVýstup má stanice jeden. Vychází ze západního konce nástupiště, v jeho ose po pevném schodišti do proskleného vestibulu železobetonové konstrukce. Ten tvoří zároveň i samotné centrum Slunečního náměstí.\n\nSměrem ke stanici Lužiny (západně) se nachází prosklený mostní tubus, překonávající stodůlecký Centrální park. Na východ se pak nachází stanice Nové Butovice, která je již součástí úseku III. B.\n\nStanice je hloubená, budovaná v jámě 7 m hluboko, s nástupištěm podpíraným pilíři a se stropními světlíky, zastřešenými skleněnou střechou na úrovni povrchu. Výstup je jen jeden, východním směrem, vedoucí přímo na povrch a do sídliště a dále k přilehlé autobusové zastávce. S nástupištěm je spojený pevným schodištěm. Na nástupišti jsou dekorativní palmy, umístěné ve skleněných kopulích v místech pod světlíky. Stěny jsou obloženy bílým dekorativním sklem a částečně i nerezovými prvky.\n\nLuka je povrchová stanice, s ostrovním nástupištěm, zastřešená a se střešními okny. Prosklené jsou také stěny za nástupištěm. Na nástupišti nejsou sloupy, konstrukce střechy je podpírána bočními stěnami. Ven z nástupiště vede východním směrem po pevném schodišti výstup, který se napojuje na nadchod nad přilehlou ulicí, kde je i zastávka autobusu. Je zde umožněn přístup i pro handicapované občany pomocí výtahu. Stanice je natřena na bílo zevnitř a namodro zvenku.\n\nKonstrukce stanice Stodůlky je velmi podobná stanici Smíchovské nádraží. Je hloubená, založena mělce pod zemí (13,1 m) a s ostrovním nástupištěm. To je konstruováno jako několikapodlažní a je podpíráno dvěma řadami sloupů.\n\nObklad v prostoru stanice je proveden modrými keramickými deskami či kovem. Stanice patřila k nejméně vytíženým; obrat cestujících zde dosahoval okolo 8 000 lidí \"(denně?)\", což je jen o nepatrně více než například ve stanicích Radlická nebo Kolbenova. V dnešní době (2014) se již situace změnila a obrat cestujících se značně zvýšil kvůli nově vystavěným administrativním komplexům velkých firem v blízkosti metra - například Siemens, Interoute Czech, Hyundai Motors Czech, Komerční banka nebo Vodafone.\n\nStanice je dlouhodobě koncová, hloubená. Leží téměř 3 m pod povrchem v nadmořské výšce 380 m n. m. a je tak nejvýše položenou stanicí metra v Praze. Za stanicí se nachází depo metra, které bylo dokončeno v roce 1994 a v roce 2003 byly dobudovány další dvě haly. Za stanicí se nachází jedna kolej umožňující obrat vlaků. Obkladem stanice jsou stylizované cihly a sklo. Stanice má jeden výstup po pevném schodišti a jeden vestibul. Na povrchu jsou stanoviště pro příměstské a městské linky. Zvláštností je, že ačkoli je stanice 3 m pod terénem, je jedna strana prosklená.\n\n"}
{"id": "92078", "url": "https://cs.wikipedia.org/wiki?curid=92078", "title": "Daisyworld", "text": "Daisyworld\n\nDaisyworld neboli \"model sedmikrásek\" je počítačová simulace hypotetické planety, která obíhá kolem Slunce a pomalu se k němu přibližuje, přičemž se zvyšuje teplota jejího povrchu. Simulovaná planeta je obývána dvěma druhy sedmikrásek (černými a bílými). Oba druhy mají stejnou rychlost růstu, ale bílé odrážejí sluneční paprsky a tím planetu ochlazují, zatímco černé sedmikrásky sluneční paprsky absorbují a tím přispívají k oteplování planety.\n\nSimulace ukazuje miliony let vývoje planety. Na počátku simulace, kdy je planeta ještě poměrně chladná, se dobře daří černým sedmikráskám, protože se dokážou samy lépe ohřát a bílých přežívá jen několik málo jedinců. S narůstající teplotou se ale začíná dařit lépe bílým sedmikráskám, které se lépe dokážou vyrovnat s vysokou teplotou. V jistém okamžiku je stále vzrůstající teplota tak vysoká, že bílé sedmikrásky již nedokážou planetu dostatečně ochladit a umírají. V té chvíli se celý systém zhroutí a teplota vyletí skokem vzhůru.\n\nTento model byl poprvé představen Jamesem Lovelockem (autor teorie Gaia) a Andrewem Watsonem. Později byl tento modelový svět rozšířen ještě o další druhy. Jedno z nejpřekvapivějších zjištění této simulace bylo, že s růstem počtu druhů se zvyšuje míra pozitivních vlivů na celou planetu. Toto zjištění podpořilo tezi, že živočišná různorodost je nesmírně důležitá.\n"}
{"id": "92079", "url": "https://cs.wikipedia.org/wiki?curid=92079", "title": "C (linka metra v Praze)", "text": "C (linka metra v Praze)\n\nLinka C pražského metra prochází pravobřežní částí centra Prahy v severojižním směru, na obou koncích se stáčí k východu. Na mapách je označována červenou barvou. Má 20 stanic a délku 22,41 km, jízdní doba činí 36 minut. Je to nejstarší a nejvytíženější linka z celé sítě; přepravní kapacita činí ve špičce cca 26 900 osob za hodinu a v sedle cca 12 600 osob. V nejvíce zatíženém úseku (mezi stanicemi I. P. Pavlova a Vyšehrad) je přepravováno přes 291 tis. osob za den. V jízdních řádech je označována jako linka č. 993. Hlasatelem linky je od roku 2004 Tomáš Černý.\n\nProvoz zajišťují od listopadu 2003 výhradně pětivozové soupravy typu M1, dříve to byly soupravy soupravy Ečs, soupravy 81-71 a 81-71M, všechny vypravované z Depa Kačerov. Maximální počet souprav na trati v jeden okamžik je 42. Jako 1. kolej je označována východní s provozem ve směru Háje – Letňany, opačná je 2.\n\nNejstarší úsek linky C i celého pražského metra se začal budovat v lednu 1966 a po náročných a dlouhých pracích byl otevřen 9. května 1974. Vedl ze stanice Sokolovská (dnes Florenc) na Kačerov. Délka úseku je 6,6 km, nachází se na něm 9 stanic. Velká část celé tratě je hloubená, v oblasti Pankráce jsou tunely ražené (ražba probíhala v roce 1968 a poprvé v historii tehdejšího Československa se k ražbě delších tunelů použil nemechanizovaný razicí štít). Mezi stanicemi Hlavní nádraží a Muzeum je nejkratší mezistaniční vzdálenost v síti metra – 425 m. Odvážným řešením je Nuselský most (dříve Most Klementa Gottwalda) který ve velké výšce překonává Nuselské údolí a jímž soupravy metra projíždějí jedním velkým tubusem umístěným pod komunikací pro automobily a pěší.\n\nNa designu interiérů trasy I. C se podílel významný český typograf Jiří Rathouský. Rathouský vytvořil na tehdejší dobu ojediněle ucelený dopravní informační systém, jež neměl v Evropě obdoby. Vznikla sada velice praktického a zároveň výtvarného písma Metron včetně rozsáhlých symbolů informačního systému. Celá trasa byla pojatá jako svébytná dopravní stavba navazující na tradice funkcionalismu (z hlediska praktické užitnosti, ergonomičnosti a rozvržení prostor) a výrazově čerpající z částečně z brutalismu. Trasa byla kompaktní celek. Na některých stanicích vznikla ucelená architektonická centra spojující spodní stanici, vestibul, nadzemní prostory a přiléhající budovu do jednoho tvaru.\n\nPřed zprovozněním prvního úseku metra se konala obecně, ale i ve sdělovacích prostředcích, velká kampaň propagující nový druh dopravy, po jeho zprovoznění postihly povrchovou dopravu velké reorganizace, hlavně v jižní části města, kde mnohé autobusové a tramvajové spoje ztratily svůj význam.\n\nV roce 1975 byla zahájena stavba druhého traťového úseku linky C z Kačerova do stanice Háje, který tak napojil největší české sídliště, Jižní Město, na hlavní dopravní tepnu Prahy. Úsek má délku 5,3 km, zahrnuje 4 stanice a zprovozněn byl 7. listopadu 1980. Tento úsek byl budován povětšinou jako hloubený, esteticky a architektonicky je však ale již jinde než I.C. Zajímavostí je, že všechny stanice tohoto úseku měly do roku 1990 ideologické názvy: Primátora Vacka (dnes Roztyly), Budovatelů (dnes Chodov), Družby (dnes Opatov) a Kosmonautů (dnes Háje).\n\nTřetí úsek prodloužil linku C severním směrem do stanice Fučíkova (dnes Nádraží Holešovice). Úsek zahrnuje 2,2 km trati a 2 stanice. Jednalo se o první podchod pod Vltavou pro linku C, zamýšleno bylo rovněž jej vést po Negrelliho viaduktu, avšak nakonec zvítězila podzemní varianta. Do provozu byl úsek III. C uveden 3. listopadu 1984.\n\nČtvrtý úsek linky C byl poprvé v historii pražského metra rozdělen na dva stavební úseky označované jako IV.C1 a IV.C2. Úsek IV.C1 ze stanice Nádraží Holešovice do Ládví o délce 4,0 km a dvou stanicích byl zprovozněn 26. června 2004.\n\nVýstavba první části úseku, IV.C1, byla sice velmi dlouho plánována (a původně měla být zprovozněna již roku 1995), vzhledem k finančním těžkostem ale probíhala až od roku 2000. Úsek od holešovického nádraží až po oblast Ládví však nebyl jednoduchý. Musely být použity nejmodernější technologie. Například hned za stanicí Nádraží Holešovice se nachází řeka Vltava, kterou bylo nutné podejít tunelem, ačkoliv ve starších plánech existovala i varianta vést trať po mostě.\n\nZaložení tunelu pod říčním dnem bylo velmi mělké, a tak se rozhodlo vybudovat tunel pod řekou hloubený, pomocí otevřených stavebních jímek, založený pouhých několik metrů pod řekou. Oba tunely, jeden pro každou kolej zvlášť, byly vystavěny v suchém doku na břehu řeky a poté zasunuty pod dno. Speciální bagry vyhloubily v řece rýhu, do které byl tunel vytažen a pomocí hydraulického zařízení ukotven. Následně byl podepřen na příčných pražcích a nakonec zasypán. Jednalo se o unikátní technologii.\n\nRažené tunely, které se nacházejí v obou dvou mezistaničních úsecích na této trati, byly pro eliminaci pístového efektu vybudovány jako dvoukolejné. Ve stanicích se však nacházejí ostrovní nástupiště; obě koleje se před stanicí rozdělují.\n\nStanice metra Kobylisy se stala první jednolodní raženou hluboko založenou stanicí metra v Praze. Stanice tohoto typu byly již dlouho pro pražské metro plánovány, počítalo se nejspíš s využitím sovětských technologií, podobně jako třeba v Petrohradu.\n\nTento úsek drží v pražském metru několik rekordů:\n\n\nPo otevření prvního úseku se ihned pokračovalo ve výstavbě úseku IV.C2 v délce 4,6 km z Ládví do Letňan. Jeho výstavba trvala téměř čtyři roky, slavnostní otevření se konalo 8. května 2008. Úsek Ládví-Prosek je většinou hloubený v jámě, úsek Prosek-Letňany je kromě krátkých tunelů za stanicí Prosek a před stanicí Letňany ražený. Efektivitu investice zvýšila i skutečnost, že tunel byl ražen jen jeden, a to dvojkolejný. Podobně se postupovalo již u první části úseku IV. C.\n\nMá celkem 3 stanice: Střížkov (na Proseku poblíž polikliniky Prosek), Prosek (u nákupního domu Billa) a Letňany (u výstaviště PVA). Ve stanici Letňany je netradičně široké nástupiště v pražském metru (15 m, standard linky C je metrů 10). Bylo tak vybudováno kvůli výstavišti PVA a možné výstavbě olympijské vesnice v Letňanech. Mezi stanicemi Ládví a Letňany je v pracovních dnech zaveden tzv. pásmový provoz (zajíždí do nich jen každá druhá souprava).\n\nV 80. letech se uvažovalo o variantě prodloužení severního konce linky C zpět jižním směrem přes Hloubětín a Michli na Pankrác, kde by linka C překřížila sama sebe a dále by pokračovala směrem k Vltavě, jako o alternativě k možné okružní lince E.\n\nV článku \"Gottwald, Fučík i budovatelé. Stanice měli ještě před 30 lety\"<ref name=\"metro.cz/default.aspx?d=14.11.2019&e=ME-PRAHA#strana=8\"></ref> v deníku Metro ze dne 14. 11. 2019 bylo otištěno schéma pražského metra, které bylo v té době přes 30 let staré a ve kterém se plánované prodloužení linky C za stanicí Fučíkova (později přejměnované na Nádraží Holešovice) po podejítí Vltavy stáčí k zoologické zahradě, po té pokračuje přes Bohnice k Ďáblicím.\n\nV roce 2018 přišel pražský magistrát s návrhem na prodloužení linky z Letňan do Čakovic. Preferovaná varianta trasy by přišla na 16 miliard Kč, výstavba by trvala 12 let, délka by se prodloužila o 3,5 kilometru a vznikly by 3 nové stanice (Sídliště Letňany, Nové Letňany a Čakovice).\n\nStanice v předrevolučních úsecích I.C až III.C (Háje – Nádraží Holešovice) již neodpovídají původnímu stavu; v 90. letech a na začátku 21. století (částečně také kvůli poškození povodní v srpnu 2002) musely být postupně zrekonstruovány. Přestavby mírně změnily interiéry stanic; jedním z jejich cílů však také bylo zachovat původní stav do co největší možné míry.\n\nNa úseku I. C se změnily zejména podhledy ve stanicích a vestibulech, kde jsou použita jiná a výkonnější svítidla, ta svým tvarem a celkovou koncepcí však nezapadají do původního architektonického vyznění. Výtvarně řešené mramorové obložení stěn je poničeno sprejery, špínou a prachem, na mnohých místech však i neodbornou prací při instalaci. Od roku 2008 se začaly navíc do některých stanic umisťovat i reklamní billboardy, a to v dosud nečekané míře.\n\nVýznamnou změnou pro mnohé stanice bylo také budování bezbariérových vstupů, které si vynutily úpravu hlavně výstupů. Přibyly tak výtahy, a to jak svislé, tak i šikmé.\n\nV říjnu 2018 byl na lince C zaveden jako první ze všech linek pražského metra mobilní signál. Ten byl spuštěn na stanicích i v tunelech, mezi stanicemi Muzeum až Roztyly.\n\nLinka C pražského metra prochází pravobřežní částí centra Prahy v severojižním směru, na obou koncích se stáčí k východu. Na mapách je označována červenou barvou. Má 20 stanic a délku 22,41 km, jízdní doba činí 36 minut. Je to nejstarší a nejvytíženější linka z celé sítě; přepravní kapacita činí ve špičce cca 26 900 osob za hodinu a v sedle cca 12 600 osob. V nejvíce zatíženém úseku (mezi stanicemi I. P. Pavlova a Vyšehrad) je přepravováno přes 291 tis. osob za den. V jízdních řádech je označována jako linka č. 993. Provoz zajišťují od listopadu 2003 výhradně pětivozové soupravy typu M1, dříve to byly soupravy soupravy Ečs,soupravy 81-71 a 81-71M, všechny vypravované z Depa Kačerov. Maximální počet souprav na trati v jeden okamžik je 42. Jako 1. kolej je označována západní s provozem ve směru Háje – Letňany, opačná je 2.\n\nStanice Háje je hloubená, založená v jámě a dlouhodobě koncová stanice na trase C. Konstrukce je monolitická, železobetonová. Je dlouhá 515 m (včetně dvou obratových a dvou odstavných kolejí) a je 11 m pod povrchem náměstí Kosmonautů. Má dva vestibuly – západní, spojený s nástupištěm pevným schodištěm, a východní, z něhož vedou k nástupišti tři eskalátory. Nástupiště stanice je za kolejištěm obloženo mramorovými deskami stejně jako všechny ostatní tehdejší stanice trasy C. Pro symbolické sjednocení s trasou A zde bylo navíc použito několik hnědých hliníkových eloxovaných výlisků jako na trase A. Tato stanice je koncipována jako dlouhodobě koncová. Za stanicí a obratovými kolejemi jsou technologické prostory, které dříve sloužily kromě vlakových čet také pracovníkům údržby vozů. Byla zde zřízena tzv. Stanice provozního ošetření (SPO). Probíhaly zde za provozu základní prohlídky souprav metra. Tyto prohlídky probíhaly vždy na jedné z obratových kolejí. V dnešní době prostory slouží převážně pro vlakové čety (nástupní místo). Výstavba stanice během konce 70. let stála 338 milionů korun. V roce 1987 došlo v prostoru odstavných kolejí k požáru, při kterém však nikdo nebyl zraněn.\n\nOpatov je hloubená stanice, založená v jámě; konstrukce je monolitická, železobetonová. Nástupiště leží 11 m pod povrchem a není podpíráno sloupy. Obkladem jsou ploché keramické tvarovky různých barev. Dále má stanice 151 provozních místností, které jsou před i za nástupištěm. Z nástupiště vede jen jeden výstup pevným schodištěm do vestibulu nacházejícího se v úrovni okolního zahloubeného terénu. Nouzový bezbariérový přístup do stanice zajišťuje upravený nákladní výtah na druhé straně nástupiště (na východním konci). Vestibul stanice je tvořen mostní konstrukcí Chilské ulice, na níž se nachází i terminál městské a příměstské autobusové dopravy, k němuž z úrovně vestibulu vedou tři eskalátory a jeden točitý chodník. Z vestibulu úrovňově vycházejí chodníky na východ k sídlišti Jižní Město I i na západ k vilové části Chodova (oblast Starochodovské ulice). Na výstavbu stanice bylo vynaloženo 264 milionů Kčs.\n\nChodov je hloubená, železobetonová monolitická stanice zastropená předpínanými betonovými nosníky. Dlouhá je 250 m a hluboká 10 m. Nástupiště je velká hala, na které se nenacházejí sloupy. Výstup je jeden, spojený s nástupištěm pevným schodištěm, vedoucí do vestibulu, založeného 5,4 m pod zemí, navazujícího na přilehlý podchod. Tato stanice byla první v pražském metru, ve které byla instalována na pevné schodiště plošina pro imobilní osoby. Obkladem stěn za nástupištěm je přírodní keramika ve tvaru vydutých a vypuklých půlválců. Na výstavbu stanice bylo vynaloženo 168 milionů Kčs. 12. února 2002 byla zahájena úprava stanice pro imobilní osoby včetně rekonstrukce veřejných WC (ukončení 30. 9.2002). Celá stavba byla zkolaudována 24. června (zprovoznění k 1. 7. 2002).\n\nStanice je hloubená, mělce založená ve stavební jámě. Je dlouhá 268,7 m (včetně elektrotechnických instalací), 6 m hluboko. Nástupiště je velká hala o šířce 9,96 m a výšce 3,45 m, která je obložená přírodními keramickými tvarovkami a není podpíraná sloupy. Z nástupiště vede jedno pevné schodiště k jedinému vestibulu. Ten je povrchový, ze tří stran prosklený. Na povrchu je umožněn přestup na autobusovou dopravu, je zde zajištěna obsluha přilehlého sídliště a lesoparku. Výstavba stanice na konci 70. let minulého století si vyžádala náklady ve výši 166 milionů Kčs.\n\nStanice je hloubená, postavená v otevřené jámě, do roku 1980 byla dočasně koncová. Nástupiště je jedna velká hala s dvěma řadami sloupů, je uspořádáno ostrovně. Sloupy i stěny jsou obloženy bílými mramorovými deskami, používanými na úseku I.C v hojném počtu. Z Kačerova vede jeden výstup do povrchového vestibulu, který se dále napojuje na autobusový terminál, obsluhující rozsáhlou oblast sídlišť kolem Lhotky, Libuše a Modřan (do roku 1980 navíc obsluhoval Jižní Město, na které tehdy ještě nejezdilo metro). Vestibul je s nástupištěm spojený pevným schodištěm a jedním eskalátorem. Za stanicí se nacházejí koleje vedoucí na povrch do depa Kačerov, které slouží celé trase C. Tyto koleje je možné použít také jako obratové nebo odstavné. Tyto koleje i koleje na Háje jsou vedeny po mostě nad železnicí. Stěny mostu však byly dodány až roku 1980, kdy byla linka prodloužena právě na Háje. Bylo tomu tak, aby denní světlo strojvůdce neoslnilo. Na výstavbu stanice bylo vydáno 130,4 milionů Kčs.\n\nStanice se nachází pod Budějovickým náměstím. Je hloubená, stavěná v otevřené jámě. Dlouhá je 286 m, hluboko je 9 metrů a široká je 10,2 m. Nástupiště není podpíráno sloupy, je 3,15 m vysoké. Ze stanice vedou dva výstupy – východní s dvěma eskalátory vedoucí do otevřené pasáže, a západní, spojený s nástupištěm pevným schodištěm a výstupem na ulici Olbrachtovu. Stanice je obložena velkými mramorovými deskami, jak to bylo na úseku I.C zvykem, poprvé v metru tzv. suchou metodou. Výstavba stanice v první polovině 70. let si vyžádala 140,2 milionů Kčs a podílely se na ní i společnosti z Českých Budějovic. Cestující mohli využívat venkovní eskalátory v této stanici od konce roku 1980. 30. června 2004 zde byl zprovozněn i výtah pro imobilní osoby.\n\nStanice Pankrác se nachází pod ulicí \"Na Pankráci\" v Praze 4 na katastru Nusle. Je hloubená, založená v jámě hluboké 17 m; samotná stanice je hluboko ale jen 14 m, dlouhá pak 232 m (z toho zhruba 100 m tvoří samotné nástupiště). Pankrác má jeden výstup s jedním podpovrchovým, mělce založeným vestibulem, umístěným přímo nad nástupištěm a spojeným eskalátory vycházejícími přímo z jeho prostředku. Jedná se o podobný systém, jako je ve stanici Ládví. Obkladem stanice jsou mramorové desky. Výstavba stanice mezi lety 1967 a 1974 stála 80 milionů Kčs. Vestibul stanice byl přímo propojen s obchodním centrem \"Arkády Pankrác\", slavnostně otevřeným 14. listopadu 2008, shodou okolností v den 90. výročí první volby Tomáše Garrigue Masaryka prvním prezidentem Republiky Československé.\n\nJedná se o hloubenou jednopodlažní stanici železobetonové monolitické konstrukce, která je postavena ve velké otevřené jámě a zastřešena prefabrikovanými nosníky. Založena byla v osmimetrové hloubce. Její délka činí 257,3 metrů, z toho samotné nástupiště se na ní podílí okolo 100 m. To je ostrovní, o rozměrech 10,2 m (šířka) a 3,3 m (výška). Také je podpíráno dvěma relativně velkými sloupy obdélníkového půdorysu, které jsou umístěny poblíž výstupu ze stanice – ty totiž tvoří podporu ještě také pro kolektor inženýrských sítí umístěný nad samotnou stanicí. Z nástupiště vede ven jeden výstup po pevném schodišti do malého podzemního vestibulu pod budovou Centrotexu, z nějž vede několik výstupů k ulici \"Na Pankráci\" na západním okraji náměstí Hrdinů, a to severní směrem k ulici Lomnického a jižní k ulici Děkanská vinice I. Pod žádnou z těchto ulic nevede z vestibulu podchod – je možno je překonat jen po úrovňových přechodech, které jsou vybaveny světelnou signalizací. Směrem ke Kačerovu a stanici Háje se nachází kusá kolej (tzv. jeskyně), která slouží jako odstavná. Opačným směrem, ke stanici Vyšehrad je pak zřízena kolejová spojka umožňující obrat vlaků jedoucích z obou směrů. Obklad stanice tvoří různé mramorové desky, plasticky uspořádané – tmavě šedé (v pozadí) a bílé (v popředí). Stanice byla vybudována v letech 1969 až 1974; náklady na výstavbu dosáhly celkem 110,4 milionů Kčs.\n\nStanice je povrchová, postavená pod vozovkou magistrály, ležící na Nuselském mostu, je vybudovaná tak, aby podpírala vrchní silnici. Na rozdíl od většiny ostatních stanic, má tato z důvodu vyústění z Nuselského mostu boční nástupiště, což si vynutilo stavbu přilehlého podchodu. Výstupy vedou přímo do parku okolo stanice, ke Kongresovému centru a k hotelu Corinthia. Z bočních stěn stanice je vidět přes Nuselské údolí panorama Prahy, od Pražského hradu z jedné strany po Strašnice ze strany druhé. Tato stanice patřila k nejméně nákladným, stála 43 milionů Kčs. Od Vyšehradu je stanice vzdálená asi 5 minut cesty. Stanice není plně bezbariérová. Bezbariérový přístup má pouze nástupiště ve směru Háje. Ve druhém směru se lze bezbariérově dostat pouze k hotelu Corinthia. Pro bezbariérový přístup ve směru Ládví/Letňany je nutné jet do stanice Pražského povstání (směr Háje) a zde přestoupit na vlak směr Ládví/Letňany.\n\nStanice I. P. Pavlova je hloubená, založená v jámě (19 m hluboko). Nástupiště stanice je podpíráno šestibokými sloupy, stěny za stanicí jsou obloženy mramorovými deskami. Z nástupiště vede jen jeden výstup krátkým eskalátorovým tunelem se čtyřmi eskalátory do velkého podzemního vestibulu pod náměstím s pouze čtyřmi výstupy (pátý, vedoucí na Václavské náměstí, nebyl kvůli zachování zeleného pásu vybudován). Stanice umožňuje přestup na velké množství tramvajových linek. Ve směru od stanice Vyšehrad jsou před vlastní stanicí v obou kolejích odbočky na traťové spojky na trasu A, které ústí ve stanici Náměstí Míru. Spojka, která je v 1. koleji (kolej, po které jede vlak ze stanice Háje do stanice Letňany), se jmenuje C – A. Spojka ve 2. koleji se jmenuje A – C. Zajímavostí těchto spojek je, že jede-li vlak z Depa Kačerov do Depa Hostivař a naopak, nemusí měnit směr jízdy. Tato podmínka byla zadána již při projektu, dochází k podstatné úspoře času – strojvedoucí nemusí nikde přecházet. Obě spojky je samozřejmě možno využívat obousměrně. Na výstavbu stanice v letech 1970–1974 bylo vynaloženo 160,8 milionů Kčs. Od 31. srpna 2015 je stanice bezbariérová. Bezbariérový výstup ze stanice ústí do přízemí domu v Legerově ulici s přímým výstupem na chodník.\n\nStanice se nachází mělce pod povrchem a vede podélně s magistrálou, severojižním směrem. Nástupiště nacházející se v hloubce 10 m, má tvar jedné velké haly bez sloupů, z níž vede výstup po pevném schodišti do podzemního vestibulu společného pro trasu A i C. Uprostřed nástupiště jsou výstupy z přestupních eskalátorů z trasy A. Stěny v prostoru nástupiště jsou obloženy mramorovými deskami.Strop se směrem k Hl.nádraží schodovitě snižuje. 19. srpna 1993 byla zahájena výměna krátkého dvouramenného eskalátoru původem od firmy Transporta ve stanici Muzeum-C za nový od firmy OTIS. Práce trvaly až do zimy a cestující mohli nový eskalátor využívat od 20. prosince 1993. V tomto roce také ještě bylo úspěšně zavedeno řízení technologických zařízení, a to včetně rekonstrukce rozvodů nízkého napětí. Ke konci 90. let byly také vyměněny podhledy, místo starých světel umístěných na stropě stanice se objevily dvě řady zavěšených nosičů svítidel. V období 16. 6. 2001 – 10. 11. 2001 proběhla rekonstrukce přestupu ve stanici, včetně výměny přestupních eskalátorů za Schindler a Thyssen.\n\nHlavní nádraží je hloubená stanice stavěná v otevřené jámě, nad níž byla vystavěna nová odbavovací hala Hlavního nádraží. Má boční nástupiště, mezi kolejemi jsou umístěny sloupy. Je dlouhá 222 m (včetně technologických instalací) a nachází se 9 m pod povrchem. Z každé strany nástupiště vedou do odbavovací haly dvě pevná schodiště a dva eskalátory. Na výstavbu stanice bylo vynaloženo 61 milionů Kčs. Stanice byla první, která se začala stavět, v roce 1972 už byla téměř hotová. Boční nástupiště jsou důsledkem toho, že původně místo metra měla být podpovrchová tramvaj, a to v úseku Pankrác – Hlavní nádraží. Koncepci bylo možno změnit u dalších rozestavěných stanic, ne však u této, která již byla téměř dokončená. Mezi stanicemi Muzeum a Hlavní nádraží je částečně dvoukolejný tunel, navíc je tento mezistaniční úsek se svou délkou 425 m nejkratší v celé síti pražského metra.\n\nNa této trase je stanice hloubená, bezpilířová se stropem z prefabrikovaných nosníků, nad ním se nachází rozlehlý vestibul s pasáží, spojující oba výstupy. Nástupiště je obloženo deskami z mramoru a liberecké žuly. Z jeho prostředku vedou eskalátory dolů, pod úroveň stanice, a napojují se tam na zmíněnou přestupní chodbu na linku B. Nachází se v hloubce 9,35 m pod povrchem. Ze stanice vycházejí dva přímé výstupy; jižní, který vede po pevném schodišti k autobusovému nádraží Florenc a severní, po tříramenném krátkém eskalátoru, který má společný povrchový vestibul s přímým výstupem z linkyB (ten byl dobudován až roku 1985). Obklad stanice v prostoru přestupní chodby tvoří břidlicové destičky a červený železnobrodský fylit. Na výstavbu stanice mezi lety 1969–1974 bylo vynaloženo 210 milionů Kčs. Florenc C plnila do roku 1984 funkci konečné stanice, než byl otevřen úsek III.C na Nádraží Holešovice. Na rozdíl od ostatních stanic se zde vlaky obracely před stanicí, nikoliv za ní. Do roku 1978 neexistovaly severním směrem od stanice Florenc C odstavné koleje (ty byly dobudovány až jako stavba I.C7), jedinou možností obracení vlaků tedy bylo použít kolejový přejezd, který se nachází právě před nástupištěm stanice. V jako jednom z mála míst v síti pražského metra zde má kolejiště štěrkové lože.\n\nStanice Vltavská je hloubená, založená v otevřené jámě, zajištěné kotvenými pilotovými stěnami. Je jednou z nejhlubších stanic na trase C (do roku 2004 nejhlubší), založená 20,75 metrů pod zemí. Vzhledem k praxi při výstavbě a návrhu stanic pražského metra je toto řešení atypické; běžně se v této hloubce zakládají stanice ražené (například Želivského). Složité podmínky a snaha o zajištění unifikace návrhů na lince C tak přivedly architekty a projektanty stanice k současnému řešení. Prostor mezi nástupištěm a povrchovou úrovní nezůstal nevyužit; na celkem čtyřech patrech se nachází na tři sta místností, z kterých mnohé využívá třeba i Záchranná služba Hlavního města Prahy. Velkou část také tvoří parkovací místa. Nástupiště se nachází pod jihozápadní částí nádraží Praha-Bubny (právě tato jeho část musela být v roce 1978 kvůli výstavbě metra zrušena; počítalo se však s kompletní likvidací této železniční stanice, takže nebyla později obnovena). Realizován byl pouze jižní výstup, který byl vyveden z nástupiště pomocí tříramenných eskalátorů Transporta (v roce 2003 vyměněny a zúženy tak, aby jedno rameno mohlo být změněno na plošinu pro invalidy) do mělkého vestibulu. Ten umožňuje kromě výstupu na uliční úroveň i přestup na tramvajovou dopravu. Obklad stěn v prostoru nástupiště tvoří tvarovky z přírodní keramiky, použité i na úseku II. C a později i III. B. Mezi nimi jsou umístěné mosazné pásy.\n\nAž do roku 2004 byla nejsevernější stanicí metra C, ale poté byla trasa prodloužena až do stanice Ládví a posléze, v roce 2008, až do stanice Letňany. Stanice je hloubená, s dvěma obratovými kolejemi, s dvěma vestibuly. Nachází se jen 7 m pod zemí, což v letech 2000-2004 působilo inženýrům pracujícím na výstavbě úseku IV.C1 velké potíže; nakonec museli odstavné koleje ohnout dolů, aby vůbec mohla trasa vést pod Vltavou. (Původní plány z 80. let počítaly s tím, že Vltava bude překonána mostem.) Povodně v srpnu 2002 stanici zatopily a voda následně pronikla i na stavbu prodloužení a do již vybudovaných a vysušených tunelů pod Vltavou (zpřístupněných krátce předtím na dni otevřených dveří). Z nástupiště vedou dva výstupy – jižní, který vede po eskalátorech do povrchového proskleného vestibulu k tramvajové zastávce a terminálu autobusů (do roku 2004 významný přestupní bod pro MHD ze sídlišť na Severním městě; více viz Holešovice) a severní, vedoucí po pevném schodišti (nedávno dostavěn také výtah) k odbavovací hale nádraží Praha-Holešovice. Stanice byla stavěna na začátku 80. let, celkové náklady činily 319 mil. Kčs.\n\nKobylisy jsou první raženou stanicí na lince C a dokonce první raženou jednolodní stanicí (konkrétně stanice metra petrohradského typu) v síti pražského metra. Znamená to, že nástupiště se nachází ve velikém tubusu. Z něj vedou dva výstupy – východní ke stejnojmenné zastávce (do roku 2004 s názvem Střelničná), do povrchového vestibulu, kde se nachází malé obchodní centrum; a západní, který vede na Kobyliské náměstí, výstup zde vede do podzemního vestibulu pod náměstím. Oba dva výstupy vedou eskalátorovými tunely. V každém eskalátorovém tunelu jsou tři ramena pohyblivých schodů. Stanice je navíc vybavena bezbariérovým přístupem. Výtah začíná u dolního konce východního eskalátorového tunelu a na povrch ústí v ulici Pod Sídlištěm poblíž autobusových zastávek.\n\nLádví je hloubená stanice – stavěná v otevřené jámě; leží zhruba 7 m pod povrchem v nadmořské výšce 282 m n. m. Na rozdíl od většiny ostatních stanic je její nástupiště v mírném oblouku; za ním se východním směrem nachází jedna obratová kolej, která kvůli stavebním problémům nedosahuje délky ani 100 m, a dvě koleje odstavné, které je již v současné době možné použít k odstavování souprav. Strop nástupiště podpírají sloupy obložené nerezem. Výstup je podobný jako ve stanici Pankrác – z prostředka stanice je veden výstupní krátký eskalátorový tunel nahoru osou stanice do podzemního vestibulu, kde jsou výstupy k zastávce autobusu, tramvaje a do sídliště. K dispozici je také výtah pro osoby se sníženou pohyblivostí a kočárky. Poblíž se nachází záchytné parkoviště P+R.\n\nStřížkov je stanicí hloubenou (založení nástupiště je 13 m pod povrchem, budova však stoupá vysoko nad úroveň terénu). Tvoří ji velká oceloskleněná konstrukce, svým půdorysem připomínající kapku vody či velrybu (interpretace v médiích se liší). Na dvou masivních obloucích, které vedou v ose stanice, je pak celá konstrukce zavěšena. Součástí stavby je také podchod pod Vysočanskou ulicí. Nástupiště jsou boční, pomocí tří mostů umístěných ve dvou úrovních mohou cestující přecházet z jednoho nástupiště na druhé. Celá stanice je bezbariérová, jednotlivé lávky a nástupiště jsou propojeny výtahy.\n\nHloubená stanice je umístěna 13 metrů pod povrchem a je řešena jako dvoulodní - se dvěma postranními nástupišti. Přechod mezi nástupišti je umožněn pomocí přemostění. Nástupiště mají vysoký strop, podpíraný sloupy mezi kolejemi. Součástí stanice je vestibul s východy v oblasti křižovatky Vysočanská x Prosecká a podchody pod oběma zmíněnými ulicemi. Stanice navazuje na autobusovou zastávku Prosek. V jejím okolí je panelová zástavba sídliště Prosek, obchodní centrum, a nové bytové a kancelářské budovy (například kancelářské centrum \"Prosek Point\"). Poblíž stanice stojí kostel sv. Václava.\n\nStanice Letňany je dlouhodobě koncová stanice linky C. Je umístěna do zatím volného prostoru východně od okružní křižovatky spojující ulice Beranových a Prosecká a jižně od plánovaného prodloužení Tupolevovy ulice. Stanice je hloubená, má ostrovní nástupiště a dva vestibuly, každý z nich je propojen s nástupištěm pevným schodištěm, dvojicí eskalátorů a výtahem. Severní vestibul obsluhuje Pražský veletržní areál (PVA) a část parkovišť spolu s končící návaznou autobusovou dopravou, jižní je zatím pro veřejnost uzavřen. Zde je ukončeno cca 10 linek PID a 8 linek přes stanici projíždí. K dispozici je i záchytné parkoviště P+R. Nástupiště stanice je v hloubce 10,3 m pod úrovní terénu. Nosnou konstrukci tvoří uzavřený monolitický železobetonový rám.\n\n"}
{"id": "92081", "url": "https://cs.wikipedia.org/wiki?curid=92081", "title": "Depo Zličín", "text": "Depo Zličín\n\nDepo Zličín (zkratka DZ) je jedno ze tří dep pražského metra (zbývajícími jsou Depo Kačerov a Depo Hostivař). Slouží pro linku B a to již od roku 1994.\n\nDepo je umístěno na západním okraji městského obvodu Prahy 5, z větší části (například hala depa) na území severní části Třebonic, z menší části (kolejiště před halou) na území Zličína. Lokalita depa o rozloze cca 18,3 ha je ohraničena na severní straně ulicí \"Na Radosti\", Pražským okruhem ze západu a dálnicí D5 na jihu. Z východní strany je depo napojeno dvojkolejnou spojkou do konečné stanice trati B Zličín. Depo je uspořádáno jako koncové (hlavové) s napojením všech hal do kolejiště depa. Depo Zličín zajišťuje provoz na trati B, remizování a provozní ošetření maximálně 200 elektrických vozů (deponovací kapacita byla rozšířena ze 150 na 200 elektrických vozů v roce 2001) a je vybaveno zkušební tratí s propojením na vlečku firmy Siemens Kolejová vozidla (uzavřeno v roce 2009, dříve ČKD Dopravní systémy) v délce 1805 m. Plocha halového komplexu je 2,3 ha a v halách je celkem 23 kolejí.\n\nPro deponování souprav je k dispozici 19 kolejí (koleje č. 19–38), jedna kolej je pro soupravy metra nepoužívaná (kolej č. 39, protože svou délkou dosahuje pouze cca jedné pětiny délky soupravy – tj. cca 20 m, výjimečně se používá k dočasnému odstavení lokotraktoru během denních manipulací, má rovněž užší vrata pro vjezd do haly, její existence je z důvodu železniční obsluhy transformátorů a těžkých zařízení v hale depa, které se přes 39.kolej mohou překládat přímo do místa instalace), dvě koleje slouží k mytí souprav (koleje č. 40 a 41) = 41 – „ofuk“ – čištění proudem vzduchu a 40 – klasická myčka (obdoba té auto), a jedna kolej je pro strojní zálohu (kolej č. 42). Záložní kolej je zajímavá tím, že v hale na této koleji je přívodní kolejnice, která je neustále pod trakčním napětím, proto slouží pro zálohy. V praxi to vypadá tak, že na koleji (pokud zde) stojí souprava a v momentě, když provozní závada jiné soupravy na trase vyžaduje její výměnu nebo nahrazení, vyjede právě tato připravená souprava v několika sekundách bez pomoci více pracovníků, na rozdíl od vystavení z obecné haly, kde je výjezd z důvodu absence přívodní kolejnice přímo v hale komplikovanější v řádů minut.\n\nProstory „nové“ haly, tj. koleje č. 19–28, dříve sloužily rekonstruovaným soupravám typu 81-71M, které jezdí na trase A i trase B.\n\nV depu se také nachází objekt, kterému se říká „malé depo“ (koleje č. 8 a 9). V tomto objektu parkují nezávislé trakční prostředky (NTP), které jezdí v noci v tunelu (servisní, údržbářské a pomocné práce) nebo slouží k posunu souprav (lokotraktor).\n\n"}
{"id": "92082", "url": "https://cs.wikipedia.org/wiki?curid=92082", "title": "Rosekruciáni", "text": "Rosekruciáni\n\nJako rosekruciáni nebo rosikruciáni (též rozekruciáni, rozikruciáni, případně rosekruciánský řád, rosikruciánský řád, někdy, patrně pod vlivem němčiny, jako rosenkruciáni atd.) se označovala tajná společnost, založená na západní mystické a esoterické tradici. Rosekruciánství vzniklo v Německu počátkem 17. století. Po roce 1614 zde byly anonymně publikovány tři rosekruciánské manifesty, \"Fama Fraternitatis Rosae Crucis\" (Pověst Bratrstva růžového kříže), \"Confessio Fraternitatis\" (Vyznání Bratrstva) a \"Alchymická svatba Christiana Rosenkreutze\", za jejichž autora je považován teolog Johann Valentin Andreae, který je také autorem rosekruciánské legendy.\n\nVliv těchto tří sociálně kritických mystických spisů, líčících „nejchvályhodnější řád“ a „obecnou reformu lidství“, byl tak silný, že historička Frances Yates později označila 17. století za epochu „rosekruciánského osvícenství“.\n\nDnes se na rosekruciány odvolává několik různých mystických tajných společností.\n\nOsobnost legendárního zakladatele „tajného“ středověkého řádu Růže a Kříže, Christiana Rosenkreuze, je bezprostředně spojována s hermetickým učením. Tato jinotajná postava německého lékaře a filosofa, měla putovat na přelomu 14. a 15. století do Jeruzaléma. Podle základního rozekruciánského spisu \"Fama Fraternitatis\" (1614) však Rosenkreuz nedosáhl tohoto cíle, nýbrž nabyl v bájném arabském městě Damkaru esoterického poznání ve fyzice, matematice, magii a kabale. Toto pak po návratu přes Španělsko šířil zpět po Evropě.\n\nPutování a postava Christiana Rosenkreuze jsou typickým alegorickým výtvorem pozdního středověku (podobně jako Komenského \"Labyrint světa\"…); s tím, že jednotlivým fázím jeho cesty lze podle alchymistického způsobu připodobňovat nejen reálnou reflexi okolního světa, ale také postupné transmutační kroky k realizaci alchymistického Velikého Díla.\n\nRozekruciánská tradice souvisí s tradicí svobodného zednářství a její historii lze spolu s historií alchymie sledovat až do osvícenství. Po přerušení v 18. století křížily její již značně pokřivené a zprostředkované ideje okultisté. Mezi jejich potomky patřila i rozekruciánská skupina okolo francouzského literáta Joséphina Péladana. Ten se „…pokusil spojit katolictví s estetismem přebujelého kultu umění a s neorenesancí v okultistickém hnutí růžového kříže, 1888 založil Řád chrámu růžového kříže a jmenoval se jeho velmistrem.“ Péladan odvozoval svůj původ od chaldejských mágů. Byl zastáncem přísné vnitřní kázně, což se projevilo i v přísaze skládané při vstupu do řádu: „Přísahám, při svém věčném hledání, že budu zbožňovat a milovat krásu na cestách Umění a Mystéria; že budu chránit své srdce před sexuální láskou pro tu ideální a nikdy nebudu hledat poezii v ženě, která je pouze jejím hrubým obrazem.“\n\n\n\n"}
{"id": "92084", "url": "https://cs.wikipedia.org/wiki?curid=92084", "title": "Mistrovství světa v ledním hokeji", "text": "Mistrovství světa v ledním hokeji\n\nMistrovství světa v ledním hokeji je soutěž mužských reprezentačních mužstev členských zemí Mezinárodní federace ledního hokeje (IIHF). První mistrovství světa se konalo v roce 1920 jako součást her VII. Olympiády v Antverpách, oficiálně však bylo uznáno až roku 1982.\n\nOd roku 1924 bylo MS v ledním hokeji součástí Zimních olympijských her, od roku 1972 se hraje odděleně od ZOH, kromě let 1980, 1984 a 1988, kdy se MS v roce ZOH nekonalo. Po Mistrovství Evropy 1929 v Budapešti rozhodla IIHF pořádat MS od 1930 každoročně společně s ME. V prvních ročnících MS startovaly různé počty mužstev, proto i hrací systémy byly různé, hrálo se v jedné či více skupinách, podle počtu přihlášených.\n\nV roce 1951 byli poprvé účastníci rozděleni do dvou skupin podle výkonnosti. Od 1961 byl stanoven žebříček výkonnosti mužstev a hrálo se ve třech skupinách – A, B, C – s přímým postupem a sestupem. Vítěz skupiny A získává titul mistrů světa. Počet účastníků skupiny A byl pevně stanoven. V letech 1961–1968 8 mužstev, 1969–1975 6 mužstev (hrálo se dvoukolově), 1976–1991 znovu 8 mužstev, 1992–1997 12 mužstev a v roce 1998 bylo zatím poslední rozšíření na 16 mužstev.\n\nNa MS 1992 byl zaveden nový hrací model, kdy mužstva po zápasech v základních skupinách postupují do vyřazovacích bojů play-off. S výjimkou MS 1997 je tento hrací systém s menšími změnami používaný dodnes.\n\nOd sezóny 2001 se mění struktura nižších výkonnostních skupin. Skupina B a C se změní na divizi I. a II., každá divize je rozdělena do dvou skupin po šesti účastnících. V roce 2004 přibyla ještě divize III.\n\nV roce 2012 došlo k další důležité změně systému. Elitní skupina už není rozdělena do 4 skupin po 4, ale pouze do 2 skupin po 8, kde 4 nejlepší postupují přímo do play-off a poslední z každé skupiny přímo sestupuje do Divize I. Tato změna by měla podle Mezinárodní hokejové federace upevnit pozici silných týmů a zmenšit význam překvapivých výher. Změna proběhla také v počtu zápasů. Místo šesti zápasů se nyní hraje sedm zápasů (9. až 16. místo, vyřazení ve skupinách, sestup do Divize I.), místo sedmi zápasů osm zápasů (5. až 8. místo, vyřazení ve čtvrtfinále) a místo devíti zápasů deset zápasů (1. až 4. místo, zápas o medaile). Také od roku 2012 už skupiny A a B u Divize I a II nejsou rovnocenné, nejlepších 6 týmů Divize I hraje ve skupině A, ze které první 2 postupují do Elitní skupiny a poslední sestupuje do skupiny B.\n\nHistoricky největší návštěva na mistrovství v ledním hokeji byla na turnaji v České republice v roce 2015, kdy návštěvnost dosáhla hodnoty 741 690, což odpovídá v průměru 11 589 diváků na zápas.\n\nOd roku 1990 se pořádá Mistrovství světa v ledním hokeji žen.\n\nTabulka zobrazuje úspěšnost zemí podle vítězství, remíz a porážek. V letech 1920–2006 byly za vítězství dva body, remízu jeden bod a porážku nula bodů. Od roku 2007 jsou za vítězství v normální hrací době tři body, vítězství v prodloužení a samostatných nájezdech dva body, porážky v prodloužení a samostatných nájezdech jeden bod a za porážku v normální hrací době nula bodů. Remízy byly zrušeny.\nPoznámky k tabulce:\n\n\n\n"}
{"id": "92085", "url": "https://cs.wikipedia.org/wiki?curid=92085", "title": "Depo Kačerov", "text": "Depo Kačerov\n\nDepo Kačerov je jedno ze tří dep pražského metra (zbývajícími jsou Depo Hostivař a Depo Zličín). Kačerovské depo existuje již od roku 1974 a slouží pro vypravování vozů na linku C (do roku 1985 i pro linku A).\n\nHistoricky první depo pro vozy metra bylo postaveno na Kačerově. Je umístěno na území Prahy 4 a zabírá cca 13 ha. Depo je spojeno vlečkou se železniční stanicí Praha-Krč. Zkušební trať v délce 1 417 m je řešena jako splítková kolej s vlečkou. Depo Kačerov bylo určeno pro obsluhu budované trati C a projektované trati B. Plocha halového komplexu depa (4 haly) je 30 725 m². Deponovací kapacita je 185 elektrických vozů metra. V halách je celkem 22 kolejí (15 kolejí pro remizování a provozní ošetření, každá o délce 210 m, 2 koleje pro mytí a ofukování a 5 správkových kolejí). Koleje v hale provozního ošetření jsou v celé délce vybaveny kanály se sníženou boční podlahou. Koleje v remizovací hale jsou vybaveny prohlížecími kanály. Hala pro opravy vyšších stupňů a neplánované vyvazovací opravy byla vybavena přesuvnou, hříží a mostovým jeřábem (hříž a přesuvna byly zrušeny v roce 2003). Přístavek pomocných provozů je vybaven dílnami pro údržbu agregátů pneumatické, elektrické a mechanické výzbroje elektrických vozů metra. K areálu depa přísluší depo pomocných trakčních prostředků, kde se provádí údržba a opravy lokomotiv. Plocha depa pomocných trakčních prostředků je 300 m², počet kolejí v hale je 5 o délce 28 m. V areálu depa se nalézá i požární stanice HZS DP-M a další objekty.\n\nV květnu 1999 byla ukončena rekonstrukce osvětlení haly systémem Intelux. V květnu 2002 byla ukončena akce zateplení haly B. Při této akci byla provedena oprava vratové stěny (vrata lamelová, světlopropustná), oddělení remizovací haly a haly oprav, včetně zrušení přesuvny. Dále byly v hale B provedeny úpravy vyvolané nasazením nových souprav M1, prodloužení kolejí 37 a 38, vybudování prohlížecích lávek na koleji 38 v délce celé koleje a proveden nový rozvod stlačeného vzduchu, včetně úprav v kompresorové stanici. Tato oprava zajistila bezporuchový rozvod vzduchu pro soupravy M1 a 81-71M.\n\n"}
{"id": "92087", "url": "https://cs.wikipedia.org/wiki?curid=92087", "title": "Kardašova Řečice", "text": "Kardašova Řečice\n\nKardašova Řečice () je malé město ležící v severozápadní části okresu Jindřichův Hradec, 12 km západně od okresního města. Žije zde obyvatel. První doklady existence města pocházejí z roku 1267. Město leží na železniční trati spojující Jihlavu a Veselí nad Lužnicí. Název města vznikl dle nedalekého rybníku Kardaš a potoku Řečice, který z tohoto rybníku vytéká.\n\nÚzemí jižně od města leží v chráněné krajinné oblasti Třeboňsko. Jihozápadně od města se nachází přírodní památka Kramářka.\n\nMěsto Kardašova Řečice se skládá ze tří částí na třech katastrálních územích.\n\n\n\n\n"}
{"id": "92096", "url": "https://cs.wikipedia.org/wiki?curid=92096", "title": "Džedkare", "text": "Džedkare\n\nDžedkare, rodným jménem Isesi, byl předposledním egyptským faraonem 5. dynastie.\n\nDžedkare vládl přibližně 28-44 let. Sídlil v Mennoferu, jeho vezírem, tj. nejvyšším hodnostářem, (i nejvyšším soudcem a správcem všech královských staveb) byl Ptahhotep, autor proslulého literárního díla \"Naučení\", mimochodem nejstaršího v úplnosti dochovaného. (Dílo se uchovává v Národní knihovně v Paříži.) Podle dochovanách nápisů je zřejmé, že Džedkare posílal ozbrojené výpravy na poloostrov Sinaj, kde jejich cílem byly hlavně doly, ve kterých se těžily tyrkys, měď a malachit. Dále vojensky chránil těžbu v lomech ve Vádí Hammámatu. Všem těmto výpravám velel hodnostář s přiléhavým titulem \"pokladník krále\". Džedkare také těžil diorit severozápadně od Abú Simbelu. Vyslal i výpravu do Puntu a měl diplomatické styky s městem Byblos, egyptským obchodním partnerem. Centrální moc se snažil upevnit tím, že zřídil úřad \"správce Jihu\" se sídlem v Abydu, který spravoval Horní Egypt i jinými administrativními reformami. Zdá se, že Džedkare, ačkoli měl ve svém jméně jméno boha Rea, jeho kult však příliš nepodporoval. Jako první panovník 5. dynastie, na rozdíl od šesti svých předchůdců, nedal Reovi vybudovat žádný sluneční chrám. To souviselo s tím, že místo slunečního kultu se stále více prosazovalo uctívání boha Usira, jehož kult poocházel z východní části nilské delty.\n\n\nDžedkare si svoji pyramidu nechal postavit na pohřebišti v jižní Sakkáře. Dnes z ní však zbyly pouze trosky. Že patřila Dředkareovi archeologové zjistili teprve v roce 1945. Rozměry její základny jsou odhadnuty na 86x86 metrů, její výška je však neznámá. Podle Jaromíra Málka měla však pyramida tyto poměrně skromné rozměry: základnu 78,5x78,5 m a výšku 52,5 m. V samotné pohřební komoře pyramidy byl nalezen rozbitý sarkofág a v něm zbytky mumie, zda se jedná o mumii Džedkarea, však není známo. Obyvatelé ji nazývají „Strážní pyramida“, připomíná totiž trosky strážního hradu. V blízkosti pyramidy byly objeveny i trosky zádušního chrámu, který měl neobyčejně velké rozměry. Někteří členové jeho rodiny (asi vedlejší větev) však byli pohřbeni v Abúsíru, na dosavadním královském hřbitově. To se však netýká jeho manželky, jejíž pyramidový komplex (mimochodem největší, jaký byl v době Staré říše postaven pro královnu) byl součástí panovníkova areálu. Z toho lze usuzovat, že Džedkareovo panování nebylo úplně legitimní a kontinuitu tak patrně zajišťovala tato královna.\n"}
{"id": "92107", "url": "https://cs.wikipedia.org/wiki?curid=92107", "title": "Menkauhor", "text": "Menkauhor\n\nMenkauhor, též Mencherés (řecky), byl sedmý egyptský panovník 5. dynastie. Vládl v letech ~2373-2366\n.<br>\nO Menkauhorově vládě a činech je toho známo velmi málo. Podle Turínského královského papyru vládl 8 let. S jistotou se ví pouze to, že na trůn nastoupil po králi Niuserreovi. Nebyla objevena ani jeho hrobka. Je však pravděpodobné, že se nachází v Dahšúru či Sakkáře, s menší pravděpodobností v Abúsíru. Společně s faraonem Šepseskarem patří k nejméně známým panovníkům starého Egypta. Menkauhor rozestavěl pyramidu, jejíž lokalita byla dlouho nejistá, nicméně v roce 2008 se potvrdila její existence na jižní Sakáře. Z dřívějšího značení podle katalogu Richarda Lepsiuse měla značně erodovaná pyramida označení \"Lepsius XXIX.\" Zahi Hawass ji podle, archeologických indicií, přisoudil Menkauhorovi a verifikoval její jméno \"Nṯr-jswt-Mn-k3w-Ḥr\" (\"Netjer-isut-Menkauhor\" – \"Božská místa Menkauhora\").<br> Další stavbou je faraonův zádušní chrám \"Achet-Re\", jehož existence plyne ze souboru dokladů pocházejících z následující 6. dynastie. Jeho přesnější lokalizaci se nepodařilo určit. Z pozdějšího doloženého přejmenování na \"Achet-Hor\" se usuzuje, že dosud převažující kult boha \"Re\" se pozvolna měnil na kult boha Hora a stavby zádušních chrámů tím vlastně skončily. Některé teorie o jejich původním účelu a zdůrazňování královské moci při udržování řádu světa, ale také systému jejich hospodářského zabezpečení, obsáhleji analyzoval M.Verner.\n\n\n"}
{"id": "92112", "url": "https://cs.wikipedia.org/wiki?curid=92112", "title": "C (linka)", "text": "C (linka)\n\nLinka C se nachází v mnoha městech:\n\n"}
{"id": "92113", "url": "https://cs.wikipedia.org/wiki?curid=92113", "title": "B (linka)", "text": "B (linka)\n\nLinka B se nachází v mnoha městech:\n\n"}
{"id": "92114", "url": "https://cs.wikipedia.org/wiki?curid=92114", "title": "Klatovy", "text": "Klatovy\n\nKlatovy ( ) jsou město v Plzeňském kraji, 40 km jižně od Plzně. Protéká jím Drnový potok, který se vlévá za městem do Úhlavy. Pošumavské město založil král Přemysl Otakar II. okolo roku 1260. Žije zde obyvatel, a je tak druhým největším městem v kraji. Město je někdy také nazývané „brána Šumavy“.\n\nPřed založením města stála na sever od dnešního městského centra trhová osada (první písemná zmínka 1253), jejíž název pocházel nejspíš ze slova „kláty“ (= pařezy, špalky). Město stejného jména bylo založeno jako královská fundace a osídleno německými kolonisty někdy před rokem 1288. První zmínka o Klatovech jako městě se nachází v listině krále Václava o záhubě klatovských měšťanů při velkém ohni v roce 1288. Další dochovaný pramen zmiňující město Klatovy je zakládací listina špitálu sv. Ducha od Konráda z Pomuka, měšťana klatovského, z roku 1289. Klatovský historik Jindřich Vančura o založení říká: „Jistě nepochybíme, domníváme-li se, že se tak událo ve stejné době kolem roku 1260.“ Ale v tomto případě se výslovně jedná pouze o dohad. Patrně starší než výše uvedená data je zmínka z tzv. formuláře Jindřicha Italika (Vlacha), která je však nedatovaná a Vančura jen zpětně dedukoval její vznik do roku 1277 (resp. 1276). O spolehlivosti tohoto pramene se však vede diskuze. Město mělo už v době založení velké čtvercové náměstí, pravidelný šachovnicový půdorys a hradby vybudované ve 13. a 14. století.\n\nVelký rozkvět zažilo za vlády Lucemburků, kdy získalo různá práva, např. právo mílové, právo užívání příjmů z pozemků a právo výročního trhu. Zprvu obyvatelstvo Klatov tvořili převážně Němci, ale postupně se město zalidňovalo českým obyvatelstvem. V husitských dobách bylo město husitské. Po bitvě u Lipan stálo při králi Jiřím z Poděbrad. Město dále rozkvétalo, v roce 1547 bylo dokonce uváděno jako sedmé nejbohatší město v Čechách. V roce 1547 se začala také stavět Černá a Bílá věž, renesanční radnice, farní chrám a nové městské domky.\n\nPo bitvě na Bílé hoře začalo špatné období i pro Klatovy – vpády vojsk za třicetileté války, požáry, konfiskace jmění, násilné pokatoličtění. Toto období skončilo příchodem jezuitů v roce 1636. Ti ve středu města postavili barokní kostel a řádovou kolej se seminářem. Nový rozkvět města začal v roce 1685, kdy se Klatovy staly díky obrazu Panny Marie Klatovské poutním místem. V roce 1689 založili francouzští žháři požár, který zničil prakticky všechny pozdně gotické a renesanční památky. Od roku 1751 do roku 1849 byly Klatovy krajským městem, později jen okresním. Roku 1812 Klatovy navštívil císař František II. (jednalo se již o třetí návštěvu panovníka v historii města po Ferdinandovi III. v roce 1647 a Karlu VI. v roce 1711).\n\nOd první poloviny 19. století se v Klatovech začal rozvíjet textilní průmysl – první manufaktury přádelnické a plátenické výroby. V roce 1813 se podařilo místním pěstitelům vyšlechtit z drobných francouzských karafiát „klatovské karafiáty“. Tyto květiny pak reprezentovaly Klatovy na mnoha světových výstavách, a to i úspěšně. Dne 6. října 1876 byl zahájen provoz na železniční trati Plzeň–Klatovy (dnes trať 183). Nádraží bylo vybudováno v polích pod Klatovskou hůrkou, dva kilometry severozápadně od centra města. Díky železnici se město v 19. a 20. století nadále rozvíjelo, v roce 1898 mělo 12 764 obyvatel, z toho 248 Němců.\n\nPočátkem 20. století byly vystavěn okresní úřad, muzeum, záložna, nemocnice, sokolovna, elektrárna aj. Ve čtvrtek 3. května 1923 navštívil město oficiálně prezident Československé republiky T. G. Masaryk.\n\nZa druhé světové války byly Klatovy zbaveny svého přirozeného správního území, když byly velké části Šumavy připojeny k Říši (hranice vedla mezi městy Janovice nad Úhlavou a Nýrsko, a jižně od Sušice). V té době byly Klatovy centrem odbojového hnutí, které bylo v době heydrichiády tvrdě potlačeno popravou 73 vlastenců v Lubském lese. V roce 1945 byly některé části města těžce poškozeny bombardováním – zcela zničena byla např. budova nádraží. Město bylo osvobozeno 5. května 1945 americkou armádou.\n\nPo druhé světové válce a nástupu komunismu došlo k masivní výstavbě nových průmyslových závodů i obytných celků. Správní reformou z roku 1960 se Klatovy staly centrem rozlehlého okresu, který nově zahrnul také Sušici, Horažďovice a oblasti Šumavy od Nýrska až po Modravu. Postupně byly do obvodu městského národního výboru integrovány okolní obce jako Luby, Štěpánovice nebo Střeziměř. Nová sídlištní výstavba pronikla i do blízkosti centra města.\n\nS návratem demokracie po roce 1989 se začala věnovat větší pozornost městským památkám a dochází k jejich rekonstrukci, což se kladně podepsalo na tváři města. Postupně zanikly některé průmyslové podniky (např. Škoda Klatovy v roce 2007). Na okraji města byly postaveny nové autosalony, čerpací stanice a hypermarket.\n\nPodle sčítání 1921 zde žilo v 916 domech 13 842 obyvatel, z nichž bylo 7 055 žen. 13 444 obyvatel se hlásilo k československé národnosti, 182 k německé a 51 k židovské. Žilo zde 11 666 římských katolíků, 176 evangelíků, 468 příslušníků Církve československé husitské a 416 židů. Podle sčítání 1930 zde žilo v 1 125 domech 14 089 obyvatel. 13 442 obyvatel se hlásilo k československé národnosti a 447 k německé. Žilo zde 10 739 římských katolíků, 268 evangelíků, 1 456 příslušníků Církve československé husitské a 344 židů.\n\nZ hlediska národnostního složení tvořily v roce 2001 96,3 % obyvatel osoby národnosti české. Nad 100 příslušníků měla potom již jenom národnost slovenská – 311 obyvatel, tj. cca 1,4 %. Z celkového počtu obyvatel bylo 30,8 % věřících, z toho 88,8 % katolíků, 2,4 % členů Církve československé husitské a 1,0 % evangelíků. Ostatní církve měly zastoupení pod 1 % věřících občanů.\n\nV roce 2001 tvořily děti do 15 let 14,99 % obyvatel města (tehdy to byly ročníky 1986–2001). Podle nejnovějších dat dnes tato skupina tvoří již jenom 13,73 % obyvatel (ročníky 1992–2007). Nezaměstnanost se v období let 2001–2007 v podstatě nezměnila. V roce 2001 dosahovala 5,1 %, koncem června 2007 5,0 %.\n\nV současnosti se Klatovy skládají ze třiceti místních částí v devatenácti katastrálních územích. Dříve byly součástí města i dnes samostatné obce Chlistov a Obytce. Území města není souvislé, dvě dvojice katastrálních území (s dvěma trojicemi evidenčních částí obce) tvoří dvě exklávy města.\n\nHlavní část města:\n\nSkupina vesnic v severní části města:\n\nSkupina vesnic v jihovýchodní části města:\n\nSkupina vesnic v severovýchodní části a výběžku území města:\n\nExkláva východně od hlavní části města (oddělená mj. obcí Obytce, bývalou částí města):\n\nExkláva jihojihovýchodně od hlavní části města, oddělená obcemi Mochtín a Vrhaveč:\n\nNejlidnatějšími místními částmi jsou (kromě klatovských čtvrtí) Luby, Sobětice, Tajanov a Točník. Nejvyšší bod celého klatovského katastru se nachází nad místní částí Dobrá Voda jižně od města. Je jím vrchol Boudovka s nadmořskou výškou 729 metrů. Nachází se přibližně na rozmezí Šumavského podhůří a vlastní Šumavy. Místními částmi Beňovy, Kal a Tajanov protéká řeka Úhlava. Na jejím břehu je v Beňovech kemp Sluneční mlýn. Železniční zastávky mají místní části Točník a Dehtín (na trati 183) a Luby u Klatov (na trati 185).\n\nV místní části Luby se nachází bývalý sklad pesticid zamořený DDT, které proniká i do povrchové vody na východní straně skladu. Obyvatelům této poměrně velké lokality se nedoporučuje, aby pili vodu z místních studní, a to na základě studie rizik, kterou zaplatil Plzeňský kraj. Náklady na odstranění zamoření se odhadují na 30 milionů korun.\n\nKlatovy byly dříve okresním městem (již za první republiky soudní i politický okres), v současnosti obcí s rozšířenou působností a pověřeným obecním úřadem. Okres Klatovy ale stále existuje a skládá se ze 94 obcí, ORP z 44 obcí. Ačkoli okresy již zůstaly jen statistickými jednotkami, stále zde působí Okresní soud v Klatovech spolu s příslušným okresním státním zastupitelstvím (za první republiky zde byl i krajský soud).\n\nDnes je nejvýznamnějším průmyslovým odvětvím v Klatovech potravinářství – působí zde mlékárna, pekárny a cukrárny, drůbežářské závody, rybářství nebo pivovar. Masokombinát fungoval do února roku 2010 a byl druhým největším zpracovatelem masa v Plzeňském kraji. Areál nakonec prodal jeho vlastník, Xaverov a.s., místní výrobní firmě, která ho přestavuje. Rozsáhlý strojírenský podnik \"Škoda Klatovy\" zanikl v roce 2002, jeho areál byl asanován a na jeho pozemku bylo postaveno obchodní centrum, které nese nostalgický název Škodovka.\n\nZastoupen je průmysl dřevozpracující (pila a výrobna nábytku \"TVAR\") a optika (firma \"Rodenstock\" – výroba brýlových obrub a brýlových čoček, v Klatovech se však vyrábí jen brýlové čočky – minerální a plastové; firma \"Wilens\" – výroba kontaktních čoček). Je zde i několik stavebních firem. Jednou z těch největších je \"Klatovská stavební společnost.\"\n\nKlatovy jsou významnou silniční křižovatkou, tranzitní doprava však prochází středem města. Nejvýznamnější je mezinárodní silnice E53 vedoucí v trase silnice I/27 z Mostu přes Plzeň na hraniční přechod Železná Ruda. Silnice I/22 má s I/27 společný úsek v Tyršově ulici. Je na silnici I/27 přibližně kolmá a vede v trase Domažlice – Klatovy – Strakonice – Vodňany.\nNa tyto komunikace navazují také silnice II. třídy. Silnice II/185 spojuje Staňkov s Klatovy, navazuje na ni silnice II/186 směrem do Plánice. Silnice II/191 má význam pro spojení Klatov s městy Janovice nad Úhlavou, Nýrsko a hraničním přechodem Svatá Kateřina/Neukirchen beim Heiligen Blut. Na druhé straně tato silnice z Klatov vychází severovýchodním směrem na Nepomuk na jižním Plzeňsku a Rožmitál pod Třemšínem na Příbramsku.\n\nVe městě se setkávají dvě jednokolejné železniční tratě. Trať 183 (Plzeň – Klatovy – Železná Ruda) má velký význam pro dopravu na Šumavu a jsou po ní vedeny také rychlíky a spěšné vlaky. V roce 1996 na ní byla v úseku Plzeň–Klatovy provedena modernizace a elektrifikace. Trať 185 je regionálního významu. Vede v trase Domažlice – Kdyně – Janovice nad Úhlavou – Klatovy – Sušice – Horažďovice. Současné nádraží zahájilo provoz v roce 1959. Má dvě oddělená nástupiště, přístupná z odbavovací haly podchodem.\n\nAutobusová doprava využívá rozsáhlé autobusové nádraží ze sedmdesátých let 20. století nedaleko nádraží železničního. Rozjíždějí se odtud autobusy jak regionální, tak dálkové. Z významných dálkových tras jmenujme linky Klatovy – Plzeň – Praha a Klatovy – České Budějovice. Příměstskou autobusovou dopravu zajišťuje výhradně společnost ČSAD autobusy Plzeň.\n\nV provozu je městská hromadná doprava. Zajišťuji ji také ČSAD autobusy Plzeň na 3 linkách:\n\nV Klatovech startuje cyklistický závod Král Šumavy, v květnu pro horská kola (MTB), v září pro silniční kola (ROAD). Počátkem července se zde každoročně koná šachový turnaj O pohár města Klatov. Dále se zde na jaře jezdí Rally Šumava. Ve městě je zimní stadion, bazén, koupaliště a mnohá hřiště pro různé sporty.\n\nJiž od roku 1974 pořádá zdejší Gymnázium Jaroslava Vrchlického dálkový pochod – Gymnaziální padesátka. V posledních letech je tato sportovní událost tradičně pořádána v druhé polovině dubna na 4 trasách pro pěší a cyklisty. Trasy jsou koncipovány tak, že tvoří postupně se prodlužující smyčky orientované podél jedné směrové osy se společným začátkem a cílem u budovy gymnázia. Nejprve bylo pět ročníků do pěti různých směrů a po pěti letech se cyklus opakoval. V  roce 2005 byla pro třicátý ročník přichystána nová série do doposud málo využitého prostoru kolem Strážova a Janovic. Proto ten, kdo absolvuje bez přerušení šest za sebou jdoucích ročníků, bude okolí Klatov znát opravdu dobře.\n\nV Klatovech působí SK Klatovy 1898, fotbalový klub hrající divizi A. Jedná se o jeden z nejstarších fotbalových klubů v Česku. Sídlí zde také HC Klatovy, český klub ledního hokeje, který od sezóny 2001/02 působí ve 2. lize, třetí české nejvyšší soutěži ledního hokeje.\n\nDominantou města je Černá věž. Autorem věže vysoké 81,6 metrů je Antonius de Salla. Byla postavena v letech 1547 až 1557 za účelem vytvořit symbol bohatství a také jako místo, z něhož bylo možné přehlédnout celé město a zamezit tak požárům. Na věži je zavěšen zvon jménem Bartoloměj Ondřej, lidově zvaný „Vondra“ (3915 kg, průměr 195 cm). Zvon ulil roku 1759 italský zvonař Peter Antonius Jacomini a na věž zavěsil v roce 1760. Odlití provedl hned vedle věže v zemi na nádvoří jezuitské koleje, poté, co předchozí zvon (též zvaný Bartoloměj Ondra) se roztavil při požáru 1758. Říká se, že po tomto ničivém požáru byla věž tak ožehnuta sazemi, že jí lid klatovský od té doby začal říkat „Černá“. Na věž navazuje budova radnice. Postavena byla roku 1557, ale prodělala mnoho stavebních úprav, naposled v letech 1923 až 1925 do novorenesančního slohu. Na přestavbě se podílel architekt Josef Fanta, sochaři Čeněk Vosmík a František Rous a malíři L. Novák a J. Čejka.\n\nDalší dominantní památkou je barokní jezuitský kostel Neposkvrněného početí Panny Marie a svatého Ignáce. Jeho stavba započala roku 1656 pod vedením architekta Carla Luraga, ale na dokončení se podílel i architekt Giovanni Domenico Orsi. Kostel se drží klasické koncepce jezuitů – má půdorys latinského kříže a kopuli nad křížením ramen. Vnějšek kostela reprezentují barokní portály Kiliána Ignáce Dienzenhofera. Pod kostelem se nacházejí klatovské katakomby, podzemní prostory určené k pohřbívání jezuitů i osob, které nebyly členy řádu. Pohřbívalo se v nich, dokud to patent císaře Josefa II. roku 1783 nezakázal. Katakomby mají důmyslný větrací systém, který umožňuje udržovat optimální teplotu pro konzervaci mumifikovaných těl. Dnes je jich zachovalých kolem třiceti. V sousedství kostela je také jezuitská kolej, dnes sídlo Městské knihovny Klatovy, Městského ústavu sociálních služeb Klatovy a kanceláří některých odborů městského úřadu.\n\nNa hlavním náměstí lze nalézt i barokní lékárnu „U Bílého jednorožce“, v níž je dnes muzeum dokumentující vývoj lékárnictví od roku 1776 až do roku 1966, kdy samotná lékárna ukončila svoji činnost. V jejím sousedství se nachází galerie U Bílého Jednorožce.\n\nKousek východně od náměstí je kostel Narození Panny Marie ze 13. století, který byl několikrát přestavěn a rozšířen. Je zde i obraz Panny Marie Klatovské, která chová v klíně malého Ježíše. U kostela byla postavena zvonice, nazývaná Bílá věž. Její výška je 60 metrů. Pochází z roku 1581, po ničivém městském požáru roku 1758 byla při opravě zvýšena o další patro a překryta cibulovou bání, do níž byl vsazen zvon Maria (průměr 129 cm) od zvonaře P. A. Jakominiho. V roce 1850 přibyl zvon o váze 42 centů od pražského zvonaře Bellmana, který byl za první světové války v roce 1917 roztaven. Další dva zvony přibyly až roku 1930, a to zvon Václav a Pavel.\n\nV centru města je ještě dominikánský kostel sv. Vavřince, jenž byl postaven v letech 1694 až 1709 klatovským stavitelem italského původu Marcem Antoniem Gilmettim. Historické centrum města stále na několika místech obepínají kamenné hradby, nejzachovalejší jsou dvě kruhové bašty na východní straně města.\n\nNa začátku ulice Palackého se nachází kaple Zjevení Panny Marie „Chaloupka“. Postavena byla v roce 1696 na místě chaloupky, ve které byl uchováván obraz Panny Marie. V blízkosti centra města je také vlastivědné muzeum dr. Hostaše, které dokumentuje vývoj města už od pravěku. Významnými klatovskými památkami je též židovský hřbitov na Pražském předměstí, krematorium z roku 1985 tamtéž nebo křížová cesta v severní části města na Křesťanském vrchu. Památná je i nádražní budova od architekta Josefa Dandy.\n\nTaké v některých místních částech Klatov se nachází zajímavé stavby. V Lubech, Tupadlech, Drslavicích a Štěpánovicích stávaly gotické tvrze. Zachovány jsou dosud v Lubech a Štěpánovicích, v Tupadlech a Drslavicích zbyly už jenom zbytky zdiva a obranných valů. V Otíně stojí empírový zámeček, ve kterém pobýval František Palacký a pracoval zde na svém díle \"Dějiny národu českého v Čechách a v Moravě\".\n\n\n\n\n"}
{"id": "92116", "url": "https://cs.wikipedia.org/wiki?curid=92116", "title": "A (linka)", "text": "A (linka)\n\nLinka A je součástí dopravních sítí v mnoha městech:\n\n"}
{"id": "92120", "url": "https://cs.wikipedia.org/wiki?curid=92120", "title": "Filip II. Španělský", "text": "Filip II. Španělský\n\nFilip II. Habsburský, zvaný \"El Prudente\", Moudrý (21. května 1527 – 13. září 1598) byl král španělský (1556–1598), neapolský a sicilský (1554–1598), anglický (spoluvládce Marie I. Tudorovny, 1554–1558), portugalský (1580–1598) a chilský (1554–1556) a vévoda burgundský (označován jako Filip V. Burgundský) a milánský. Byl synem císaře Karla V. a Isabely Portugalské (1503–1539).\n\nByl jediným legitimním synem císaře Svaté říše římské Karla V., který se dožil dospělosti, a zároveň prvním oficiálním králem Španělska. Po smrti své ženy Marie I. Tudorovny se neúspěšně ucházel o ruku její polorodé sestry Alžběty I.\n\nVedl úspěšnou válku s Osmanskou říší ve Středomoří (viz bitva u Lepanta) a méně úspěšné války v Nizozemí. Pokusil se napadnout Anglii, ale jeho flotila byla nenávratně zničena, byla to i největší porážka ve španělských námořních dějinách (1588 – zkáza Neporazitelné Armady). Nastoupil na trůn po abdikaci svého otce. Ke Španělsku připojil Portugalsko a souostroví Filipín, které bylo po něm pojmenováno. Často válčil, ale čelil i řadě povstání.\n\nDůsledkem udržování velké armády a státního aparátu v době Filipovy vlády byly dva státní bankroty.\n\nFilip se narodil ve Valladolidu roku 1527 jako právoplatný syn císaře Svaté říše římské Karla V. Do svých sedmi let vyrůstal u své matky Isabely se svými sestrami. Jeho otec Karel V. za své vlády ve Španělsku téměř nepobýval, nýbrž bojoval v Itálii a Francii.\n\nFilip byl již od malička vzděláván v mnoha směrech. Ve své knihovně měl více jak 13 500 knih. Filip nalezl svůj oblíbený obor ve čtrnácti letech, když dostal první architektonické pojednání. Jeho záliba v architektuře se projevila později při stavbě jeho sídla a kláštera El Escorial, na jehož výstavbě se podílel alespoň schvalováním veškerých podrobností. I přesto, že byl vzdělaný člověk, jeho znalosti cizích jazyků byly na svoji dobu nedostačující, krom španělštiny uměl okrajově německy a  francouzsky.\n\nFilip již v roce 1540 získává svoje první území, milánské vévodství, které mu daroval jeho otec Karel poté, co je získal po bezdětném Františku Sforzovi.\n\nV roce 1543 se Filip poprvé oženil se svou sestřenicí Marií Portugalskou. Toto manželství ale nemělo dlouhého trvání, protože Marie zemřela v roce 1545 několik dní po porodu prvorozeného syna Karla. Ten je zván v literatuře \"Don Carlos\"; ve stejnojmenném dramatu Friedricha Schillera a v opeře Giuseppe Verdiho je tato postava svobodomyslným hrdinou, avšak ve skutečnosti trpěl Don Carlos genetickými vadami a psychickou labilitou, možná způsobenou blízkým příbuzenstvím rodičů.\n\nPozději, v roce 1554, se Filip oženil podruhé. Tento sňatek byl víceméně politický, vzal si o jedenáct let starší anglickou královnu Marii I. Tudorovnu. Toto manželství bylo bezdětné a Marie roku 1558 zemřela. Tímto sňatkem se Filip sice stal anglickým králem a získal tituly krále jeruzalemského (v této době to byl již pouze titul historický) a neapolského. Po Mariině smrti se neúspěšně ucházel o ruku její polorodé sestry, královny Alžběty I. Ani tehdy ani později se Filipovi nepodařilo ovládnout Anglii.\n\nPo augšpurském míru v roce 1556 se Filipův otec, Karel V., vzdal jak císařského trůnu ve Svaté říši římské, tak všech svých královských hodností. Filip II. převzal tyto královské trůny po svém otci, císařem v říši se však nestal. Od této doby se Habsburská dynastie rozdělila na dvě linie. Filip II. se stal zakladatelem linie Španělských Habsburků.\n\nPo skončení válek s Francií v roce 1559 si Filip vzal za svou třetí manželku dceru Jindřicha II. Francouzského, Alžbětu z Valois, původně zaslíbenou jeho vlastnímu synovi. Následník Karel se poté pokusil otce zabít. Celý spor skončil Karlovým uvězněním. Účel manželství s Alžbětou, totiž zplodit konečně zdravého následníka, byl naplněn jen zčásti. Alžběta porodila pouze dvě dcery; po předčasném porodu mrtvého syna 3. září 1568 zemřela i ona sama.\n\nPo smrti Alžběty z Valois si vzal Filip svou čtvrtou ženu, svoji neteř Annu Habsburskou, která byla původně také přislíbena jeho synu Karlovi. Ten však již v roce 1568 zemřel. Anna byla dcerou Maxmiliána II., císaře Svaté říše římské. Z tohoto manželství vzešlo několik potomků, především syn Filip, pozdější nástupce jako král Filip III. Španělský.\n\nPragmatická sankce z roku 1549 zajistila Filipovi nástupnická práva v Nizozemí (jako součást „sedmnácti provincií“). To by nebylo až tak zvláštní, protože Nizozemí bylo už od roku 1477 částečně sjednoceno pod vládou Habsburků, ale bylo spravováno poměrně liberálními místodržícími a jednotlivá města se mohla volně rozvíjet a mohla volně vyznávat reformovaná náboženství. Toto se ale změnilo v roce 1556 po nástupu ortodoxně katolického Filipa, který se snažil o vytvoření centrální správy a nastolení jednotného náboženství. Filip jmenoval místodržícím v Nizozemsku vévodu z Alby, který jak se později ukázalo, byl velice tvrdý správce, proto si také vysloužil přezdívku „Železný vévoda“.\n\nTo se nelíbilo volnomyšlenkářským městům, a proto v roce 1568 severní města v čele s Utrechtem vyhlásila revoluci, která byla vedena Vilémem Oranžským. Severní provincie vyhlásily federaci v roce 1581, a tím pádem vznikla Republika spojených nizozemských provincií. Nezávislost na Španělsku si Spojené provincie vynutily až po Filipově smrti, roku 1609. Konflikty nicméně pokračovaly ještě dalších několik let až do roku 1648, kdy podle vestfálského míru získávají Spojené provincie nezávislost definitivně.\n\nV letech 1568 – 1571 proběhlo ve Španělsku v pohoří Sierra Nevada velké povstání Morisků, španělských muslimů násilně obrácených na katolickou víru, poté co Filip roku 1567 zakázal používání arabštiny, přikázal Moriskům vzdát se svých arabských jmen a přestat nosit tradiční arabský oblek, a nakázal, aby se o výchovu dětí Morisků starali katoličtí kněží. Povstaní potlačil Filipův nevlastní bratr Juan de Austria.\n\nV osobním životě šťastný nebyl, všechny své čtyři manželky přežil.\n\n\n\n"}
{"id": "92127", "url": "https://cs.wikipedia.org/wiki?curid=92127", "title": "Pražské synagogy", "text": "Pražské synagogy\n\nToto je seznam existujících i zaniklých synagog na území Prahy.\n\nSpolu s příchodem Židů do Prahy vznikla v židovské osadě i první synagoga. Přesné časové vymezení není známo (někdy se uvádí 9. století, ale písemné prameny chybí), podobně ani přesná poloha tehdejší židovské osady, měla být kdesi v místech dnešního Újezda na Malé Straně. Tam pravděpodobně stála ona Nejstarší synagoga v Praze, o které se dochoval záznam z roku 1142, který praví že synagoga byla při požáru zničena a již nebyla obnovena. \n\nPozději se Židé začali usazovat na druhé straně Vltavy, v oblasti bývalého ghetta, později Židovského města, dnešního Josefova. Nedaleko byla postavena synagoga Stará škola, nejpozději ve 12. století. Ve druhé polovině 13. století pak byla dokončena Staronová synagoga, která se dochovala až dodnes, a patří tak mezi nejstarší funkční synagogy ve Střední Evropě. Další vzniká koncem 15. století gotická Pinkasova synagoga, původně jako soukromá modlitebna. \n\nStavbu dalších dvou tentokrát renesančních synagog financoval koncem 16. století Mordechaj Maisel - Vysoká vznikla jako součást nově vystavěné Židovské radnice, Maiselova jako soukromá modlitebna rodiny Maiselů. Další synagogy vznikají v 17. století, všechny na území pražského židovského ghetta. Po roce 1848, kdy byla zrušena povinnost usazovat se v ghettu, začaly vznikat synagogy i v dalších částech Prahy (Španělská synagoga na Novém Městě, Vinohradská synagoga, Smíchovská synagoga). Koncem 19. století synagogy postihla asanace židovského města, při které byly zbořeny Velkodvorská, Cikánova a Nová synagoga. Jako reakce na tuto destrukci byla roku 1906 postavena Jubilejní (Jeruzalémská) synagoga.\n\nPinkasova, Maiselova, Klausová, Vysoká, Španělská a Smíchovská synagoga patří pod židovské muzeum. Ostatní pražské synagogy patří pod Židovskou obec v Praze.\n\nBohoslužby se pravidelně konají ve Staronové, Jubilejní a Vysoké synagoze.\n\n\n\n\n"}
{"id": "92128", "url": "https://cs.wikipedia.org/wiki?curid=92128", "title": "Střední průmyslová škola elektrotechnická Ječná 30", "text": "Střední průmyslová škola elektrotechnická Ječná 30\n\nStřední průmyslová škola elektrotechnická Ječná 30 je střední škola sídlící v centru Prahy na Novém Městě v budově bývalé První české reálky. Podle Ječné ulice, ve které se nachází budova školy, je tato škola také všeobecně známa pod názvem „Ječná“. Je to první průmyslová škola slaboproudé elektrotechniky v Praze, vyučovat začala roku 1949, kdy vznikla jako Vyšší průmyslová škola sdělovací elektrotechniky oddělením slaboproudých oborů od Vyšší průmyslové školy elektrotechnické v Praze 1, Na Příkopě 16.\n\n\n"}
{"id": "92129", "url": "https://cs.wikipedia.org/wiki?curid=92129", "title": "Svir", "text": "Svir\n\nSvir ( , , ) je řeka v severovýchodní části Leningradské oblasti v Rusku. Je 224 km dlouhá. Rozloha povodí (včetně povodí Oněžského jezera) je 84 000 km².\n\nOdtéká z \"Oněžského jezera\" a ústí do Ladožského jezera. Celkový spád je okolo 28 m.\n\nPrůtok je regulován \"Oněžským jezerem\", Hornosvirskou hydroelektrárnou (vytváří Ivinskou vodní nádrž 116 km²) a Dolnosvirskou hydroelektrárnou. Průměrný průtok vody je přibližně 790 m³/s. Zamrzá v listopadu až v prosinci (někdy až v lednu) a rozmrzá ve druhé polovině dubna až první polovině května.\n\nHlavní přítoky jsou Vozněsenje, Podporožje, Lodejnoje Pole a Svirica.\n\nŘeka je součástí Bělomořsko-baltské vodní cesty a Volžsko-baltské vodní cesty.\n"}
{"id": "92133", "url": "https://cs.wikipedia.org/wiki?curid=92133", "title": "Ostara", "text": "Ostara\n\nOstara či Eostre je germánská bohyně jara. Z jména této bohyně vychází anglické \"Easter\" a německé \"Ostern\", oboje ve významu „Velikonoce“.\n\nOstara typově odpovídá dalším indoevropským bohyním úsvitu, které byly také spojeny s oslavami jara.\n\nZ jmen Ostara a Ēostre byl rekonstruován pragermánský tvar \"*Austrǭ\" vycházející z praindoevropského \"*h₂éwsōs\" „úsvit, bohyně úsvitu“. Tato jména odpovídají sanskrtskému Ušas, starořeckému Éós, latinskému Aurora a litevskému Aušra.\n\nAnglosaský učenec Beda Ctihodný ve svém díle \"De temporum ratione\" „Počítání času“ z 8. století v patnácté kapitole zmiňuje dobová jména měsíců, včetně měsíce \"Ēosturmōnaþ\", který byl zasvěcen bohyni jménem Eostre. \"Ôstarmânôth\" a \"Ôst(a)rûn\" je znám také ze starohornoněmeckých zdrojů.\n\nSvátek pod tímto jménem je dnes slaven wiccany a v některých tradicích germánského novopohanství. Ve Wicce je Ostara je jedním z osmi sabatů Kola roku spadajícím na jarní rovnodennost a je chápána jako oslava probuzení přírody a Bohyně.\n"}
{"id": "92136", "url": "https://cs.wikipedia.org/wiki?curid=92136", "title": "Jule", "text": "Jule\n\nJule, psáno i Yule je svátek zimního slunovratu, slavený od starověku v severní Evropě. Po přijetí křesťanství byl svátek znám jako „Vánoce“, kombinující tradici a symboliku Jule s celým příběhem narození Ježíše Nazaretského. Tradice Jule zahrnují zdobení jedle, umisťování řádně připraveného dřeva do krbu, zavěšení jmelí a cesmíny v domě, rozdávání darů, stejně jako obecně chápané oslavy. \n\nV předkřesťanských dobách germánské pohanské kmeny slavily Jule od konce prosince do začátku ledna a stanovovaly dobu oslav podle lunárního kalendáře. Během procesu pokřesťanštění, po přijetí juliánského kalendáře, byl čas začátku svátku Jule nastaven na 25. prosince, aby odpovídal svátku slavenému křesťany, který oni nazývali Vánoce. Z těchto důvodů se pojmy „Jule“ a „Vánoce“ často používají zaměnitelně , obzvláště v koledách, např. \"Jul, jul, strålande jul\". \n\nV Dánsku, Norsku a Švédsku se slovo \"jul\" běžně používá k popisu svátků, a to i v křesťanském prostředí. V některých kulturách je vrcholem svátku 24. prosince - kdy děti dostávají dárky, které přinesla postava připomínající Santa Clause, který se v Dánsku nazývá „julemanden“, v Norsku „julenissen“ a ve Švédsku „jultomten“. \n\nVe Finsku se svátek nazývá „joulu“, v Estonsku „jõulud“, na Islandu a na Faerských ostrovech „jól“. \n\nJule je důležitou událostí pro germánské novopohany. Mezi stoupenci náboženství Wicca ale i v řadě světských kruhů se svátek slaví jako zimní slunovrat, připadající na severní polokouli na 21. nebo 22. prosince a na jižní polokouli na 20. nebo 21. června. \nPrameny o předkřesťanském jule pochází především ze severského prostředí. Jedno z jmen Ódina znělo \"jólfaðr\" „otec jule“ a v severské poezii se toto slovo často používá jako výraz pro jakoukoliv slavnost, například v kenningu hugins jól „Huginnovo jule“ ve významu „hostina pro vrány“.\n"}
{"id": "92137", "url": "https://cs.wikipedia.org/wiki?curid=92137", "title": "Crotone", "text": "Crotone\n\nCrotone je italské město v oblasti Kalábrie, hlavní město stejnojmenné provincie. Ve starověku se jmenovalo \"Kroton\" a bylo místem, kde Pythagoras založil svou školu.\n\nBylo založeno v roce 710 př. n. l. jako achájská kolonie \"Krotón\". Od středověku až do roku 1928 bylo město známé jako \"Cotrone\".\n\n\"Počet obyvatel\"\n\n\nOficiální stránky\n"}
{"id": "92139", "url": "https://cs.wikipedia.org/wiki?curid=92139", "title": "Šepseskare", "text": "Šepseskare\n\nŠepseskare byl egyptským faraonem 5. dynastie. Vládl přibližně v ~2403 př.Kr.. Přesná délka jeho vlády není známa, Manehto a Turínský královský papyrus uvádějí, že vládl 7 let. Z dalších královských seznamů ho uvádí ještě Ebozevská deska. a Sakkárský seznam králů. Celkově je o něm málo informací, není ani jisté jaké pořadí v seznamů faraonů 5. dynastie mu patří. M. Verner ho řadí mezi vlády faraonů Neferirkarea a Raneferefa. Naopak jinde se považuje za následníka Raneferefa. Zároveň se také vedou diskuze o jeho rodičích, kterými mohli být Neferirkare a Chentkous II. matkou, jeho bratrem pak byl Raneferefa. Možná vysvětlení naznačují poslední archeologické nálezy a jejich analýza v celém kontextu dat získaných na Abúsírské lokalitě. Bylo nalezeno jen několk několika zlomků hliněných pečetí. O jeho vládě a činech se nic neví, není známa ani jeho hrobka. Společně s faraonem Menkauhorem ze stejné dynastie patří k nejméně známým faraonům starého Egypta. V 80. letech 20. století byla jižně od pyramidy krále Sahurea v Abúsíru objevena nedokončená pyramida. Je možné, že tato pyramida je právě hrobkou Šepseskareho.\n\n"}
{"id": "92142", "url": "https://cs.wikipedia.org/wiki?curid=92142", "title": "Petr Janda", "text": "Petr Janda\n\nPetr Janda (* 2. května 1942 Praha) je český rockový zpěvák, skladatel, kytarista, majitel nahrávacího studia a vydavatelství. Petr Janda je dlouholetým frontmanem skupiny Olympic, pro kterou složil mnoho hitů; je jednou z největších legend v historii české populární hudby. \n\nJeho dcera Marta se prosadila jako zpěvačka v Německu, jeho bratr Slávek Janda vede kapelu Abraxas a jejich bratrancem je kytarista a hudební skladatel Luboš Andršt.\n\nPrvní jeho působení bylo ve skupině Sputnici, kde začínal hrát s kytarou v roce 1959. Pak hrál v skupině Big Beat Quintet (čili B.B.Q.), kde byli jeho partnery Pavel Chrastina a Jan Antonín Pacák. Od roku 1963 hrál v kapele Olympic ve stejnojmenném klubu v Praze, Spálené ulici. V roce 1964 účinkoval se skupinou v pásmu Ondráš podotýká v divadle Semafor. Spolu se skupinou se dostal do nahrávacích studií, na gramofové desky, do rádia a televize, skupina byla podporována časopisem Mladý svět, měla možnost vystupovat v zahraničí. Skupina se zúčastňovala Festivalů politické písně Sokolov. Ve skupině hrál na sólovou kytaru a působil jako skladatel, zpěvák a od druhé poloviny šedesátých let jako vedoucí skupiny.\n\nV letech 1974–1976 se umístil v populární anketě Zlatý slavík časopisu Mladý svět na 8.–10. místě a ještě lépe se umisťovala jím vedená skupina Olympic, když v tehdy velmi populární anketě dokonce dosáhla trojnásobného vítězství v letech 1981–1983 a další tři vítězství získala v letech 1996–1998 v nástupnické soutěži Český slavík.\n\nV letech 1992–1997 byl Petr Janda předsedou výboru Ochranného svazu autorského (OSA).\n\nV roce 2004 neúspěšně kandidoval do senátu v obvodě Kutná Hora jako nestraník za hnutí NEZÁVISLÍ.\n\nJeho první ženou byla Jana Jandová, se kterou má dceru Martu (* 1974), která se později proslavila jako zpěvačka německé kapely Die Happy, a syna Petra (* 1967), který prohrál boj s rakovinou o 10 let později než jeho matka, tedy v roce 2001.\n\nJeho druhou manželkou byla moderátorka Martina Jandová, se kterou má dceru Elišku (* 1992).\n\nJeho třetí, současnou manželkou je Alice Jandová, se kterou má dcery Anežku (* 2009) a Rozárii (* 2012).\n\nOd syna Petra má dva vnuky Matouše (* 1991) a Petra (* 1995) a od dcery Marty vnučku Marii (* 2013).\n\nV počátcích své kariéry hrál Petr Janda na české kytary, zejména na model Jolana Grazioso. Jeho nejslavnější kytarou se stal černý Gibson Les Paul z 50. let, kterého můžeme slyšet na albech z 2. poloviny 70. let a první poloviny 80. let minulého století. Později Janda používal řadu různých kytar, zejména kytary Ibanez a Fender Stratocaster. Co se aparátů týká: většinu své kariéry používal lampové zesilovače Marshall, v posledních letech přešel na lampové aparáty Hughes & Kettner.\n\nNa koncertě Olympic 50 let v O areně použil kytaru Ibanez JEM.\n\n"}
{"id": "92143", "url": "https://cs.wikipedia.org/wiki?curid=92143", "title": "Imbolc", "text": "Imbolc\n\nImbolc je jeden ze čtyř hlavních svátků irského kalendáře slavený Gaely a některými jinými keltskými kulturami, odehrává se na počátku února nebo při prvních známkách začínajícího jara. Nejčastěji je slaven 2. února, tedy mezi zimním slunovratem a jarní rovnodenností. Původně byl zasvěcen keltské bohyni Brigid, v křesťanské době byl přijat jako den sv. Brigidy. Ve Skotsku je tento svátek znám také jako \"Là Fhèill Brìghde\", v Irsku jako \"Lá Fhéile Bríde\" a ve Walesu jako \"Gŵyl Fair\". Ve stejný den je slaven křesťanský svátek Hromnice.\n\nImbolc je také tradičním časem předpovídání počasí. Důležitou součástí svátku je oheň a očištění. \n\nV novopohanském náboženství wicca je Imbolc označován jako „svátek světel“ a pojí se k živlu ohně. O tomto svátku mladý bůh dosahuje dospělosti a společně s Bohyní se vrací z podsvětí, kde zůstává jen starý bůh, jehož moc (projevená jako zima) už mizí. Někteří jej slaví jako nový rok. K jeho tradicím patří rozžínání všech světel, tradičním pokrmem jsou mléčné výrobky a kořeněná jídla.\n"}
{"id": "92144", "url": "https://cs.wikipedia.org/wiki?curid=92144", "title": "Harrachov", "text": "Harrachov\n\nHarrachov (něm. \"Harrachsdorf\") je město a horské letovisko v Krkonoších. Rozkládá se pod Čertovou horou v údolí říčky Mumlavy. Administrativně spadá pod okres Semily v Libereckém kraji. Území města přímo sousedí s Polskem, s nímž je spojeno silnicí I/10. Město se skládá ze čtyř částí: vlastního Harrachova, Mýtin, Nového Světa a Ryžoviště. Žije zde  obyvatel.\n\nNa místě dnešního Harrachova byla v 17. století založena ves \"Dörfl\", která byla v 18. století přejmenována podle majitelů místního panství na \"Harrachov\". Harrachové, původně český šlechtický rod, odvozují své jméno od místa v jižních Čechách (\"de Horach\").\n\nObživou místních obyvatel byla tradiční sklářská výroba, která v okolí Harrachova existuje již od 14. století. Dnešní harrachovská sklárna Novosad byla založena v roce 1712 a je druhou nejstarší sklárnou v Česku. K rozšíření výroby došlo po roce 1719, kdy se hrabě Karel Antonín Václav Harrach na Rohrau (1699-1768) oženil s Marií Kateřinou Buquoyovou z panství Nové Hrady, čímž se spojily dovednosti dvou sklářských hutí. Barokní harrachovské sklo brzy dostihlo konkurenční podniky a je těžko rozeznatelné od jiných výrobků z oblasti Krkonoš (Deštné), sousední Nový Svět). S barevným broušeným a řezaným sklem z Harrachova však v 19. století soupeřily také výrobny v Kamenickém Šenově a v Novém Boru. Zdejší sklárna patřila až do roku 1946 rodu Harrachů, potom ji převzal stát, od kterého ji v roce 1993 odkoupil soukromý majitel.\n\nObec Harrachov má své dnešní hranice od 50. let 20. století, kdy k ní byly připojeny Nový Svět, Ryžoviště a (v důsledku mezistátní dohody uzavřené před 14. únorem 1959) také do té doby polské (respektive slezské) Mýtiny.\n\nVýnosem Krajského národního výboru v Hradci Králové č. 89/65 ze dne 2. února 1965 byl Harrachov v Krkonoších podle § 13 zákona č. 65/1960 Sb. povýšen na město, přípis došel do Harrachova dne 6. února 1965. Změna byla provedena na žádost předsedy KNV Václava Hadravy, který ji přednesl radě Krajského národního výboru již v roce 1964.\n\nPo pádu komunismu v roce 1989 se v Harrachově začal prudce rozvíjet turistický ruch. Bylo vystavěno a otevřeno mnoho nových ubytovacích a stravovacích zařízení všeho druhu. Místní sklárna se stala současně také turistickou atrakcí – pořádají se různé prohlídky ukazující metody výroby skla. V areálu sklárny vznikl také malý pivovar.\n\nZimní sporty se v Harrachově začaly provozovat brzy poté, co hrabě Jan Harrach přivezl do Čech první lyže (v 19. století). V roce 1908 byl založen „Spolek zimních sportů“. První skokanské můstky, které Harrachov tolik proslavily, vznikly v roce 1920. V roce 1923 se v Harrachově konaly první mezinárodní lyžařské závody, kterých se zúčastnili nejlepší lyžaři z mnoha zemí Evropy, i z USA. Od roku 1954 se konají Mezinárodní lyžařské závody již pravidelněji. V roce 1980 byl skokanský a běžecký areál zrekonstruován, přičemž byl postaven nejvyšší lyžařský můstek – mamutí můstek K-185. V 90. letech byla zrekonstruována lanovka na Čertovu horu. Lanovka nabízí 130 čtyřmístných sedaček a projížďku dlouhou 1303 metrů, kterou urazí za 8,7 minut. Z dolní stanice (665 m n. m.) překonává převýšení 357 metrů. Přepravní kapacita je 1782 osob za hodinu. Mezi nejnovější turistické atrakce patří například bobová dráha.\n\n\nHarrachov leží:\n\nHarrachovskou částí Nový Svět prochází významná a frekventovaná silnice I. třídy č. 10 Praha-Turnov-Harrachov, která je z Prahy do Turnova dálnicí D10. V lesích, 3 km severně nad Harrachovem, najdeme důležitý hraniční přechod Harrachov-Jakuszyce. V lokalitě „Na Mýtě“ při soutoku Jizery a Mumlavy se tato silnice křižuje se silnicí I. třídy č. 14 v trase Liberec – Jablonec nad Nisou – Tanvald – Rokytnice nad Jizerou – Vrchlabí – Trutnov – Úpice – Náchod – Nové Město nad Metují – Dobruška – Rychnov nad Kněžnou – Vamberk – Ústí nad Orlicí – Česká Třebová – Anenská Studánka.\n\nŽelezniční dopravu reprezentuje železnice Tanvald-Harrachov, dříve ozubnicová, které v 90. letech minulého století vážně hrozilo zrušení. Dne 28. srpna 2010 byla znovuzprovozněna železniční trať do železniční stanice Szklarska Poręba Górna, prvního pravidelně provozovaného tarifního bodu na území Polské republiky. Na takto zprovozněném úseku železniční tratě se nachází jedna mezilehlá železniční stanice, a to dvoukolejná výhybna Jakuszyce jakožto nejvýše položená železniční stanice na území Polské republiky, a dále rovněž železniční zastávka Szklarska Poręba Huta.\n\nHromadnou dopravu zajišťují především autobusy. Na harrachovském autobusovém nádraží končí svou trasu mnoho dálkových i místních linek. Od vlakového nádraží (které se nachází v lesích, skoro 4 km od centra města), přes Nový Svět a centrum Harrachova do Rýžoviště jezdí v letní a v zimní sezóně městská autobusová linka.\n\n\n"}
{"id": "92146", "url": "https://cs.wikipedia.org/wiki?curid=92146", "title": "Las Vegas", "text": "Las Vegas\n\nLas Vegas je největší město státu Nevada ve Spojených státech amerických. Je sídelním střediskem okresu Clark County. Rozkládá se na ploše 352 km² a žije zde přes 630 tisíc obyvatel. Město je centrem Metropolitní oblasti Las Vegas, ve které se nacházejí také města North Las Vegas a Henderson a další sídla. Celá tato oblast čítá přes 2,1 milionu obyvatel a patří mezi nejvíce se rozvíjející oblasti USA.\n\nCelá oblast Las Vegas je především známá svým nočním životem. Jejím srdcem, ovšem již mimo hranice vlastního města, je ulice Las Vegas Boulevard, respektive jeho část Las Vegas Strip dlouhá 6,8 km. V této části se nachází většina hotelových komplexů, které jsou zároveň i obřími kasiny. Je zde 18 z 25 největších hotelů na světě.\n\nOblast dnešního města Las Vegas byla osídlena nejméně před 10 000 lety, a to díky podzemním vodám, které napájejí místní zelené louky uprostřed okolní Mohavské pouště. Ve 2. tisíciletí př. n. l. se zde usídlil kmen Paiutů a kolem roku 500 př. n. l. se zde objevili Anasaziové, kteří zde rozvíjeli zemědělství a stavěli si obydlí, tzv. puebla. Zhruba kolem roku 1000 n. l. se Anasaziové přesunuli dále na jih. Ve 20. letech 19. století tuto oblast objevili Španělé a vybudovali zde pevnost pro ochranu tzv. Španělské stezky, která vedla ze Santa Fe do Los Angeles. V roce 1829 tudy projížděl mexický průzkumník Raphael Rivera a nazval tuto oblast Las Vegas (ve španělštině „louky“). V roce 1848 prohrálo Mexiko válku s USA a oblast Las Vegas se stala součástí teritoria Nové Mexiko. V té době se v celé oblasti začali usazovat mormoni a vznikaly tu malé osady, které se rychle rozvíjely díky těžebnímu průmyslu.\n\nOd 18. ledna 1867 je území dnešního Las Vegas součástí Nevady. Postupně sem pronikala i železnice. Ta byla dokončena na jaře roku 1905 a spojovala Los Angeles a Salt Lake City. Dne 15. května 1905 byla nedaleko pevnosti Fort Baker založena osada pod názvem Las Vegas. V roce 1906 je otevřen první hotel pod názvem Hotel Nevada (v současnosti pod názvem Golden Gate), což bylo základem pro pozdější Fremont Street. V roce 1911 získala osada vlastní samosprávu a status města. Impulsem pro rozvoj města byla plánovaná výstavba nedaleké Hooverovy přehrady, zvláště pak jako místo odpočinku pro její stavitele. V roce 1931 došlo v Nevadě k legalizaci hazardních her a tím započala stavba kasín a hotelů. Po slavnostním otevření Hooverovy přehrady v roce 1936 se počet obyvatel začal rozrůstat, stejně jako vzrůstal cestovní ruch. Do této doby drželo prvenství nevadské město Reno. Obrat nastal ve 40. letech, kdy se vlastníky kasín a hotelů staly skupiny organizovaného zločinu, které město ovládly po následujících několik desetiletí. Velkou zásluhu na tom měl Benjamin Siegel, který zde 26. prosince 1946 otevřel hotel a kasino pod názvem Flamingo (podle jména jeho přítelkyně). Flamingo bylo otevřeno na ulici Las Vegas Strip, na které se později začaly stavět další kasina a hotely a v dnešní době zastiňují původně vůdčí Fremont Street.\nDne 1. října 2017 došlo v Paradise u Las Vegas k jednomu z největších masakrů v dějinách USA. 64letý Stephen Paddock střílel z okna svého pokoje ve 32. patře hotelu \"Mandalay Bay Resort and Casino\" z automatických zbraní na účastníky country koncertu. Zabil nejméně 58 lidí a dalších 515 lidí zranil.\n\nPodle sčítání lidu z roku 2010 zde žilo 583 756 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 31,5 % populace.\n\nNeobvyklým dopravním prostředkem je monorail, který slouží pro přepravu mezi sedmi hotely po celé délce Stripu. Dopravu do jiných částí města zabezpečuje místní autobusová doprava. Také je k dispozici taxi, které je ovšem k přepravě na Stripu nevhodné kvůli neustálým zácpám a frontám.\n\n\n\n"}
{"id": "92149", "url": "https://cs.wikipedia.org/wiki?curid=92149", "title": "Volchov", "text": "Volchov\n\nVolchov ( ) je řeka v Leningradské oblasti a v Novgorodské oblasti v Rusku. Je 224 km dlouhá. Rozloha povodí (včetně povodí jezera Iľmeň) činí 80 200 km². Celkový spád dosahuje okolo 14 m.\n\nOdtéká z jezera Iľmeň v nadmořské výšce asi 18 m a ústí do Ladožského jezera v nadmořské výšce 5 m. Protéká Přiiľmeňskou nížinou a u Gostinopolja a Volchova se prořezává vápenci. Prahy jsou zatopené díky zvýšení hladiny, které způsobila hráz Volchovské hydroelektrárny. Z původní řeky tedy zůstává nezatopen vzdutím hráze hydroelektrárny jen malý úsek severně od města Volchova.\n\nHlavní přítoky jsou zprava Višera a Oskuja a zleva Keresť a Tigoda. Kromě toho má řeka i několik bočních ramen, z nich nejvýznamnější je zprava Malý Volchovec východně a severovýchodně od Novgorodu a zleva Ljubuňka severovýchodně od Čudova.\n\nPrůměrný průtok vody je přibližně 586 m³/s. Zamrzá na konci listopadu a rozmrzá na začátku dubna.\n\nŘeka je splavná. Leží na ní města Novgorod, Kiriši, Volchov a Novaja Ladoga.\n\n"}
{"id": "92153", "url": "https://cs.wikipedia.org/wiki?curid=92153", "title": "Mistrovství světa v ledním hokeji 2007", "text": "Mistrovství světa v ledním hokeji 2007\n\nMistrovství světa v ledním hokeji 2007 se konalo od 27. dubna do 13. května 2007 v Moskvě a v Mytišči v Rusku. Časy zápasů jsou proto uváděny v místním (Moskevském) čase MSK, který je o dvě hodiny napřed oproti času středoevropskému (tj. CET+2).\n\nNejlepší brankář: Kari Lehtonen (Finsko)\nNejlepší obránce: Andrej Markov (Rusko)\nNejlepší útočník: Alexej Morozov (Rusko)\nNejužitečnější hráč: Rick Nash (Kanada) \nAll Stars: Kari Lehtonen (Finsko) - Petteri Nummelin (Finsko), Andrej Markov (Rusko) - Alexej Morozov (Rusko), Jevgenij Malkin (Rusko), Rick Nash (Kanada)\n\nChris Mason, Dwayne Roloson, Cam Ward - Eric Brewer, Mike Commodore, Dan Hamhuis, Barret Jackman, Cory Murphy, Dion Phaneuf, Nick Schultz, Shea Weber - Colby Armstrong, Mike Cammalleri, Shane Doan, Jason Chimera, Matthew Lombardi, Jamal Mayers, Jay McClement, Rick Nash, Eric Staal, Jordan Staal, Jonathan Toews, Justin Williams.\n\n"}
{"id": "92154", "url": "https://cs.wikipedia.org/wiki?curid=92154", "title": "Mimner aneb Hra o smrďocha (Atmar tin Kalpadotia)", "text": "Mimner aneb Hra o smrďocha (Atmar tin Kalpadotia)\n\nMimner aneb Hra o smrďocha (Atmar tin Kalpadotia) je experimentální próza Jiřího Gruši. Vznikala v problematické době nástupu normalizace od října 1968 do září 1969. Podává svérázný obraz totalitní společnosti, ať té československé, tak samotného vzoru východoevropských komunistických režimů - Sovětského svazu.\n\nText se začal po kapitolách objevovat v roce 1969 na stránkách časopisu \"Sešity\". Podepsán byl pseudonymem Samuel Lewis. Brzy bylo vydávání zastaveno a odhalený Jiří Gruša byl obžalován z šíření pornografie. Trestní stíhání bylo zastaveno na jaře roku 1970, román vyšel jako první kniha v samizdatové edici Ludvíka Vaculíka \"Petlice\".\n\nJedná se o zvláštní experimentální román na pomezí cestopisu a fantastické sociologické reportáže o podivné kalpadocké civilizaci. Kalpadocie je absurdním a krutým světem, kde vládnou podivné a nepochopitelné mravy. Emoce jsou takřka potlačeny. Vztah mezi mužem a ženou je redukován na akt rozmnožování, který se odehrává před mnoha diváky. K uspokojování sexuálních potřeb slouží řitní soulože. Společnost je rozdělena nepochopitelným kastovním systémem, v kterém se jen těžko orientuje. Vyvrcholením života jednotlivce je násilná smrt; přirozený skon je považován za velkou potupu. Významnější jedinci jsou odměněni tím, že jsou jejich těla zalita medem.\n\nPříběh vypráví v ichformě cizinec, pro nějž jsou zvyky, hierarchie a život společnosti zcela nepochopitelné. O svých zážitcích a pozorováních píše zprávy (kalpadocky Atmar tin Kalpadotia - Zpráva z Kalpadotie). V zájmu přežití přistoupí na některé z jejich krutých zásad a dočkává se tak jistého uznání. Účastní se hry s mrtvými a sám se stává obětí. Nakonec jeho tělo končí ve skleněné kedmii zalité v medu, a jeho oddělená hlava pozoruje příchozí pozorovatele s květinami.\n"}
{"id": "92157", "url": "https://cs.wikipedia.org/wiki?curid=92157", "title": "Olej", "text": "Olej\n\nOlej je kapalina tvořená molekulami, které obsahují hydrofobní uhlovodíkové řetězce. Proto se oleje nerozpouštějí ve vodě. Mají také menší hustotu než voda.\n\nPotravinářské, jedlé oleje jsou rostlinné kapalné triacylglyceroly. Mohou mít jednu nebo více nenasycených vazeb. Čím více je dvojných vazeb v řetězci, tím je olej tekutější.\n\nV rostlinných tkáních slouží oleje jako zásobárna energie, často jako pohotový energetický zdroj pro klíčící semena.\n\n\nTechnické oleje jsou nejčastěji založeny na použití\nTechnické oleje se používají především jako maziva, dále jako náplně hydraulických systémů, speciální silikonové oleje se používají jako chladivo a hasivo v elektrických transformátorech.\n\nEsenciální oleje je jedno z označení pro silice, tekuté izoprenoidy rostlinných tkání. Jde o vonné látky. Své použití nalézají např. při výrobě kosmetiky, v aromaterapii nebo při aromaterapeutických masážích - například růžový olej.\n\nTuky jako zásobní látky jsou obsaženy v semenech nebo plodech rostlin. Ty se po nasbírání lisují a tím se (velmi zjednodušeně) získává olej. Pokud jsou lisovány za studena, pak je tento olej kvalitní a používá se příkladně na konzumaci nebo jako terapeutický olej. Lisování za tepla je jednodušší, ale zato získáme méně kvalitní vhodný pro technické účely.\n\n\n\n"}
{"id": "92158", "url": "https://cs.wikipedia.org/wiki?curid=92158", "title": "Pribylina", "text": "Pribylina\n\nPribylina je obec na Slovensku v okrese Liptovský Mikuláš. Nachází se jižně od Západních Tater ve východní části Podtatranské kotliny. Je 17 km východně od Liptovského Mikuláše.\nPrvní písemná zmínka o obci pochází z roku 1286, tehdy ještě nesla název Perbenye. Až do roku 1848 byla majetkem rodu Pongráczovců.\n\n\nNejvětším turistickým lákadlem je Muzeum liptovské dědiny, které se nachází přibližně 2 km od obce. Možnost turistiky po Západních Tatrách na vrchy Baranec(2184 m n. m.) a Bystrá (2248 m n. m.), jakož nejvyšší vrch v Západních Tatrách a do Račkovej a Jamnickej doliny. Z Podbanského v sousedství se začínají výstupy na jeden z nejkrásnějších vrchů a symbol Slováků Kriváň (2494,7 m n. m.). Řeka Belá poskytuje možnost raftingu a vodáctví.\n\n"}
{"id": "92159", "url": "https://cs.wikipedia.org/wiki?curid=92159", "title": "Zabezpečovací zařízení metra v Praze", "text": "Zabezpečovací zařízení metra v Praze\n\nZabezpečovací zařízení pražského metra zajišťuje bezpečnost a plynulost přepravy v pražském metru. Dovoluje nejkratší následný interval mezi vlaky 90 s při maximální dovolené rychlosti vlaků 80 km/h, kromě stanice Skalka, která dovoluje nejkratší následný interval mezi vlaky 105 s.\n\nBezpečný provoz pražského metra zajišťuje kombinace několika druhů zabezpečovacích zařízení:\n\n\nZabezpečovací zařízení je kvůli své rozměrnosti umístěno v modernizované soupravě 81-71M ve zvláštních skříních v prvním a posledním voze soupravy, pro svůj tvar jsou tyto skříně přezdívány udírna.\n\nVlakové zabezpečovače se skládají ze stacionární části a části mobilní, umístěné na hnacím vozidle. Stacionární část vždy ve spolupráci se staničním a traťovým zabezpečovacím zařízením vysílá směrem k hnacímu vozidlu signály, které mobilní část přijímá a vyhodnocuje.\n\nV pražském metru se používají tři druhy vlakových zabezpečovačů:\n\nPro součinnost jízdy vlaků se zabezpečovacím zařízením slouží kolejové obvody. Pražské metro používá dvoupásové kolejové obvody s izolovanými styky a s fázově závislým přijímačem. Na tratích metra slouží kolejové obvody k vyhodnocování volnosti kolejových úseků a k přenosu kódů vlakového zabezpečovače ARS. V depech se kódy vlakového zabezpečovače nepřenášejí.\n\nPro zajištění volnosti kolejových úseků se používají počítače náprav. Ty jsou nainstalovány na zkušební trati depa Zličín a na kolejovém křížení stanice Nádraží Holešovice a ve stanici Ládví. Umožňují přenos informací o volnosti kolejových úseků a směru jízdy vlaku do staničního zabezpečovacího zařízení.\n\nK dalším hlavním prvkům zabezpečovacího zařízení přímo v kolejišti patří absolutní, permisivní a seřaďovací světelná návěstidla, která slouží k přenosu návěstních znaků a elektromotorické přestavníky, které slouží k přestavování výměn. Jako nadstavba zabezpečovacího zařízení slouží „zařízení pro dálkové ovládání zabezpečovacího zařízení“, které umožňuje z jednoho centra dálkově ovládat staniční zabezpečovací zařízení ve všech stanicích metra.\n\n"}
{"id": "92161", "url": "https://cs.wikipedia.org/wiki?curid=92161", "title": "Tortellini", "text": "Tortellini\n\nTortellini (množné číslo slova tortellino, italsky „malý koláček“) jsou plněné těstoviny prstencovitého tvaru. Jsou obvykle plněny vepřovým masem s mortadellou a parmezánem. Pocházejí z italské provincie Bologna.\n\nTortellini se obvykle servírují v polévce (\"tortellini in brodo\"), nebo netradičně se smetanovou omáčkou.\n\nPůvod těstovin tortellini není zcela jasný, ačkoli o něm existuje několik pověstí. Jedna z nejznámějších říká, že byl tento pokrm vytvořen v Castelfranco Emilia (provincie Modena). Vypráví, jak se Lucrezia Borgia během dlouhé cesty ubytovala v hostinci v jednom městečku. Hostinský byl natolik unešen Lucreziinou krásou, že neodolal, přikradl se v noci k jejímu pokoji a nahlédl dovnitř klíčovou dírkou. Ložnice ale byla osvětlena jen několika svíčkami, a tak zahlédl pouze Lucreziin pupík. Tento docela nevinný výjev jej ovšem natolik inspiroval, že ještě té noci vytvořil první tortellini.\n\nDalší známá legenda, podobná té první, má původ ve středověké Itálii. Vypráví se v ní, jak do jednoho hostince na kraji Bologně přijela zvečera Venuše s Jupiterem. Oba byli unavení po celodenní bitvě mezi Modenou a Bolognou, hodně toho snědli a vypili a odešli spolu na pokoj. Majitele hostince ti dva velmi zaujali, a tak šel nenápadně za nimi a podíval se klíčovou dírkou do jejich pokoje. Zahlédl pouze Venušin pupík, ale byl tak okouzlen, že spěchal do kuchyně a vytvořil tortellini inspirované jeho tvarem.\n\nTřetí vysvětlení – poněkud pravděpodobnější – říká, že tortellini jsou stylizovaným tvarem želvího těla a že odkazují na architektonické prvky typické pro Modenu, kde mnoho budov ze 17. století obsahuje právě tento zvířecí motiv.\n\n"}
{"id": "92163", "url": "https://cs.wikipedia.org/wiki?curid=92163", "title": "Klíčová dírka", "text": "Klíčová dírka\n\nKlíčová dírka je prostor v mechanizovaných zámcích, do kterého se zastrkuje klíč, aby mohl být zámek odemčen, resp. zamčen. U starších modelů je možno skrze klíčovou dírku dveřního zámku „špehovat“, což se dostalo do literatury a lidové slovesnosti. S moderními zámky to však není možné, protože klíčová dírka je příliš úzká.\n"}
{"id": "92170", "url": "https://cs.wikipedia.org/wiki?curid=92170", "title": "Mistrovství světa v ledním hokeji 2003", "text": "Mistrovství světa v ledním hokeji 2003\n\n67. Mistrovství světa v ledním hokeji se konalo v Helsinkách, Turku a Tampere ve dnech od 26. dubna do 11. května 2003. Původně se mělo konat v ČR, ale nakonec došlo k výměně s Finskem a MS v ČR se konalo v r. 2004.\n\nMistrem světa se stal tým Kanady.\n\nMistrovství se zúčastnilo šestnáct mužstev, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin,týmy z prvního až čtvrtého místa postoupily do play off. Mužstva, které skončila v základní skupině na čtvrtém místě, hrála ve skupině o udržení. Japonsko v případě, že skončilo na sestupovém místě hrálo v Asijské kvalifikaci.\n\n Německo - Japonsko 5:4 (4:2, 0:0, 1:2)\n\n27. dubna 2003 (16:00) – Helsinky (Hartwall Arena)\nBranky Německa: 0:46 Morczinietz, 4:17 Felski, 8:34 Boos, 19:45 Blank, 56:57 Felski\nBranky Japonska: 10:37 Obara, 17:16 K. Ito, 47:02 M. Ito, 59:44 Yule\nRozhodčí: T. Andersson - Karlsson (SWE), Makarov (RUS)\nVyloučení: 5:5 (1:0)\nDiváků: 10 153\n\nNěmecko: Müller - Ehrhoff, S. Goc, Lüdemann, Benda, Renz, Retzer, Kunce, Molling - Martinec, M. Goc, M. Reichel - Morczinietz, Soccio, Kathan - Felski, Abstreiter, Kreutzer - Lewandowski, Boos, Blank.\n\nJaponsko: Nihei - Oširo, K. Ito, Daikawa, Kawašima, Sugawara, Mijauči, Kawaguči, Sasaki - M. Ito, Kabajama, Yule - Kuwabara, Tesuja Saitó, Suzuki - Takeši Saitó, Sakurai, Kobajaši - Masuko, Obara, Učijama.\n\n27. dubna 2003 (20:00) – Helsinky (Hartwall Arena)\nBranky Slovenska: 7:03 Richard Zedník, 18:22 Žigmund Pálffy, 22:57 Žigmund Pálffy, 26:25 Jozef Stümpel, 29:37 Richard Zedník, 30:47 Žigmund Pálffy, 40:51 Vladimír Országh, 41:47. Miroslav Šatan, 57:29 Richard Zedník\nBranky Ukrajiny: 20:59 Zinevič, 25:57 Zavalňuk, 44. Procenko\nRozhodčí: Looker (USA) - Hämäläinen (FIN), Semjonov (EST)\nVyloučení: 2:7 (3:0)\nDiváků: 10 145\nSlovensko: Staňa - Višňovský, Štrbák, Lintner, Švehla, Ivan Majeský, Suchý, Milo, Čierny - Žigmund Pálffy, Stümpel, Zedník - Országh, Šatan, Nagy - Radivojevič, Kapuš, Cíger – Vaic, M. Hlinka.\n\nUkrajina: Simčuk (31. Karpenko) - Širjajev, Timčenko, Klimenťjev, Srjubko, Ostrouško, Gunko - Procenko, Hniděnko, Litvyněnko - Salnikov, Christič, Ziněvyč – Savenko, Bobrovnikov, Nikolajev - Charčenko, Zavalňuk, Bezsčastnyj.\n\n28. dubna 2003 (16:00) – Helsinky (Hartwall Arena)\nBranky Slovenska: 7:00 Jozef Stümpel, 9:58 Žigmund Pálffy, 16:39 Žigmund Pálffy, 24:45 Ladislav Nagy, 27:43 Miroslav Hlinka, 34:06 Branko Radivojevič, 35:50 Richard Zedník, 39:24 Ľubomír Višňovský, 44:24 Branko Radivojevič, 49:10 Richard Lintner\nBranky Japonska: 11:31 Takeši Saitó\nRozhodčí: Zacharov (RUS) - Goculja (BEL), Karlsson (SWE)\nVyloučení: 3:5 (1:0, 1:0)\nDiváků: 4 000\n\nSlovensko: Rybár - Ľ. Višňovský, Štrbák, Švehla, L. Čierny, Ivan Majeský, Suchý, Milo, Lintner - Pálffy, Stümpel, Zedník - Šatan, Kapuš, Országh - Radivojevič, M. Hlinka, Nagy - Vaic.\n\nJaponsko: Haruna - Oširo, K. Ito, Daikawa, Kawašima, Sugawara, Mijauči, Kawaguči, Tecuja Saitó - M. Ito, Kabajama, Yule - Kuwabara, Obara, Suzuki - Takeši Saitó, Sakurai, Kobajaši - Masuko, Sasaki, Učijama.\n\n29. dubna 2003 (16:00) – Helsinky (Hartwall Arena)\nBranky Německa: 26:18 Morczinietz, 38:38 M. Reichel, 50:51 M. Goc\nBranky Ukrajiny: 17:38 Širjajev\nRozhodčí: Dutil (CAN) - Karlsson (SWE), Semjonov (EST)\nVyloučení: 6:11 (1:1, 1:0) + Christič na 10 min.\nDiváků: 7 596\n\nNěmecko: Jonas - Ehrhoff, S. Goc, Lüdemann, Benda, Renz, Retzer, Kunce, Molling - T. Martinec, M. Reichel, M. Goc - Morczinietz, Soccio, Kathan - Felski, Abstreiter, Kreutzer - Lewandowski, Boos, Blank.\n\nUkrajina: Simčuk - Timčenko, Širjajev, Srjubko, Klimenťjev, Zavalňuk, Gunko, Ostruško - Procenko, Šachrajčuk, Litvyněnko - Varlamov, Christič, Salnikov - Savenko, Bobrovnikov, Nikolajev - Ziněvič, Hniděnko, Charčenko - Bezsčastnyj.\n\n30. dubna 2003 (16:00) – Helsinky (Hartwall Arena)\nBranky Slovenska: 24:30 Žigmund Pálffy, 29:03 Ľubomír Višňovský, 52:50 Vladimír Országh\nBranky Německa: 18:47 Benda\nRozhodčí: Andersson - Karlsson (SWE), Hämälainen (FIN)\nVyloučení: 5:8 (1:0)\nDiváků: 7 594\nSlovensko: Lašák - Ľ. Višňovský, Štrbák, Švehla, Lintner, Ivan Majeský, Suchý, Milo, Čierny - Pálffy, Stümpel, Zedník - Šatan, Kapuš, Bondra - Országh, M. Hlinka, Nagy - Radivojevič, Vaic.\n\nNěmecko: Müller - J. Benda, Lüdemann, Kunce, Ehrhoff, S. Goc, Retzer - T. Martinec, M. Reichel, M. Goc - Morczinietz, Soccio, Kathan - Felski, Abstreiter, Kreutzer - Lewandowski, Boos, Renz.\n\n30. dubna 2003 (20:00) – Tampere (Tampereen jäähalli)\nBranky Japonska: 44:35 Kawašima\nBranky Ukrajiny: 16:40 Procenko, 17:40 Salnikov, 24:22 Širjajev, 29:42 Charčenko, 52:49 Charčenko\nRozhodčí: Schimm (GER) - Makarov (RUS), Redding (USA)\nVyloučení: 5:7 (0:1)\nDiváků: 4 833\n\nJaponsko: Nihei - Oširo, K. Ito, Daikawa, Kawašima, Sugawara, Mijauči, Kawaguči – M. Ito, Kabajama, Yule - Kuwabara, Tecuja Saitó, Suzuki - Takeši Saitó, Sakurai, Kobajaši - Masuko, Obara, Učijama.\n\nUkrajina: Simčuk - Širjajev, Zavalňuk, Srjubko, Klimenťjev, Ostruško, Gunko, Timčenko - Procenko, Šachrajčuk, Litvyněnko - Salnikov, Christič, Varlamov - Savenko, Bobrovnikov, Ziněvič - Charčenko, Hniděnko, Bezsčastnyj.\n\n USA – Dánsko 2:5 (1:3, 0:1, 1:1)\n\n26. dubna 2003 (15:00) – Tampere (Tampereen jäähalli)\nBranky USA: 16:06 Jim Fahey, 42:24 Kelly Fairchild\nBranky Dánska: 6:06 Nordby-Andersen, 9:48 Staal, 12:21 Damgaard, 23:09 R. Larsen, 53:18 Staal\nRozhodčí: Jonák (SVK) – Coenen (NED), Laschowski (CAN)\nVyloučení: 5:6 (1:1) + Chris Ferraro - S. True na 10 min.\nDiváků: 3 681\n\nUSA: Ryan Miller (15. Rogles) - Hauer, Bouillon, Corvo, Leopold, Fahey, Gruden, Mottau, Housley - Fairchild, Reasoner, Craig Johnson - Kevin Miller, Cullen, Drury - Peter Ferraro, Chris Ferraro, Dimitrakos - Pohl, Hall, Brad Defauw.\n\nDánsko: Hirsch - Damgaard, D. Nielsen, Akesson, Duus, Johnsen, Jensen, Andreasen - Staal, Green, J. Nielsen - M. True, Degn, Monberg - S. True, F. Nielsen, Larsen - Molgaard, Grey, Nordby-Andersen.\n\n26. dubna 2003 (19:00) – Tampere (Tampereen jäähalli)\nBranky Švýcarska: 2:15 Bärtschi, 25:11 Christen\nBranky Ruska: 14:51 Ilja Kovalčuk, 18:19 Igor Grigorenko, 23:17 Dmitrij Kalinin, 26:49 Denis Archipov, 47:42 Pavel Dacjuk\nRozhodčí: Šindler - Blümel (CZE), Meszynski (POL)\nVyloučení: 9:6 (0:1, 0:1)\nDiváků: 4 057\nŠvýcarsko: Weibel - Steinegger, Blindenbacher, Streit, Keller, Seger, Forster, Gerber - Jenni, Cereda, Fischer - Bärtschi, Plüss, Della Rossa - Wichser, Conne, Christen - Jeannin, Aeschlimann, Paterlini.\n\nRusko: Podomackij - Kalinin, Ždan, Gusev, Turkovskij, Jerofejev, Proškin, Guskov, Vyšedkevič - Grigorenko, Dacjuk, Kovalčuk - Saprykin, Archipov, Frolov - Antipov, Zinovjev, Suglobov - Novoselcev, Soin, Semin.\n\n27. dubna 2003 (15:00) – Tampere (Tampereen jäähalli)\nBranky USA: nikdo\nBranky Švýcarska: 11:17 Seger\nRozhodčí: Matsuoka (CAN) – Popovič (SVK), Blümel (CZE)\nVyloučení: 4:6 (0:1)\nDiváků: 3 887\n\nUSA: Ryan Miller - Fahey, Gruden, Hauer, Bouillon, Corvo, Leopold, Mottau - Kevin Miller, Cullen, Drury - Dimitrakos, Reasoner, Housley - Peter Ferraro, Chris Ferraro, Fairchild – Brad Defauw, Hall, Craig Johnson - Pohl.\n\nŠvýcarsko: Bührer - Streit, Keller, Steinegger, Blindenbacher, Seger, Forster, Bezina, Gerber - Bärtschi, Plüss, Della Rossa - Jenni, Cereda, Fischer - Christen, Conne, Wichser - Jeannin, Aeschlimann, Paterlini.\n\n27. dubna 2003 (19:00) – Tampere (Tampereen jäähalli)\nBranky Ruska: 14:52 Vitalij Proškin, 23:51 Alexander Suglobov, 25:37 Ilja Kovalčuk, 26:47 Oleg Saprykin, 30:14 Alexander Suglobov, 31:02 Alexander Suglobov\nBranky Dánska: 34:33 Larsen\nRozhodčí: T. Favorin (FIN) - Laschowski (CAN), Meszynski (POL)\nVyloučení: 7:6\nDiváků: 3 960\n\nRusko: Sokolov - Kalinin, Ždan, Gusev, Turkovskij, Jerofejev, Proškin, Guskov, Vyšedkevič - Grigorenko, Dacjuk, Kovalčuk - Saprykin, Archipov, Frolov - Antipov, Zinovjev, Suglobov - Novoselcev, Soin, Semin.\n\nDánsko: P. Hirsch (32. J. Jensen) - D. Nielsen, Damgaard, Duus, Akesson, D. Jensen, Johnsen, Andreasen - J. Nielsen, Green, Staal - M. True, Degn, Monberg - Larsen, F. Nielsen, S. True - Nordby-Andersen, Grey, Molgaard.\n\n29. dubna 2003 (15:00) – Tampere (Tampereen jäähalli)\nBranky Dánska: 28:40 Larsen, 46:14 S. True\nBranky Švýcarska: 2:23 Conne, 5:49 Plüss, 23:35 Plüss, 34:19 Bezina, 47:59 Paterlini, 57:14 Aeschlimann\nRozhodčí: Šindler - Blümel (CZE), Meszynski (POL)\nVyloučení: 6:10 (1:1)\nDiváků: 7 208.\n\nDánsko: P. Hirsch - D. Nielsen, Damgaard, Duus, Akesson, D. Jensen, Johnsen, Andreasen - J. Nielsen, Green, Staal - M. True, Degn, Monberg - Larsen, F. Nielsen, S. True - Nordby-Andersen, Grey, Molgaard.\n\nŠvýcarsko: Bührer - Keller, Streit, Steinegger, Blindenbacher, Seger, Forster, Bezina, L. Gerber - Jeannin, Aeschlimann, Paterlini - P. Bärtschi, Plüss, Della Rossa – Jenni, Cereda, Fischer - Wichser, Conne, Christen.\n\n29. dubna 2003 (19:00) – Tampere (Tampereen jäähalli)\nBranky Ruska: 21:41 Alexandr Frolov, 28:51 Vladimir Antipov, 50:27 Ilja Kovalčuk\nBranky USA: 11:14 Adam Hall, 41:57 John Pohl\nRozhodčí: Matsuoka - Laschowski (CAN), Popovič (SVK)\nVyloučení: 9:9 (0:2, 1:0) + Zinovjev na 10 min.\nDiváků: 7 806\n\nRusko: Podomackij - Kalinin, Ždan, Jerofejev, Proškin, Gusev, Turkovskij, Guskov, Vyšedkevič - Grigorenko, Dacjuk, Kovalčuk - Antipov, Zinovjev, Suglobov - Saprykin, Archipov, Frolov - Novoselcev, Soin, Semin.\n\nUSA: Rogles - Mottau, Housley, Gruden, Fahey, Bouillon, Hauer, Leopold, Corvo - Brad Defauw, Hall, Craig Johnson - Kevin Miller, Cullen, Drury - Pohl, Reasoner, Dimitrakos - Peter Ferraro, Chris Ferraro, Fairchild.\n\n Kanada - Bělorusko 3:0 (2:0, 0:0, 1:0)\n\n26. dubna 2003 (16:00) – Turku (Elysée Arena)\nBranky Kanady: 12:13 Ryan Smyth, 17:40 Dany Heatley, 41:15 Mike Comrie\nBranky Běloruska: nikdo\nRozhodčí: Kurmann (SUI) - Brodnicki (GER), Kautto (FIN)\nVyloučení: 6:5.\nDiváků: 6 370\nKanada: Burke - Staios, Brewer, Heward, Bouwmeester, Dandenault, Rivet - Doan, Draper, Maltby - Carter, Kolanos, Heatley - Calder, Briere, Smyth - Marleau, Comrie, Horcoff.\n\nBělorusko: Šabanov - Staš, Chmyl, Jerkovič, Žurik, Alexejev, Kopat, Makrickij, Rjadinskij - D. Pankov, Kaljužnyj, Cypljakov - Kovaljov, Rasolko, Starostěnko – Strachov, Bekbulatov, Savilov - Jesaulov, Zadělenov, Čupric.\n\n26. dubna 2003 (20:00) – Turku (Elysée Arena)\nBranky Lotyšska: 12:58 Romanovskis\nBranky Švédska: 13:57 Peter Nordström, 16:28 Peter Nordström, 22:46 Thomas Rhodin\nRozhodčí: Favorin (FIN) - Linke (SUI), Lesňjak (SLO)\nVyloučení: 5:5 + Skrastinš 5 min a do konce utkání.\nDiváků: 6 759\n\nLotyšsko: Naumovs - Rekis, Redlihs, Lavinš, Sorokins, Skrastinš, Tribuncovs, Feldmanis, Ankipans - Macijevskis, Cipruss, Niživijs - Romanovskis, Fanduls, Pantelejevs - Semjonovs, Čubars, Kerčs - Širokovs, Sprukts, Tambijevs.\n\nŠvédsko: Tellqvist - Magnus Johansson, R. Sundin, Rhodin, M. Norström, Tärnström, D. Tjärnqvist - Hannula, Davidsson, Andersson - M. Tjärnqvist, Jönsson, Nordström – Nilson, Zetterberg, Axelsson - Höglund, Mathias Johansson, Renberg.\n\n27. dubna 2003 (16:00) – Turku (Elysée Arena)\nBranky Kanady: 2:25 Dany Heatley, 16:50 Cory Cross, 31:46 Dany Heatley, 45:42 Mike Comrie, 52:14 Daniel Brière, 52:42 Mike Comrie\nBranky Lotyšska: 12:14 Čubars\nRozhodčí: Schimm - Brodnicki (GER), Jakobsen (DEN)\nVyloučení: 4:1 (1:0)\nDiváků: 6 782\n\nKanada: Luongo - Brewer, Staios, Dandenault, Cross, Bouwmeester, Heward - Carter, Comrie, Smyth - Marleau, Doan, Maltby - Heatley, Briere, Calder - Draper, Horcoff, Rivet.\n\nLotyšsko: Irbe - Rekis, Redlihs, Skrastinš, Tribuncovs, Lavinš, Sorokins, Kerčs, Feldmanis - Macijevskis, Cipruss, Niživijs - Semjonovs, Čubars, Tambijevs – Romanovskis, Fanduls, Pantělejevs - Antipans, Sprukts, Širokovs.\n\n27. dubna 2003 (20:00) – Turku (Elysée Arena)\nBranky Švédska: 8:46 Daniel Tjärnqvist, 55:07 Jörgen Jönsson\nBranky Běloruska: 10:27 D. Pankov\nRozhodčí: Jonák (SVK) - Lešnjak (SLO), Linke (SUI)\nVyloučení: 3:8 (1:0)\nDiváků: 4 849\n\nŠvédsko: Tellqvist - R. Sundin, Magnus Johansson, M. Norström, Rhodin, D. Tjärnqvist, Tärnström - N. Andersson, Davidsson, Hannula - Nordström, J. Jönsson, M. Tjärnqvist - H. Zetterberg, Forsberg, Axelsson - Renberg, Mathias Johansson, Höglund.\n\nBělorusko: Mezin - Staš, Alexejev, Makrickij, Rjadinskij, Jerkovič, Chmyl, Žurik, Kopat - Kovaljov, Rasolko, Starostěnko - Jesaulov, Zadělenov, Čupric - D. Pankov, Kaljužnyj, V. Cyplakov - Strachov, Bekbulatov, Savilov.\n\n29. dubna 2003 (16:00) – Turku (Elysée Arena)\nBranky Běloruska: nikdo\nBranky Lotyšska: 16:10 Sorokins, 27:05 Skraštins, 34:05 Skraštins, 36:33 Skraštins\nRozhodčí: Kurmann - Linke (SUI), Jakobsen (DEN)\nVyloučení: 6:5 (0:1)\nDiváků: 10 250\n\nBělorusko: Mezin (36. Šabanov) - Jerkovič, Chmyl, Makrickij, Rjadinskij, Žurik, Kopat, Staš, Alexejev - D. Pankov, Kaljužnyj, V. Cyplakov - Jesaulov, Zadělenov, Čupric - Strachov, Bekbulatov, Savilov - Kovaljov, Rasolko, Starostěnko.\n\nLotyšsko: Naumovs - Skraštins, Redlihs, Rekis, Tribuncovs, Lavinš, Sorokins, Feldmanis - Macijevskis, Cipruss, Niživijs - Semjonovs, Čubars, Tambijevs – Romanovskis, Fanduls, Pantělejevs - Antipans, Sprukts, Širokovs.\n\n29. dubna 2003 (20:05) – Turku (Elysée Arena)\nBranky Švédska: 51:41 Peter Forsberg\nBranky Kanady: 10:47 Dany Heatley, 29:12 Daniel Brière, 49:00 Mathieu Dandenault\nRozhodčí: Looker (USA) - Lesnjak (SLO), Kautto (FIN)\nVyloučení: 7:8 (0:1)\nDiváků: 11 590\nŠvédsko: Salo - M. Norström, Rhodin, Tärnström, D. Tjärnqvist, Magnus Johansson, R. Sundin - Nordström, J. Jönsson, M. Tjärnqvist - Axelsson, Forsberg, H. Zetterberg – Höglund, M. Sundin, Renberg - Hannula, Davidsson, N. Andersson - Mathias Johansson.\n\nKanada: Burke - Brewer, Staios, Dandenault, Rivet, Bouwmeester, Heward, Cross - Doan, Draper, Maltby - Carter, Comrie, Smyth - Heatley, Briere, Reinprecht - Marleau, Horcoff, Calder - Kolanos.\n\n Česko - Slovinsko 5:2 (3:0, 2:1, 0:1)\n\n26. dubna 2003 (16:00) – Helsinky (Hartwall Arena)\nBranky Česka: 6:20 Radim Vrbata, 11:01 Michal Sup, 13:24 David Výborný, 32:07 Jiří Hudler, 35:24 Jaroslav Balaštík\nBranky Slovinska: 20:57 Rodman, 55:11 Por.\nRozhodčí: Dutil (CAN) - Hämäläinen (FIN), Guculja (BLR)\nVyloučení: 7:8\nDiváků: 12 001\n\nČesko: Roman Málek - Martin Richter, Jaroslav Špaček, Petr Kadlec, Jan Hejda, Pavel Trnka, Jaroslav Modrý - Jan Hlaváč , Josef Vašíček, Radim Vrbata - Radek Duda, Martin Straka, Michal Sup - Jaroslav Balaštík, Jaroslav Hlinka, Jindřich Kotrla - David Výborný, Jiří Hudler.\n\nSlovinsko: Glavič - Beslagič, Ciglenički, Zajc, Rebolj, Dervarič, Brodnik, Kranjc, Goličič - Razingar, Vnuk, Rodman - Zagar, Avguštinčič, Polončič - Terglav, Jan, Kontrenec - Rožič, Sivič, Por.\n\n26. dubna 2003 (20:00) – Helsinky (Hartwall Arena)\nBranky Rakouska: 35:58 Kalt\nBranky Finska: 8:07 Toni Lydman, 21:25 Toni Lydman, 30:57 Ville Peltonen, 39:16 Saku Koivu, 59:12 Teemu Selänne\nRozhodčí: Zacharov (RUS) - Semjonov (EST), Redding (USA)\nVyloučení: 5:5 (0:2)\nDiváků: 13 022\n\nRakousko: Dalpiaz - A. Lakos, Unterluggauer, Lukas, Doyle, Kasper, H. Hohenberger, P. Lakos - Kalt, Pöck, Setzinger - Trattnig, Lukas, Brandner - Perthaler, Szücs, M. Hohenberger - Salfi, Divis, Welser - Koch.\n\nFinsko: Nurminen - Timonen, Niinimaa, Nummelin, Väänänen, Lydman, Kiprusoff – Selänne, Koivu, Peltonen - Kallio, Jokinen, Hagman - Pirjetä, Pirnes, Eloranta – A. Miettinen, Santala, Rintanen - Ylönen.\n\n28. dubna 2003 (19:00) – Tampere (Tampereen jäähalli)\nBranky Finska: 3:58 Janne Niinimaa, 4:27 Aki-Petteri Berg, 11:57 Teemu Selänne, 17:49 Kimmo Timonen, 22:47 Mikko Eloranta, 30:42 Petteri Nummelin, 32:08 Esa Pirnes, 37:27 Teemu Selänne, 42:27 Tomi Kallio, 47:27 Lasse Pirjeta, 54:13 Tomi Kallio, 59:25 Esa Pirnes\nBranky Slovinska: nikdo\nRozhodčí: Šindler (CZE) - Coenen (NED), Popovič (SVK)\nVyloučení: 1:9 (5:0)\nDiváků: 7 800\n\nFinsko: Hurme - Timonen, Niinimaa, Nummelin, Berg, Lydman, Väänänen, Kiprusoff - Selänne, Koivu, Peltonen - Kallio, Jokinen, Hagman - Ylönen, Pirnes, Eloranta – A. Miettinen, Santala, Rintanen - Pirjetä.\n\nSlovinsko: Mohorič (33. Glavič) - Beslagič, Ciglenečki, Zajc, Rebolj, Dervarič, Brodnik, Kranjc, Goličič - Razingar, Vnuk, Rodman - Zagar, Avguštinčič, Polončič – Terglav, Jan, Kontrenec - Rožič, Šivič, Por.\n\n28. dubna 2003 (20:00) – Helsinky (Hartwall Arena)\nBranky Česko: 10:54 Pavel Trnka, 22:13 Martin Straka, 22:41 Radim Vrbata, 23:20 Radim Vrbata, 30:25 Martin Straka, 31:23 Jaroslav Špaček, 44:02 Jiří Hudler, 50:31 David Výborný\nBranky Rakouska: 47:05 Welser\nRozhodčí: T. Andersson (SWE) - Redding (USA), Makarov (RUS)\nVyloučení: 6:10 (3:1)\nDiváků: 7 724\n\nČesko: Tomáš Vokoun - Martin Richter, Jaroslav Špaček, Pavel Trnka, Jaroslav Modrý, Petr Kadlec, Jan Hejda - Radim Vrbata, Josef Vašíček, Jan Hlaváč - Jiří Hudler, Robert Reichel, David Výborný - Radek Duda, Martin Straka, Michal Sup - Jaroslav Balaštík, Jaroslav Hlinka, Jindřich Kotrla.\n\nRakousko: Prohaska (41. Suttnig) - Doyle, R. Lukas, H. Hohenberger, Kasper, Unterluggauer, A. Lakos, P. Lakos - Brandner, P. Lukas, Trattnig - M. Hohenberger, Szücs, Perthaler - Setzinger, T. Pöck, Koch - Salfi, R. Divis, Welser.\n\n29. dubna 2003 (20:00) – Helsinky (Hartwall Arena)\nBranky Slovinska: 35:57 Dervarič, 55:22 Jan\nBranky Rakouska: 14:32 Brandner, 29:14 Szücs, 35:25 M. Hohenberger, 42:30 Divis, 55:22 Doyle, 57:50 Pöck\nRozhodčí: Schimm (GER) - Hämälainen (FIN), Goculja (BEL)\nVyloučení: 3:5 (1:0)\nDiváků: 6 237\nSlovinsko: Glavič - Beslagič, Ciglenečki, Zajc, Rebolj, Dervarič, Brodnik, Kranjc, Goličič - Razingar, Vnuk, Rodman - Zagar, Avguštinčič, Polončič - Terglav, Jan, Kontrec - Rožič, Šivič, Por. Coach: Matjaž Sekelj.\n\nRakousko: Dalpiaz - A. Lakos, Unterluggauer, R. Lukas, Doyle, Kasper, H. Hohenberger, P. Lakos - Kalt, T. Pöck, Setzinger - Trattnig, P. Lukas, Brandner – Perthaler, Szücs, M. Hohenberger - Salfi, R. Divis, Welser - Koch.\n\n30. dubna 2003 (16:00) – Turku (Elysée Arena)\nBranky Česka: 32:01 Milan Hejduk, 52:25 Martin Straka\nBranky Finska: 15:44 Ville Peltonen\nRozhodčí: Looker (USA) - Brodnicki (GER), Jakobsen (DEN)\nVyloučení: 10:5 (0:0, 0:1)\nDiváků: 11 618\n\nČesko: Tomáš Vokoun, Petr Kadlec, Jan Hejda, Jaroslav Modrý, Tomáš Kaberle, Martin Richter, Jaroslav Špaček - Radek Duda, Martin Straka, Michal Sup - Radim Vrbata, Josef Vašíček, Jan Hlaváč - Milan Hejduk, Robert Reichel, David Výborný - Jaroslav Hlinka, Jiří Hudler, Jindřich Kotrla.\nFinsko: Pasi Nurminen - Kimmo Timonen, Janne Niinimaa, Petteri Nummelin, Aki-Petteri Berg, Toni Lydman, Ossi Vaananen, Marko Kiprusoff - Teemu Selänne, Saku Koivu, Ville Peltonen - Tomi Kallio, Olli Jokinen, Niklas Hagman - Lasse Pirjeta, Esa Pirnes, Mikko Eloranta - Antti Miettinen, Tommi Santala, Kimmo Rintanen.\n\n Slovensko – Finsko 5:1 (1:1, 0:0, 4:0)\n\n2. května 2003 (16:00) – Helsinky (Hartwall Arena)\nBranky Slovenska: 10:42 Richard Kapuš, 42:56 Ladislav Nagy, 50:57 Miroslav Šatan, 57:02 Miroslav Šatan, 58:33 Miroslav Hlinka\nBranky Finska: 3:51 Olli Jokinen\nRozhodčí: Dutil (CAN) – Karlsson (SWE), Laschowski (CAN)\nVyloučení: 8:6 (1:0, 1:0) + Niinima na 10 min.\nDiváků: 13 209\n\nSlovensko: Lašák – L’. Višňovský, Štrbák, Švehla, Lintner, Ivan Majeský, Suchý, Milo, L. Čierny – Pálffy, Stümpel, Zedník – Šatan, Kapuš, Bondra – Országh, M. Hlinka, Nagy – Radivojevič, Vaic, Sejna.\n\nFinsko: Nurminen - Timonen, Niinimaa, Nummelin, Berg, Lydman, Marko Kiprusoff, Väänänen - Selänne, Koivu, Peltonen - Kallio, Jokinen, Miettinen – Eloranta, Pirnes, Rintanen – Pirjetä, Ylönen, Hagman - Santala.\n\n2. května 2003 (20:00) – Helsinky (Hartwall Arena)\nBranky Česka: 23:40 Martin Straka, 27:18 Petr Kadlec, 27:39 Milan Hejduk, 32:08 Milan Hejduk, 59:17 Jaroslav Hlinka\nBranky Ukrajiny: 35:18 Borovnikov, 57:27 Šachrajčuk\nRozhodčí: Kurmann (SUI) - Jakobsen (DEN), Redding (USA)\nVyloučení: 5:6 (2:1)\nDiváků: 12 571\n\nČesko: Tomáš Vokoun - Jaroslav Modrý, Tomáš Kaberle, Petr Kadlec, Jan Hejda, Martin Richter, Jaroslav Špaček, Pavel Trnka - Milan Hejduk, Robert Reichel, David Výborný - Radek Duda, Martin Straka, Michal Sup - Radim Vrbata, Josef Vašíček (43. Jaroslav Balaštík), Jan Hlaváč - Jaroslav Hlinka, Jiří Hudler, Jindřich Kotrla.\n\nUkrajina: Karpenko - Zavalňuk, Ostruško, Klimenťjev, Srjubko, Timčenko, Gunko, Nikolajev - Procenko, Šachrajčuk, Livyněnko - Salnikov, Christič, Varlamov – Savenko, Bobrovnikov, Kasjančuk - Charčenko, Hniděnko, Bezčastnyj.\n\n3. května 2003 (16:00) – Helsinky (Hartwall Arena)\nBranky Německa: 9:58 Soccio, 12:03 T. Martinec, 24:45 Kunce, 27:46 Abstreiter, 40:52 Morczinietz\nBranky Rakouska: 31:53 Brandner.\nRozhodčí: Looker (USA) - Linke (SUI), Makarov (RUS)\nVyloučení: 4:5 (2:0)\nDiváků: 12 510\nNěmecko: Jonas - Kunce, Ehrhoff, J. Benda, Lüdemann, S. Goc, Retzer, Renz, Kopitz - T. Martinec, M. Reichel, M. Goc - Morczinietz, Soccio, Kathan - Felski, Abstreiter, Kreutzer - Lewandowski, Boos, Hommel.\n\nRakousko: Dalpiaz - Unterluggauer, A. Lakos, Doyle, R. Lukas, H. Hohenberger, Kasper, P. Lakos - Kalt, T. Pöck, Brandner - Trattnig, P. Lukas, Setzinger - Perthaler, Szücs, M. Hohenberger - Welser, R. Divis, Salfi - Koch.\n\n3. května 2003 (20:00) – Helsinky (Hartwall Arena)\nBranky Finska: 3:53 Kimmo Rintanen, 15:41 Kimmo Rintanen, 16:04 Niklas Hagman, 20:50 Kimmo Rintanen, 21:28 Niklas Hagman, 26:02 Teemu Selänne, 29:35 Teemu Selänne, 48:20 Kimmo Timonen, 56:18 Kimmo Rintanen\nBranky Ukrajiny: nikdo\nRozhodčí: Matsuoka (CAN) - Jakobsen (DEN), Redding (USA)\nVyloučení: 9:13 (2:0)\nDiváků: 13 174\n\nFinsko: Hurme - Timonen, Niinimaa, Nummelin, Berg, Lydman, Väänänen - Selänne, Koivu, Peltonen - Kallio, Jokinen, Rintanen - Eloranta, Pirnes, Hagman - Ylönen, Santala, Miettinen - Pirjetä.\n\nUkrajina: Simčuk (33. Karpenko) - Zavalňuk, Ostruško, Klimenťjev, Srjubko, Gunko, Timčenko, Nikolajev - Procenko, Šachrajčuk, Litvyněnko - Salnikov, Christič, Varlamov – Savenko, Bobrovnikov, Kasjančuk - Charčenko, Hniděnko, Bezsčastnyj.\n\n4. května 2003 (16:00) – Helsinky (Hartwall Arena)\nBranky Rakouska: 31:54 Welser\nBranky Slovenska: 3:18 Jozef Stümpel, 16:19 Ľubomír Višňovský, 30:16 Richard Kapuš, 31:17 Richard Zedník, 35:01 Peter Bondra, 46:16 Ladislav Nagy, 57:38 Žigmund Pálffy\nRozhodčí: Dutil (CAN) – Linke (SUI), Makarov (RUS)\nVyloučení: 7:10 (0:3)\nDiváků: 11 786\n\nRakousko: Prohaska - A. Lakos, Unterluggauer, R. Lukas, Doyle, P. Lakos, T. Pöck, Kasper - Kalt, P. Lukas, Brandner - Perthaler, Szücs, Salfi - Trattnig, Raimund Divis, M. Hohenberger - Setzinger, Koch, Welser.\n\nSlovensko: Staňa - Ľ. Višňovský, Štrbák, Švehla, Suchý, Lintner, Ivan Majeský, L. Čierny, Milo - Pálffy, Stümpel, Zedník - Šatan, Demitra, Bondra - Országh, M. Hlinka, Nagy - Radivojevič, Kapuš, Vaic.\n\n4. května 2003 (20:00) – Helsinky (Hartwall Arena)\nBranky Česka: 3:35 Jan Hlaváč , 29:05 Robert Reichel, 42:22 Jan Hlaváč , 49:41 David Výborný\nBranky Německa: nikdo\nRozhodčí: Matsuoka (CAN) - Karlsson (SWE), Laschowski (CAN)\nVyloučení: 7:6 - navíc Felski na 10. min.\nDiváků: 12 152\n\nČesko: Roman Málek - Jaroslav Modrý, Tomáš Kaberle, Petr Kadlec, Jan Hejda, Martin Richter, Jaroslav Špaček, Pavel Kolařík - Milan Hejduk, Robert Reichel, David Výborný - Radek Duda, Martin Straka, Michal Sup - Radim Vrbata, Josef Vašíček, Jan Hlaváč - Jaroslav Hlinka, Jiří Hudler, Jindřich Kotrla.\n\nNěmecko: Müller - Kunce, Ehrhoff, Lüdemann, S. Goc, Renz, S. Retzer - T. Martinec, M. Reichel, Kopitz - Kathan, M. Goc, Morczinietz - Kreutzer, Abstreit, Felski - Lewandowski, Boos, Hommel.\n\n5. května 2003 (20:00) – Helsinky (Hartwall Arena)\nBranky Česka: 16:30 Martin Straka, 27:42 Martin Straka, 30:09 David Výborný\nBranky Slovenska: 23:27 Ľubomír Višňovský, 37:15 Pavol Demitra, 53:54 Ladislav Nagy\nRozhodčí: Dutil - Redding (CAN), Karlsson (SWE)\nVyloučení: 8:10 (2:2) - navíc Radek Duda 5 min. a do konce utkání, Martin Richter - Žigmund Pálffy, Vladimír Országh 10 min.\nDiváků: 12 860\n\nČesko: Tomáš Vokoun - Petr Kadlec, Jan Hejda, Pavel Kolařík, Jaroslav Špaček, Jaroslav Modrý, Tomáš Kaberle, Martin Richter – Radek Duda, Martin Straka, Michal Sup - Radim Vrbata, Josef Vašíček, Jan Hlaváč - Milan Hejduk, Robert Reichel, David Výborný – Jaroslav Hlinka, Jiří Hudler, Jindřich Kotrla.\n\nSlovensko: Ján Lašák - Ľubomír Višňovský, Martin Štrbák, Róbert Švehla, Radoslav Suchý, Richard Lintner, Ivan Majeský, Ladislav Čierny, Dušan Milo - Žigmund Pálffy, Jozef Stümpel, Richard Zedník - Miroslav Šatan, Pavol Demitra, Peter Bondra - Vladimír Országh, Miroslav Hlinka, Ladislav Nagy – Branko Radivojevič, Richard Kapuš, Peter Sejna.\n\n6. května 2003 (16:00) – Helsinky (Hartwall Arena)\nBranky Ukrajiny: 49:48 Šachrajčuk, 54:36 Procenko\nBranky Rakouska: 22:58 Raimund Divis, 26:11 Raimund Divis, 32:50 Doyle, 44:59 M. Hohenberger, 59:37 M. Hohenberger.\nRozhodčí: Andersson (SWE) – Laschowski (CAN), Jakobsen (DEN)\nVyloučení: 6:5 (1:1, 0:1) + Christič 10 min - Doyle 5 min a do konce utkání.\nDiváků: 12 326\nUkrajina: Simčuk (38. Karpenko) - Zavalňuk, Ostruško, Srjubko, Klimenťjev, Gunko, Timčenko, Nikolajev - Procenko, Šachrajčuk, Litvyněnko – Varlamov, Christič, Kasjančuk - Savenko, Bobrovnikov, Salnikov - Charčenko, Hniděnko, Bezsčastnyj.\n\nRakousko: Dalpiaz - A. Lakos, Unterluggauer, R. Lukas, Doyle, P. Lakos, T. Pöck, Kasper - Kalt, P. Lukas, Brandner - Perthaler, Szücs, Salfi - Trattnig, Raimund Divis, M. Hohenberger - Setzinger, Koch, Welser.\n\n6. května 2003 (20:00) – Helsinky (Hartwall Arena)\nBranky Finska: 8:25 Ville Peltonen, 17:38 Petteri Nummelin\nBranky Německa: 4:25 Soccio, 22:23 Kreutzer\nRozhodčí: Kurmann – Linke (SUI), Makarov (RUS)\nVyloučení: 8:6 (2:0) + Janne Niinimaa na 10 min.\nDiváků: 13 289\n\nFinsko: Nurminen - Timonen, Niinimaa, Nummelin, Berg, Lydman, Väänänen, Helenius - Selänne, Koivu, Peltonen - Kallio, Jokinen, Rintanen - Pirjetä, Pirnes, Hagman – Virta, Ylönen, Eloranta - Santala.\n\nNěmecko: Jonas - Kunce, Ehrhoff, Benda, Lüdemann, S. Goc, S. Retzer, Renz – T. Martinec, M. Reichel, M. Goc - Morczinietz, Soccio, Kathan – Felski, Abstreiter, Kreutzer - Lewandowski, Boos, Hommel – Kopitz.\n\n Kanada – Dánsko 2:2 (1:2, 1:0, 0:0)\n\n2. května 2003 (16:00) – Turku (Elysée Arena)\nBranky Kanady: 4:39 Jay Bouwmeester, 39:05 Jay Bouwmeester\nBranky Dánska: 15:25 D. Jensen, 15:46 Molgaard\nRozhodčí: Jonák (SVK) – Kautto (FIN), Semjonov (EST)\nVyloučení: 8:5\nDiváků: 3 804\n\nDánsko: P. Hirsch - D. Nielsen, Damgaard, Duus, Akesson, D. Jensen, Johnsen, Andreasen - J. Nielsen, Green, Staal - M. True, Degn, Monberg - Larsen, F. Nielsen, S. True - Nordby-Andersen, Grey, Molgaard – Dresler.\n\nKanada: Burke - Brewer, Staios, Bouwmeester, Reinprecht, Rivet, Dandenault, Heward, Cross – Maltby Draper, Doan – Briere, Marleau, Heatley – Horcoff, Comrie, Carter – Calder, Kolanos, Smyth.\n\n2. května 2003 (20:05) – Turku (Elysée Arena)\nBranky Ruska: 18:29 Igor Grigorenko, 43:36 Ilja Kovalčuk\nBranky Švédska: 8:12 Henrik Zetterberg, 33:28 Jonas Höglund, 41:11 Jörgen Jönsson, 59:16 Mats Sundin\nRozhodčí: Šindler – Blümel (CZE), Goculja (BLR)\nVyloučení: 6:4 + Igor Grigorenko na 10 min.\nDiváků: 5 721\n\nRusko: Sokolov - Kalinin, Chavanov, Gusev, Turkovskij, Jerofejev, Proškin, Vyšedkevič, Ždan – Grigorenko, Dacjuk, Kovalčuk – Saprykin, Archipov, Frolov – Antipov, Zinovjev, Suglobov – Novoselcev, Kajgorodov, Soin.\n\nŠvédsko: Salo – Tärnström, D. Tjärnqvist, Magnus Johansson, R. Sundin, Rhodin, M. Norström, Gustafsson – M. Tjärnqvist, Forsberg, H. Zetterberg – Axelsson, M. Sundin, N. Andersson – Höglund, J. Jönsson, Nordström – Hannula, Davidsson, Renberg - Mathias Johansson.\n\n3. května 2003 (16:00) – Turku (Elysée Arena)\nBranky Švýcarska: 3:11 Fischer, 30:46 Forster, 45:15 Wichser, 49:55 Fischer\nBranky Lotyšska: 14:19 Fanduls, 22:07 Fanduls\nRozhodčí: Šindler – Blümel (CZE), Lesnjak (SLO)\nVyloučení: 3:5 (0:1)\nDiváků: 5 268\n\nŠvýcarsko: Bührer - Keller, Streit, Steinegger, Blindenbacher, Seger, Forster, L. Gerber - Bezina, Cereda, Fischer - Jeannin, Aeschlimann, Paterlini - P. Bärtschi, Plüss, Della Rossa - Christen, Conne, Wichser - Wirz.\n\nLotyšsko: Naumovs - Skraštins, Redlihs, Rekis, Tribuncovs, Lavinš, Sorokins, Feldmanis - Macijevskis, Cipruss, Niživijs - Semjonovs, Čubars, Tambijevs – Romanovskis, Fanduls, Pantělejevs - Širokovs, Sprukts, Kercs.\n\n3. května 2003 (20:05) – Turku (Elysée Arena)\nBranky Švédska: 8:28 Per-Johan Axelsson, 15:08 Peter Forsberg, 28:35 Per-Johan Axelsson, 41:42 Niklas Andersson, 43:17 Mikael Renberg, 47:54 Henrik Zetterberg, 59:13 Mats Sundin\nBranky Dánska: 10:01 Akesson\nRozhodčí: Schimm (GER) - Goculja (BLR), Kautto (FIN)\nVyloučení: 5:6 (1:0)\nDiváků: 5 061\n\nŠvédsko: Tellqvist - Tärnström, D. Tjärnqvist, Rhodin, M. Norström, Magnus Johansson, R. Sundin, Kronwall, P. Gustafsson - M. Tjärnqvist, Forsberg, H. Zetterberg – Höglund, J. Jönsson, Nordström - Axelsson, M. Sundin, N. Andersson - Hannula, Davidsson, Renberg.\n\nDánsko: P. Hirsch - D. Nielsen, Damgaard, Duus, Akesson, D. Jensen, Johnsen, Andreasen - J. Nielsen, Green, Staal - M. True, Degn, Monberg - Larsen, F. Nielsen, S. True - Nordby-Andersen, Grey, Molgaard - Dresler.\n\n4. května 2003 (16:00) – Turku (Elysée Arena)\nBranky Lotyšska: 40:15 Tambijevs, 51:31 Romanovskis\nBranky Ruska: 40:48 Alexandr Frolov\nRozhodčí: Schmimm (GER) - Lesnjak (SLO), Semjonov (EST)\nVyloučení: 3:5\nDiváků: 4 598\n\nLotyšsko: Irbe - Rekis, Tribuncovs, Skrastinš, Redlihs, Lavinš, Sorokins, Feldmanis – Tambijevs, Semjonovs, Kerčs - Macijevskis, Cipruss, Niživijs - Romanovskis, Fanduls, Pantelejevs - Ankipans, Sprukts, Širokovs - Čubars.\n\nRusko: Podomackij - Chavanov, Kalinin, Gusev, Turkovskij, Jerofejev, Proškin, Guskov, Vyšedkevič - Grigorenko, Dacjuk, Kovalčuk - Saprykin, Archipov, Frolov – Antipov, Zinovjev, Suglobov - Novoselcev, Kaigorodov, Soin.\n\n4. května 2003 (20:00) – Turku (Elysée Arena)\nBranky Kanady: 32:16 Anson Carter, 46:29 Shawn Horcoff\nBranky Švýcarska: nikdo\nRozhodčí: Favorin (FIN) – Blümel (CZE), Goculja (BLR)\nVyloučení: 6:6 (1:0)\nDiváků: 4 634\n\nKanada: Luongo - Staios, Brewer, Rivet, Bouwmeester, Heward, Cross, Dandenault – Smyth, Comrie, Carter – Horcoff, Reinprecht, Maltby - Marleau, Briere, Heatley - Calder, Draper, Doan – Kolanos.\n\nŠvýcarsko: Bührer - Streit, Keller, Steinegger, Blindenbacher, L. Gerber, Fischer, Seger, Forster - Jenni, Cereda, Della Rossa - Aeschlimann, Jeannin, Wichser – Bezina, Plüss, Fischer – Wirz, Conne, Paterlini.\n\n5. května 2003 (20:00) – Turku (Elysée Arena)\nBranky Ruska: 4:46 Alexandr Frolov, 58:01 Denis Archipov\nBranky Kanady: 7:56 Shane Doan, 27:58 Kirk Maltby, 35:56 Daniel Brière, 40:34 Kirk Maltby, 52:51 Shane Doan\nRozhodčí: Looker (USA) – Kautto (FIN), Blümel (CZE)\nVyloučení: 9:8 (1:2, 0:1)\nDiváků: 5 464\n\nRusko: Podomackij - Chavanov, Kalinin, Gusev, Turkovskij, Jerofejev, Proškin, Guskov, Vyšedkevič - Grigorenko, Dacjuk, Kovalčuk - Saprykin, Archipov, Frolov – Antipov, Zinovjev, Suglobov - Novoselcev, Soin, Semin.\n\nKanada: Burke - Staios, Brewer, Bouwmeester, Heward, Cross, Dandenault, Rivet – Maltby, Draper, Doan – Briere, Marleau, Carter - Smyth, Comrie, Heatley – Horcoff, Kolanos, Calder – Reinprecht.\n\n6. května 2003 (16:00) – Turku (Elysée Arena)\nBranky Dánska: 25:50 Grey, 26:55 Degn\nBranky Lotyšska: 24:03 Kerčs, 33:45 Širokovs, 40:50 Pantelejevs, 51:06 Kerčs\nRozhodčí: Favorin (FIN) – Lesnjak (SLO), Semjonov (EST)\nVyloučení: 8:8 + Nordby-Andersen na 10 min.\nDiváků: 5 426\n\nDánsko: P. Hirsch - D. Nielsen, Damgaard, Duus, Akesson, D. Jensen, Andreasen, Johnsen – M. True, Green, Monberg – Larsen, Degn, S. True – Grey, F. Nielsen, Molgaard – Dresler, Nordby-Andersen.\n\nLotyšsko: Irbe - Rekis, Tribuncovs, Lavinš, Sorokins, Skrastinš, Redlihs, Feldmanis – Tambijevs, Semjonovs, Kerčs - Romanovskis, Fanduls, Pantelejevs - Macijevskis, Cipruss, Niživijs - Ankipans, Čubars, Širokovs - Sprukts.\n\n6. května 2003 (20:05) – Turku (Elysée Arena)\nBranky Švýcarska: 12:38 Plüss, 14:21 Plüss\nBranky Švédska: 8:21 Mats Sundin, 24:18 Dick Tärnström, 43:27 Mikka Hanula, 47:16 Jörgen Jönsson, 50:01 Peter Nordström\nRozhodčí: Šindler (CZE) – Kautto (FIN), Goculja (BLR)\nVyloučení: 6:6 (1:1) + Axelsson na 10 min.\nDiváků: 5 703\n\nŠvýcarsko: Weibel - L. Gerber, Bezina, Steinegger, Blindenbacher, Streit, Keller, Seger, Forster - Jeannin, Aeschlimann, Paterlini – Wirz, Cereda, P. Fischer – Bärtschi, Plüss, Della Rossa – Christen, Conne, Wichser.\n\nŠvédsko: Tellqvist - Kronwall, Tärnström, Rhodin, M. Norström, Magnus Johansson, R. Sundin, P. Gustafsson - M. Tjärnqvist, Forsberg, H. Zetterberg - Höglund, J. Jönsson, Nordström – Renberg, M. Sundin, Axelsson - Hannula, Davidsson, N. Andersson – Mathias Johansson.\n Kanada – Německo 3:2pp (1:0, 1:0, 0:2 – 1:0)\n\n7. května 2003 (16:00) – Turku (Elysée Arena)\nBranky Kanady: 3:04 Ryan Smyth, 32:43 Daniel Brière, 60:37 Eric Brewer\nBranky Německa: 44:31 Kopitz, 54:00 Kreutzer\nRozhodčí: Šindler (CZE) – Hämäläinen (FIN), Makarov (RUS)\nVyloučení: 8:6 (2:0)\nDiváků: 5 953.\n\nKanada: Burke - Brewer, Staios, Bouwmeester, Cross, Heward, Rivet, Dandenault – Heatley, Briere, Marleau – Horcoff, Reinprecht, Calder – Smyth, Comrie, Carter – Maltby, Draper, Doan – Kolanos.\n\nNěmecko: Müller - Ehrhoff, Kunce, Benda, S. Retzer, Renz, S. Goc - T. Martinec, M. Reichel, M. Goc - Kathan, Soccio, Morczinietz – Kopitz, Abstreiter, Kreutzer - Lewandowski, Boos, Hommel.\n\n7. května 2003 (17:00) – Helsinky (Hartwall Arena)\nBranky Slovenska: 27:36 Richard Kapuš, 39:13 Miroslav Šatan, 41:03 Miroslav Šatan\nBranky Švýcarska: 14:28 Plüss\nRozhodčí: Matsuoka (CAN) – Redding (USA), Karlsson (SWE)\nVyloučení: 7:4 (1:1, 1:0)\nDiváků: 12 723\n\nSlovensko: Lašák - Višňovský, Štrbák, Švehla, Suchý, Lintner, Majeský, Čierny, Milo - Pálffy, Stümpel, Zedník - Šatan, Demitra, Bondra - Országh, M. Hlinka, Nagy – Radivojevič, Kapuš, Vaic.\n\nŠvýcarsko: Bührer - Seger, Forster, Streit, Keller, L. Gerber, Bezina, Steinegger, Blindenbacher, - Jeannin, Aeschlimann, Paterlini – Wirz, Cereda, P. Fischer – Wichser, Conne, Christen - Bärtschi, Plüss, Della Rossa.\n\n7. května 2003 (20:00) – Turku (Elysée Arena)\nBranky Česka: 16:26 Jan Hlaváč , 29:01 Milan Hejduk, 36:28 Jaroslav Hlinka\nBranky Ruska: nikdo\nRozhodčí: T. Andersson (SWE) - Kautto (FIN), Popovič (SVK)\nVyloučení: 3:4 (2:0, 1:0)\nDiváků: 6 401\n\nČesko: Tomáš Vokoun - Petr Kadlec, Jan Hejda, Jaroslav Modrý, Tomáš Kaberle, Pavel Kolařík, Jaroslav Špaček - Milan Hejduk, Martin Straka, Jan Hlaváč - Radim Vrbata, Robert Reichel, David Výborný - Radek Duda, Josef Vašíček, Michal Sup - Jaroslav Hlinka, Jiří Hudler, Jindřich Kotrla.\n\nRusko: Maxim Sokolov (37. Jegor Podomackij) - Alexander Chavanov, Dmitrij Kalinin, Sergej Gusev, Vasilij Turkovskij, Dmitrij Jerofejev, Vitalij Proškin, Alexander Guskov, Sergej Vyšedkevič - Igor Grigorenko, Pavel Dacjuk, Ilja Kovalčuk - Oleg Saprykin, Denis Archipov, Alexandr Frolov - Vladimir Antipov, Sergej Zinovjev, Alexander Soglubov - Ivan Novoselcev, Sergej Soin, Alexandr Sjomin.\n\n7. května 2003 (21:00) – Helsinky (Hartwall Arena)\nBranky Švédska: 4:45 Mats Sundin, 28:04 Jörgen Jönsson, 29:27 Peter Forsberg, 37:20 Jonas Höglund, 48:22 Peter Forsberg, 55:06 Per-Johan Axelsson\nBranky Finska: 7:31 Teemu Selänne, 9:13 Teemu Selänne, 18:35 Tomi Kallio, 25:26 Kimmo Rintanen, 26:44 Teemu Selänne\nRozhodčí: Looker (USA) - Laschowski (CAN), Blümel (CZE)\nVyloučení: 8:4 (2:3) + Mikko Eloranta na 10 min.\nDiváků: 13 441\n\nŠvédsko: Salo (27. Tellqvist) - Tärnström, D. Tjärnqvist, Rhodin, M. Norström, Magnus Johansson, R. Sundin, Kronwall - M. Tjärnqvist, Forsberg, H. Zetterberg - Höglund, J. Jönsson, Nordström - Renberg, M. Sundin, Axelsson - Hannula, Davidsson, N. Andersson - Mathias Johansson.\n\nFinsko: Hurme (41. Nurminen) - Timonen, Niinimaa, Nummelin, Berg, Lydman, Väänänen, Helenius - Selänne, Koivu, Peltonen - Kallio, Jokinen, Rintanen - Eloranta, Ylönen, Hagman - Virta, Santala, Miettinen - Pirjetä.\n\n Česko - Kanada 4:8 (0:1, 2:2, 2:5)\n\n9. května 2003 (17:00) – Helsinky (Hartwall Arena)\nBranky Česka: 34:30 Robert Reichel, 39:32 Robert Reichel, 42:04 Milan Hejduk, 57:08 Radek Duda\nBranky Kanady: 10:34 Shane Doan, 23:57 Dany Heatley, 29:39 Jay Bouwmeester, 43:20 Kyle Calder, 48:41 Dany Heatley, 52:53 Shawn Horcoff, 57:45 Mathieu Dandenault, 58:25 Dany Heatley\nRozhodčí: T. Andersson - Karlsson (SWE), Redding (USA)\nVyloučení: 4:7 (1:1)\nDiváků: 12 924\n\nČesko: Tomáš Vokoun (30. Roman Málek) - Petr Kadlec, Jan Hejda, Jaroslav Modrý, Tomáš Kaberle, Pavel Kolařík, Jaroslav Špaček – Milan Hejduk, Martin Straka, Jan Hlaváč - Jaroslav Hlinka, Robert Reichel, David Výborný - Radek Duda, Josef Vašíček, Michal Sup – Radim Vrbata, Jiří Hudler, Jindřich Kotrla - od 21. min Jaroslav Balaštík.\n\nKanada: Sean Burke (29. Roberto Luongo) - Steve Staios, Eric Brewer, Mathieu Dandenault, Cory Cross, Craig Rivet, Jay Bouwmeester, Jamie Heward - Shane Doan, Kris Draper, Kirk Maltby - Dany Heatley, Steven Reinprecht, Daniel Brière - Anson Carter, Mike Comrie, Ryan Smyth - Kyle Calder, Patrick Marleau, Shawn Horcoff, Kris Kolanos.\n\n9. května 2003 (21:00) – Helsinky (Hartwall Arena)\nBranky Slovenska: 37:39 Peter Bondra\nBranky Švédska: 18:40 Mikka Hanula, 38:30 Mats Sundin, 41:53 Mats Sundin, 59:23 Henrik Zetterberg\nRozhodčí: Looker (USA) - Hämäläinen (FIN), Laschowski (CAN)\nVyloučení: 5:6 (1:0)\nDiváků: 13 117\n\nSlovensko: Lašák - L. Višňovský, Štrbák, Švehla, Suchý, Lintner, Milo, Čierny, Majeský - Pálffy, Stümpel, Bondra - Šatan, Demitra, Zedník - Országh, M. Hlinka, Nagy - Radivojevič, Kapuš, Sejna.\n\nŠvédsko: Tellqvist - Tärnström, D. Tjärnqvist, Rhodin, M. Norström, Magnus Johansson, R. Sundin, Kronwall, Mathias Johansson - M. Tjärnqvist, Forsberg, H. Zetterberg - Höglund, J. Jönsson, Nordström - Renberg, M. Sundin, Axelsson - Hannula Davidsson, N. Andersson.\n Kanada - Švédsko 3:2pp (1:2, 0:0, 1:0 - 1:0)\n\n11. května 2003 (17:00) – Helsinky (Hartwall Arena)\nBranky Kanady: 19:17 Shawn Horcoff, 49:03 Shane Doan, 73:49 Anson Carter\nBranky Švédska: 10:17 Mattias Tjärnqvist, 18:39 Per-Johan Axelsson\nRozhodčí: Šindler - Blümel (CZE), Hämäläinen (FIN)\nVyloučení: 5:7\nDiváků: 13 383\n\nKanada: Luongo - Staios, Brewer, Dandenault, Cross, Rivet, Bouwmeester, Heward - Doan, Draper, Maltby - Heatley, Reinprecht, Briere - Carter, Comrie, R. Smyth - Calder, Marleau, Horcoff - Kolanos.\n\nŠvédsko: M. Tellqvist - Tärnström, D. Tjärnqvist, Rhodin, M. Norström, Magnus Johansson, R. Sundin - M. Tjärnqvist, Forsberg, Zetterberg - Höglund, J. Jönsson,Nordström - Renberg, M. Sundin, Axelsson - Hannula, Davidsson, N. Andersson.\n Česko - Slovensko 2:4 (1:2, 1:1, 0:1)\n\n10. května 2003 (17:00) – Helsinky (Hartwall Arena)\nBranky Česka: 15:31 Jan Hlaváč , 20:37 Robert Reichel\nBranky Slovenska: 13:18 Miroslav Šatan, 19:03 Jozef Stümpel, 25:20 Peter Bondra, 57:31 Pavol Demitra\nRozhodčí: Matsuoka (CAN) - Redding (USA), Karlsson (SWE)\nVyloučení: 4:4 (2:2)\nDiváků: 13 324\n\nČesko: Tomáš Vokoun - Petr Kadlec, Jan Hejda, Tomáš Kaberle, Jaroslav Modrý, Pavel Kolařík, Jaroslav Špaček - Milan Hejduk, Martin Straka, Jan Hlaváč - Jaroslav Balaštík, Josef Vašíček, Jindřich Kotrla - Jaroslav Hlinka, Robert Reichel, David Výborný – Milan Michálek, Jiří Hudler, Michal Sup - od 44. min. Radim Vrbata.\n\nSlovensko: Ján Lašák - Róbert Švehla, Radoslav Suchý, Ľubomír Višňovský, Martin Štrbák, Richard Lintner, Dušan Milo, Ivan Majeský, Ladislav Čierny - Miroslav Šatan, Pavol Demitra, Peter Bondra - Žigmund Pálffy, Jozef Stümpel, Richard Zedník - Vladimír Országh, Miroslav Hlinka, Ladislav Nagy – Branko Radivojevič, Richard Kapuš, Peter Sejna.\n\n USA – Slovinsko 7:2 (3:2, 3:0, 1:0)\n\n2. května 2003 (15:00) – Tampere (Tampereen jäähalli)\nBranky USA: 0:42 Matt Cullen, 15:22 Adam Hall, 16:59 Brett Hauer, 21:46 John Pohl, 22:59 Phil Housley, 34:05 Kelly Fairchild, 44:49 Ted Drury\nBranky Slovinska: 7:02 Razingar, 18:07 Razingar\nRozhodčí: Zacharov (RUS) – Coenen (NED), Meszynski (POL)\nVyloučení: 6:8 (2:1)\nDiváků: 2 348\n\nSlovinsko: Kristan - Krajnc, Ciglenečki, Beslagič, Rebolj, Dervarič, Brodnik, Zajc – Rožič, Vnuk, Polončič – Razingar, Pretnar, Rodman – Terglav, Jan, Kontrec – Terlikar, Goličič, Por.\n\nUSA: Ryan Miller - Fahey, Gruden, Hauer, Bouillon, Corvo, Leopold, Housley, Mottau - Kevin Miller, Cullen, Ted Drury - Pohl, Reasoner, Dimitrakos - Peter Ferraro, Chris Ferraro, Fairchild - Craig Johnson, Hall, Brad Defauw.\n\n2. května 2003 (19:00) – Tampere (Tampereen jäähalli)\nBranky Běloruska: 10:09 Kaljužnyj, 17:56 V. Cyplakov, 51:43 Rasolko\nBranky Japonska: 17:04 Kawašima\nRozhodčí: Andersson (SWE) – Hämäläinen (FIN), Popovič (SVK)\nVyloučení: 8:7 (0:1)\nDiváků: 2 473\n\nBělorusko: Šabanov - Jerkovič, Chmyl, Žurik, Kopat, Makrickij, Rjadinskij, Staš, Alexejev - D. Pankov, Kaljužnyj, V. Cyplakov - Strachov, Bekbulatov, Savilov - Jesaulov, Zadělenov, Čupric - Kovaljov, Rasolko.\n\nJaponsko: Nihei - Oširo, K. Ito, Daikawa, Kawašima, Sugawara, Kawaguči, Jamazaki - M. Ito, Kabajama, Yule – Kon, Tecuja Saitó, Suzuki - Kuwabara, Sakurai, Kobajaši – Takeši Saitó, Obara, Učijama – Masuko.\n\n3. května 2003 (15:00) – Tampere (Tampereen jäähalli)\nBranky Japonska: 6:12 Kuwabara, 12:22 M. Ito, 46:42 M. Ito\nBranky Slovinska: 37:06 Vnuk, 48:29 Vnuk, 49:23 Jan\nRozhodčí: Jonák (SVK) – Brodnicki (GER), Meszynski (POL)\nVyloučení: 6:4 (1:2)\nDiváků: 3 058\n\nJaponsko: Nihei - Oširo, K. Ito, Daikawa, Kawašima, Jamazaki, Kawaguči, Sugawara - M. Ito, Kabajama, Yule – Kon, Tecuja Saitó, Suzuki - Kuwabara, Sakurai, Kobajaši - Takeši Saitó, Sasaki, Učijama – Masuko.\n\nSlovinsko: Glavič - Krajnc, Zajc, Beslagič, Rebolj, Dervarič, Brodnik – Rožič, Vnuk, Polončič – Razingar, Pretnar, Rodman – Terglav, Jan, Kontrec – Terlikar, Goličič, Por - Žagar, Avguštinčič.\n\n3. května 2003 (19:00) – Tampere (Tampereen jäähalli)\nBranky USA: 5:43 Ted Drury, 19:36 John Pohl, 29:35 Jordan Leopold, 39:17 Adam Hall\nBranky Běloruska: 8:47 V. Cyplakov, 10:09 Strachov\nRozhodčí: Kurmann (SUI) - Coenen (NED), Popovič (SVK)\nVyloučení: 2:7 (3:1)\nDiváků: 3 088\n\nUSA: Ryan Miller - Fahey, Gruden, Corvo, Leopold, Housley, Mottau, Hauer, Bouillon – Kevin Miller, Cullen, T. Drury - Peter Ferraro, Chris Ferraro, Fairchild - Craig Johnson, Hall, Brad Defauw - Pohl, Reasoner, Dimitrakos.\n\nBělorusko: Šabanov - Jerkovič, Chmyl, Žurik, Kopat, Rjadinskij, Makrickij, Staš, Alexejev - D. Pankov, Kaljužnyj, V. Cyplakov - Strachov, Bekbulatov, Zavilov - Jesaulov, Zadělenov, Karaha - Kovaljov, Rasolko, Kascicyn.\n\n5. května 2003 (15:00) – Tampere (Tampereen jäähalli)\nBranky Slovinska: 6:42 Vnuk, 33:06 Jan, 57:51 Razingar\nBranky Běloruska: 10:15 Kascicyn, 17:15 V. Cyplakov, 24:43 Makrickij, 36:16. Zadělenov\nRozhodčí: Matsuoka (CAN) – Coenen (NED), Hämäläinen (FIN)\nVyloučení: 8:12 (1:2, 0:1) + Brodnik – Žurik (BLR) 10 min.\nDiváků: 2 351\n\nSlovinsko: Glavič - Krajnc, Ciglenečki, Beslagič, Rebolj, Dervarič, Brodnik, Zajc – Razingar, Vnuk, Rodman – Žagar, Pretnar, Polončič – Terglav, Jan, Kontrec – Terlikar, Avguštinčič, Por – Goličič.\n\nBělorusko: Mezin - Jerkovič, Chmyl, Žurik, Staš, Makrickij, Rjadinskij – V. Cyplakov, Kaljužnyj, D. Pankov - Strachov, Bekbulatov, Zavilov – Čupric, Kascicyn, Zadělenov - Jesaulov, Aleksejev, Kovaljov – Karaha.\n\n5. května 2003 (19:00) – Tampere (Tampereen jäähalli)\nBranky Japonska: 26:48 Tecuja Saitó\nBranky USA: 3:13 Peter Ferraro, 23:04 Craig Johnson, 33:23 Kelly Fairchild, 36:06 Kelly Fairchild, 46:39 Brad Defauw, 48:25 Marty Reasoner, 50:33 Kelly Fairchild, 52:04 Craig Johnson\nRozhodčí: Zacharov (RUS) – Brodnicki (GER), Popovič (SVK)\nVyloučení: 8:4 (0:2)\nDiváků: 3 092\n\nJaponsko: Nihei (53. Haruna) - Oširo, K. Ito, Daikawa, Kawašima, Jamazaki, Kawaguči, Sugawara - M. Ito, Kabajama, Yule – Kon, Tecuja Saitó, Suzuki - Kuwabara, Sakurai, Kobajaši - Takeši Saitó, Sasaki, Učijama – Masuko.\n\nUSA: Rogles (49. Rhodes) - Fahey, Gruden, Corvo, Leopold, Housley, Mottau, Hauer, Bouillon - Kevin Miller, Cullen, T. Drury - Peter Ferraro, Chris Ferraro, Fairchild - Craig Johnson, Hall, Brad Defauw - Pohl, Reasoner, Dimitrakos.\n\n\n\n"}
{"id": "92177", "url": "https://cs.wikipedia.org/wiki?curid=92177", "title": "The Rainbow", "text": "The Rainbow\n\nThe Rainbow je britská filmová adaptace románu D. H. Lawrence Duha. Natočil ji známý kontroverzní britský režisér Ken Russell v roce 1989. Snímek trvá 113 minut a pro otevřeně erotické scény byl ve většině států promítán pouze divákům starším osmnácti let.\n\nFilm se odehrává na přelomu 19. a 20. století a vypráví příběh mladé velšské dívky Ursuly Brangwen (Sammi Davis), která se v dětství marně snažila chytit duhu a stále směřuje za uspokojením svých snů, jak to jen jde. Pochází z movité rodiny, ale ráda by se živila sama. Nastupuje jako učitelka do přeplněné londýnské školy, kde je konfrontována s tvrdou realitou.\n\nSložité je i její sexuální dospívání. Nejprve ji svede její učitelka tělocviku Winifred (Amanda Donohoe), která se jí snaží znechutit lásku k mužům. Ursula však Winifred seznámí se svým bohatým strýcem Henrym (David Hemmings) a nevěřícně sleduje, jak Winifred svede tentokrát Henryho a zanedlouho se za něj provdá. Ursula se zamiluje do mladého důstojníka polského původu Antona Skrebenského (Paul McGann), jenž ji i učiní ženou. Jeho naléhání po svatbě však oslyší, vztah ukončí a vydá se za dalším hledáním životního štěstí.\n\n"}
{"id": "92178", "url": "https://cs.wikipedia.org/wiki?curid=92178", "title": "Justinus I.", "text": "Justinus I.\n\nJustinus I. (450 poblíž Naissu – 1. srpna 527 Konstantinopol) byl východořímským císařem v letech 518–527 a současně zakladatelem justiniánské dynastie (518–578 resp. 602).\n\nJustinus se narodil kolem roku 450 v okolí Naissu jako syn rolníků. V roce 470 přišel do Konstantinopole, kde vstoupil do armády. Zúčastnil se války s Peršany a obzvlášť se vyznamenal během isaurské války. Později povýšil na velitele císařské gardy (Exkubiton). Po smrti císaře Anastasia v roce 518 se Justinus dokázal prosadit proti ostatním kandidátům a v osmašedesáti letech nastoupil na trůn. Přitom se ukázal jako velice schopný a zároveň zcela bezzásadový. Již na počátku Justinovy vlády působil jako jeho rádce jeho velmi vzdělaný synovec a pozdější nástupce Justinián.\n\nVe vztazích s církví stavěl především na diplomacii. Korespondencí s papežem Hormisdem se mu podařilo urovnat akakiánské schizma. Tím bylo dáno jasně najevo, že znovu posílená východořímská říše nyní opět projevuje intenzivnější zájem o záležitosti na západě. V následujícím období pak církev vedená papežem Janem I. přijala zprostředkující roli mezi císařem a ostrogótským králem Theodorichem, která však selhala, když Theodorich nechal papeže zatknout kvůli obvinění, že se spojil s Římany.\n\nVztahy s Ostrogóty se později ještě zhoršily, když byla na Theodorichově dvoře poražena sílící procísařská strana. V této souvislosti je také nutné vidět popravu filozofa Boëthia. Současně byli od roku 523 na východě pronásledováni ariáni, což bylo v Ravenně přijímano s nelibostí, neboť Ostrogóti vyznávali ariánství.\n\nDoba Justinovy vlády se ne naposledy vyznačovala bojem proti Peršanům na východní hranici. Již předtím existovalo latentní napětí mezi oběma říšemi (kromě jiného kvůli neúspěchu jednání o adopci pozdějšího perského krále Husrava I. Justinem), které vyústilo někdy v letech 525/526 v boje na Kavkaze, především v oblasti Lazika. Válka však byla nerozhodná a měla pokračovat i po Justinově smrti.\n\nK úspěchům lze řadit skutečnost, že se podařilo rozšířit křesťanství na území dnešního Jemenu. Dobré vztahy byly udržovány rovněž s arabskými a kavkazskými příhraničními kmeny. Navíc vpádům Slovanů a Avarů na Balkán se Římané v této době ještě dokázali bez obtíži ubránit.\n\nCísař zemřel 1. srpna 527. Nástupcem se stal jeho synovec Justinián I., během jehož vlády došlo k urychlení transformace římského antického státu ve středověkou byzantskou říši. Justinova stejně jako Anastasiova vláda položila základ k pozdějšímu opětovnému rozmachu říše. Nelze ovšem přehlížet skutečnost, že za většinou rozhodnutí nevzdělaného, ale prakticky uvažujícího císaře stál Justinián, který měl na svého strýce už dlouho před jeho smrtí značný vliv. To Justinovi ostatně vytýká také historik Prokopios z Kaisareie.\n\nJelikož Justinus pocházel z Illyrika, byl také jedním z posledních římských císařů, jehož rodným jazykem byla latina. Jeho údajně špatná řečtina vyvolávala posměch, protože podle Prokopia měl prý k psaní vlastního jména potřebovat šablonu.\n\n\n"}
{"id": "92179", "url": "https://cs.wikipedia.org/wiki?curid=92179", "title": "Chříčský potok", "text": "Chříčský potok\n\nChříčský potok, dříve zvaný Chrastnice, je malý potok v okrese Plzeň-sever, levostranný přítok Berounky.\n\nPotok pramení uprostřed polí 1 km severozápadně od Chříče, v lokalitě U pustého rybníka v nadmořské výšce 414 m. Teče křovinatou mezí jihovýchodním směrem ke Chříči, před silnicí spojující Chříč se Slatinou přijímá zleva bezejmenný přítok a stáčí se obloukem k jihu. Do první poloviny 20. století napájel potok návesní rybník, v současnosti protéká středem Chříče v podzemí. Rybník, který dříve sloužil pro ledování Chříčskému pivovaru, byl zasypán a na jeho místě je dnes pomník a parkoviště.\n\nZa vsí pokračuje tok jihozápadním směrem, na jeho obou březích jsou významné stopy eroze po provozování bývalé motokrosové traťi. Chříčský potok se klikatí hlubokým zalesněným údolím, jehož dno převyšuje okolní terén o 80 metrů. Údolí se po 2 km náhle otevírá do údolí Berounky, jejíž niva je posledním úsekem toku. Chříčský potok ústí pod Dubjany do Berounky na jejím 84. říčním kilometru v nadmořské výšce 257 m.\n\nV místě průtoku potoku obcí Chříč je koryto silně znečištěno černou skládkou, která zde vznikla v průběhu 70.-90. let 20. století. Kromě pneumatik a běžného komunálního odpadu zde lze objevit sudy s neznámou chemikálií a součásti zemědělských strojů. Voda v potoku silně zapáchá především v teplých měsících.\n"}
{"id": "92180", "url": "https://cs.wikipedia.org/wiki?curid=92180", "title": "Sekenenre", "text": "Sekenenre\n\nSekenenre Tao (česky Statečný) byl egyptský faraon 17. dynastie. Přesná doba jeho vlády není známa, vládl přibližně kolem roku 1560 př. Kr.\n\nSekenenre Tao byl pouze králem Horního Egypta se sídlem ve Vesetu, Severní část Dolní Egypt byl již skoro jedno století pod nadvládou Hyksósů. Faraon Tao udržoval určitou protiváhu vůči Hyksóské vládě, sídlíci v Avarisve východní části nilské delty, i když jim odváděl povinné daně. Byly to jednak diplomatické výměny vzkazů a pokynů mezi oběma vladaři ale také četné vojenské aktivity, které se množily již od vlády jeho předchůdce Intefa VII. (Nubkheperre Intef). <br>\nV historickém povědomí následných generací se uchovaly události bojů o opětné sjednocení Egypta od Hyxoské nadvlády v úrodném Dolním Egyptě. Zachoval se zápis v Papyrusu Sallier 1, kde se popisuje jedna vzájemná korespondence mezi vládcem v Avaris Apopim a Tao Seqenerem ve Vesetu, v bibliografii uváděná jako povídka “\"O sporu mezi Sekenenrea a Apopiho\"” (v překladu):\nSekenenre tento dopis pochopil jako záminku k rozpoutání války. Podílel na aktivním diplomatickém pózování, které přesahovalo pouhé výměny urážek s asijským vládcem na severu. Vedl vojenské potyčky proti Hyksósu a patrně v nich také zemřel, jak lze usoudit z hlubokých zranění jeho lebky, potvrzené na nalezené mumii v Dér el-Bahrí, uložené v Egyptském Muzeu v Káhiře. Vojenské střety mezi oběma oblastmi pokračovaly i v další generaci za krále Kamose a skončily vypuzením Hyxsósů v počátku 18. dynastie za vlády faraona Ahmose I.\n\nMumie Sekenenrea byla nalezena v roce 1881 Brugschem a Masperem v hrobce královny z 18. dynastie Inhapi (asi vedlejší manželka Ahmose I.) v Dér el-Bahrí, kde byly již dříve uloženy ostatky Amenhotepa I.. Pozdější výzkumy mumie Sekenenrea, provedené E. Grebautem (francouzský egyptolog) po odvinutí bandáží, ukázaly na vážná poškození čela lebky, proseknutí krku sečnou zbraní. Násilná smrt se přičítá jeho účastí na střetu s Hyxósy, ne-li popravě Hyxóským králem\n. Na rentgenových snímcích z r. 1960 je patrné, že obvyklá sofistikovaná mumifikace krále, nebyla provedena, nejspíše vzhledem k stavu mrtvého těla a nutnosti rychlého pohřbu.. Některé doprovodné nálezy, kanopy, zlomky nádob nubijského původu naznačují, že Nubijci byli ve válce s Hyxosy spojenci Egypťanů.\n\nDoba vlády Seqenenrea, přibližně 3 roky, mu nedala možnost vybudovat rozsáhlejší stavby, či trvalejší monumenty. Jedním z nemnoha je palác v Deir el-Ballas, který byl zbudován vládci Horního Egypta v Thebách v období Hyxoské expanze. Po vítězství Egypťanů nad Hyxsosi ale byl chrám zapomenut a až v letech 1900-1 byly expedicí Kalifornské University prozkoumány jeho zbytky a jeho původní pravděpodobná podoba.\n"}
{"id": "92183", "url": "https://cs.wikipedia.org/wiki?curid=92183", "title": "Den (faraon)", "text": "Den (faraon)\n\nDen, též Vedimev, byl egyptským faraonem 1. dynastie. Vládl přibližně v letech 2939/2889–2892/2842 př. n. letopočtem. Je to první faraon, u nějž je známo \"jméno obou paní\".\n\nDen se stal na trůně nástupcem krále Wadžiho. O jeho vládě máme poměrně dobré zprávy, z jeho doby se totiž zachovaly první souvislejší nápisy a texty, které nás o něm informují. Dovídáme se z nich o důležitých náboženských slavnostech, jubilea ku příležitosti třiceti let vlády krále či např. o lovu hrochů, jehož se král zúčastnil. Podle nich také hned v druhém roce své vlády provedl doslovně „první úder na východ“. Pravděpodobně se tehdy vydal na poloostrov Sinaj, kde tamní kočovníky porazil. Ve čtvrtém roce pro změnu provedl sčítání lidu v zemi, v desátém zničil Verku, město zbraní, které dodnes nebylo identifikováno.\n\nHemaka - první známý první ministr (vezír?) v dějinách Egypta. V jeho hrobce v Sakkáře se nalezl nejstarší známý (ale nepopsaný) papyrus, který se dochoval až do našich dnů.\n\nPodle zvyku králů 1. dynastie si Den také nechal postavit dvě hrobky. Symbolická hrobka se nacházela v Abydu. Dnes je z ní však pouze jáma o rozměrech 14x8 metrů, původně však měla strop ze dřeva a byla obložena žulou. Jeho hrobka v Sakkáře není bezpečně identifikována.\n"}
{"id": "92184", "url": "https://cs.wikipedia.org/wiki?curid=92184", "title": "New Order", "text": "New Order\n\nNew Order je britská rocková skupina, významný představitel žánru new wave se silným komerčním potenciálem. Skupinu založili v roce 1980 pozůstavší členové skupiny Joy Division Bernard Sumner, Peter Hook a Stephen Morris. Joy Division se rozpadla poté, co její zpěvák Ian Curtis spáchal v tomto roce sebevraždu. Krátce poté skupinu doplnila kytaristka a klávesistka Gillian Gilbert. \nDíky spojení post punku a taneční hudby se stala jednou z kritiky nejuznávanějších skupin 80. let. Poměrně hodně zdůrazňovali klávesy, čímž se odlišovali od řady podobných skupin a ovlivnili tak vznik taneční scény a house. Stejně jako Joy Division nahrávali u společnosti Factory Records, po jejím rozpadu přešli k vydavatelství London. Netradiční byly jejich obaly, jež neodrážely žádné tehdejší trendy a konvence. Jejich tvorba byla nadšeně chválena jak kritiky, tak fanoušky po celém světě, a to po dlouhých 25 let. Mezi jejich nejznámější písně se řadí \"Regret\", \"Blue Monday\", \"Bizarre Love Triangle\", \"True Faith\" nebo \"Temptation\", jež se objevila i na soundtracku k filmu Trainspotting. \n\nSkupina se několikrát rozešla a znovu dala dohromady, např. v letech 1993 - 1998, kdy se členové kapely realizovali ve vlastních hudebních projektech. V roce 1998 se znovu sešli a o tři roky později vydali album Get Ready. Psal se rok 2005, když kvůli rodinným povinnostem odešla klávesistka Gillian Gilbert, nahradil ji Phil Cunningham. V červenci 2007 se s kapelou rozloučil i Peter Hook, poté co oznámil, že \"už nemá dále zájem spolupracovat se Sumnerem.\" Skupina vydala v roce 2005 zatím poslední album \"Waiting For The Sirens' Call\" a její další fungování je po neshodách mezi členy nejisté. \n\n\n\n\n\n\n"}
{"id": "92185", "url": "https://cs.wikipedia.org/wiki?curid=92185", "title": "Beránka", "text": "Beránka\n\nBeránka (dříve též \"Sofienhof\") je původně viniční usedlost v pražských Dejvicích, u křižovatky ulic U Beránky a Na Beránce, asi 200 metrů severně od křižovatky Evropská – Horoměřická. Její adresa je Na Beránce 57/2. \n\nV 19. století se usedlost jmenovala \"Sofienhof\", ale toto jméno se neujalo. První zmínka o vinici v těchto místech pochází z roku 1562, viniční lis zde byl před rokem 1645, spadala pod vrchnost nejvyššího komorníka. Od roku 1958 je budova památkově chráněna.\n\nPrvní vinici v místě dnešní usedlosti chtěl založit Bartoloměj Kočvara, který zde koupil pozemek pro vinici v roce 1559 od Jana Víta ze Rzavého. Založení vinice se mu nedařilo, úspěšný byl teprve jeho následovník Jiřík Šlyslperger, malostranský krejčí, který odkoupil pozemky o tři roky později. Vinice měla 12 strychů a od roku 1562 byla obehnána hrází a zdí a nebylo zde zatím žádné stavení, jen vinice a pole. Dalším majitelem se stal Petr Vandereis z Eisenberka, který ji koupil za 1600 kop míšeňských grošů. Petr Vandereis však nebyl příliš dobrý vlastník, nesplácel půjčku na nákup vinice a také vlastní vinici zanedbával. V roce 1600 koupil vinici malostranský radní Matěj Velvarský a přikoupil k ní i další pozemky.\n\nV roce 1645 koupil pozemky od vdovy předchozího majitele Matěje Velvarského Pavel Beránek, malostranský měšťan. Ten přikoupil pole a vedle lisu dal postavit dům o dvou světnicích a ovčín. K vinici v té době náleželo několik zoraných polí, takže usedlost už byla spíše hospodářská než viniční. Byly zde též pěstovány ovce. Právě po tomto majiteli nese usedlost své dnešní jméno.\n\nV roce 1708 zakoupil usedlost s pozemky Linhart Ferdinand Meisner, univerzitní profesor a zemský fyzik, který usedlost opravil a výrazně přestavěl. Pozemky rozšířil o vinici Pahoubku a bývalou vinici Tylišovskou, později také o Bečvářku a Zvonickou. Podle jeho poslední vůle ale poslední dvě vinice po jeho smrti dostala vdova Terezie Rozálie, která je spojila se svou vinicí Perníkářkou. Za Meisnerovy přestavby získala nemovitost raně klasicistní vzhled a dodnes se zachoval vzhled jižního průčelí Beránky. K původní patrové době byly v té době přistavěny přízemní hospodářské budovy.\n\nRoku 1754 vydražil usedlost Beránka Eliáš Melichar Kašpar za 2625 zlatých a byl jejím vlastníkem 9 let. Poté ji zakoupila Marie Magdaléna Zintlová, která k ní ještě přikoupila v roce 1765 vinici Kanclířku. V 80. letech 18. století měly pozemky usedlosti plochu téměř 27 jiter půdy, byl zde i zbytek vinice o rozloze 788,5 sáhu.\n\nV roce 1802 byl majitelem Ignác Stöger a byl zaevidován následující hospodářský majetek: lopaty, kopáče, motyky, 5 sít, dřevěný věrtel, žebřinový vůz, hnojní vůz, sáně, 2 koně, 9 dojných krav, 2 chomouty, 2 pluhy a také zásoby ječmene, hrachu a čočky. V roce 1815 koupil Beránku Tomáš Chýle za 27 150 zlatých a se svou rodinou zde vedl hospodářství až do roku 1867. Při měření půdy pro stabilní katastr byla konstatována rozloha nemovitosti 35,5 jiter, vinice zde už vůbec nebyly.\n\nV roce 1867 koupil usedlost Fridrich Fritsch, majitel usedlosti Pernikářka. Podle své ženy dal usedlosti nové jméno Sofienhof, toto jméno se však mezi lidmi neujalo a nadále říkali statku Beránka. V této době zde vznikla nová stodola a nové hospodářské stavby vytvořily dva přízemní trakty přiléhající k hlavní budově usedlosti.\n\nNa začátku 20. století přestala být Beránka hospodářským dvorem. Majitelem byl tehdy stavitel Antonín Zeman, po roce 1920 provedl rozsáhlé stavební úpravy dal v levém křídle zřídit krám, byt pro domovníka, dvě stáje, kanceláře a pekařský krám. Pravé křídlo bylo přestavěno na restauraci a pokoje. Část dvora sloužila jako zahradní restaurace. Další majitel E. Hrůša v roce 1932 přestavěl ještě západní křídlo, kde dal zřídit výrobnu hořčice a octa. Posledním soukromým majitelem Beránky byl stavitel Alois Zima.\n\nPo válce usedlost získal OPBH. Potom patřila ještě \"Ústavu stavebních informací\", za jehož působení prošla v 80. letech 20. století radikální rekonstrukcí a získala rozsáhlou moderní přístavbu, v severní části vznikla nová patrová budova, která uzavírá dvůr.\n\nNásledně byla v 90. letech v rámci restitucí vrácena rodině Zimově. Dnes jsou zde kanceláře a sklady a usedlost je nabízena k pronájmu.\n\nDůvodem památkové ochrany je popsán takto: \"\"Původně viniční usedlost s architektonicky zajímavým raně klasicistním jižním průčelím. Usedlost je i přes rozsáhlé novodobé stavební zásahy hodnotným dokladem původní rozptýlené zástavby pražského předměstí.\"\"\n"}
{"id": "92191", "url": "https://cs.wikipedia.org/wiki?curid=92191", "title": "Metro v Jekatěrinburgu", "text": "Metro v Jekatěrinburgu\n\nMetro v Jekatěrinburgu, Jekatěrinburské metro ( Екатеринбургский Метрополитен) je síť metra pod ruským velkoměstem Jekatěrinburgem (dříve \"Sverdlovskem\").\n\nV současné době celý provoz tvoří pouze jediná linka (červená) s devíti stanicemi o celkové délce 12,7 km. Její součástí je také jedno depo (Depo Kalinovskoje), kde je umístěno 56 vozů typu 81-71, původem z Mytiščinského závodu. Ty jsou vypravovány ve čtyřvozových soupravách (stanice jsou konstruovány ale až na pětivozové). Rozchod kolejí v síti je 1524 mm, v roce 2013 metro přepravilo 52,4 milionů cestujících.\n\nJekatěrinburg se začal během průmyslové revoluce rychle rozvíjet a časem se tak stal centrem celé oblasti Uralu. V 60. a 70. letech 20. století již byl milionovým městem a začaly také vznikat první plány na výstavbu podzemní dráhy.\n\nProjekt vzniku systému tří linek s přestupním trojúhelníkem byl schválen roku 1980 a o dva roky později se začalo stavět. Vzhledem k rozmanitosti terénu se proto rozhodlo ke zkombinování mělkého a hlubokého založení stanic. První úsek, který však měl stanice pouze tři (Prospekt Kosmonavtov, Uralmaš a Mašinostrojtělej) se otevřel veřejnosti jako třináctý systém metra v SSSR (který existoval poté již jen několik měsíců) 26. dubna 1991.\n\nZatímco nově vzniklé Rusko zachvátila poté po rozpadu Sovětského svazu silná ekonomická krize, která po celé zemi výstavbu podzemních drah silně utlumila, v Jekatěrinburgu pokračovala stavba metra díky štědrým finančním injekcím prezidenta Jelcina dál (často se ale říká, že hlavním důvodem pro tento krok byl hlavně jeho původ z tohoto města). V roce 1992 se proto otevřela další jedna, a o dva roky později rovnou dvě stanice, metro tak tím svojí délku zdvojnásobilo. Další prodloužení přišlo roku 2002 v souvislosti s otevření stanice Geologičeskaja.\n\nOd roku 2011 bylo metro prodlouženo až do stanice \"Botaničeskaja\". Stanice \"Čkalovskaja\" byla otevřená v roce 2012.\n\n\nStavba stanice \"Bažovskaja\", která měla být mezi stanicemi \"Geologičeskaja\" a \"Čkalovskaja\", byla odložená na neurčito.\n\nPrvní část druhé linky by měla mít čtyři stanice. Otevření bylo původně plánováno na rok 2018, nicméně v květnu roku 2013 bylo jasné, že do roku 2018 otevření není reálné a stavba byla opět posunuta.\n\n"}
{"id": "92194", "url": "https://cs.wikipedia.org/wiki?curid=92194", "title": "Flétna", "text": "Flétna\n\nFlétna je dechový hudební nástroj.\n\nHistoricky se flétna pravděpodobně vyvinula z píšťaly a patří tak k nejstarším hudebním nástrojům. Flétna byla velmi populární ve starověku, kde její vynález byl často spojován s významnými bohy (např. v Egyptě Usirem). Již v Antice se flétny rozdělily podle tóniny na značné množství typů. Po pádu římské říše ztratila flétna svůj význam a byla do 16. století prakticky nepoužívána.\n\nFlétna resp. hráči na flétnu jsou poměrně častým motivem starověkých maleb. V moderní době je známa především opera \"Kouzelná flétna\" od Wolfganga Amadea Mozarta.\n\n\n"}
{"id": "92195", "url": "https://cs.wikipedia.org/wiki?curid=92195", "title": "Zobcová flétna", "text": "Zobcová flétna\n\nZobcová flétna je dechový nástroj patřící do kategorie dřevěných dechových nástrojů. Bývá vyrobena ze dřeva nebo plastu, kvalitnější nástroje zpravidla z tvrdých dřev domácích i exotických (javor, hruška, palisandr, eben).\n\nZobcová flétna pochází z lidové píšťaly a má obdobnou konstrukci, způsobem tvoření tónu se podobá píšťalám varhan; příbuzným nástrojem je rovněž okarína. Hráč fouká do náustku, kterým je vzduch přiváděn na hranu, o kterou se rozráží a rozvibrovává vzduchový sloupec v nástroji. Otvory navrtané v trubici se zakrývají nebo odkrývají hráčovými prsty, u větších nástrojů pomocí klapek, čímž se reguluje výška tónu; zásadní úlohu má otvor ovládaný palcem levé ruky umístěný na zadní straně nástroje, kterým se ovládá přefukování do horních rejstříků. Vzhledem k typu vrtání přefukuje do oktávy, zvuk je poměrně chudý na vyšší harmonické tóny. Na rozdíl od mnohých jiných dechových nástrojů (a naopak podobně jako např. u krumhornu) nemá hráč bezprostředně pod kontrolou samotný zdroj tónu, takže jeho kvalitu může ovlivnit jen nepřímo (např. artikulací a kontrolou dechu); čistá a krásná hra vyžaduje značné zkušenosti a kvalitní nástroj.\n\nZobcové flétny jsou laděny většinou v C nebo v F, historické nástroje bývají laděné i v jiných tóninách (nejčastěji G, D, A). Skutečně kvalitní hra na zobcovou flétnu je stejně náročná jako na jakýkoliv jiný hudební nástroj. Zobcová flétna má menší dynamické rozpětí než jiné hudební nástroje, hráč jej musí znát a počítat s tím, že pracuje s daleko jemnějšími dynamickými rozdíly; dynamika tónu zároveň ovlivňuje jeho výšku, což lze překonat speciálními prstoklady a vhodným užitím vibrata.\n\nZejména kvůli dynamickému rozpětí (a zčásti i pro neprůrazný zvuk) se zobcová flétna v období klasicismu vytratila z koncertní praxe, protože nebyla schopná se zvukově prosadit (ve stále větších a větších orchestrech) proti ostatním nástrojům, které v té době prodělávaly bouřlivý technologický rozvoj (příčná flétna, klarinet, žestě), a přestalo se pro ni psát, ačkoli ještě v období baroka byla běžně užívaným nástrojem. V období romantismu nebyla v koncertní praxi užívána vůbec a teprve na počátku 20. století byla znovuobjevena, nejprve jako historická kuriozita a didaktická pomůcka, později se stala plnohodnotným nástrojem jednak v oblasti autentické interpretace staré hudby, kterou si bez zobcových fléten lze těžko představit, jednak v oblasti soudobé vážné hudby, která umí využít i mnoho alternativních technik hry, v nichž je zobcová flétna velmi tvárná. V současné době se hra na zobcovou flétnu učí i na konzervatořích. Mezi špičkové ansámbly zobcových fléten patří například Flanders Recorder Quartet nebo Amsterdam Loeki Stardust Quartet.\n\nRodina zobcových fléten je poměrně rozsáhlá, vzhledem k menšímu rozsahu jednotlivých nástrojů početnější než u jiných dechů:\n\n\nU hlubších fléten není terminologie zcela jednotná.\n\nK sólové hře se užívá zejména flétna altová (většina barokního repertoáru), v menší míře pak sopránová, tenorová, sopraninová a basová, pro těchto pět nástrojů je také napsána většina komorní hudby (nejběžnější je kvarteto soprán-alt-tenor-bas). Hlubší flétny nacházejí uplatnění ve větších souborech, vzhledem k vysoké ceně a značným nárokům na techniku hry jsou poměrně vzácné. Garklein flétna má relativně menší rozsah a určité potíže s intonací, běžně se nepoužívá.\n\nKromě historického typu nástroje, který je vyhrazen pro autentickou interpretaci, se běžně užívají zobcové flétny s tzv. barokním (anglickým) prstokladem, které umožňují čistou hru ve všech tóninách (chromaticky); některé starší flétny mají tzv. německý systém, který vznikl ve snaze zjednodušit prstoklady, ovšem za cenu ztráty dobré intonace v odlehlejších tóninách. Německý systém se nyní neužívá a je považován za překonaný.\n\nTzv. stará hudba je těžištěm repertoáru zobcové flétny jak ve hře souborové, tak sólové. Zejména v období baroka vzniklo mnoho virtuózních sólových i triových sonát a koncertů s doprovodem continua; v baroku se flétnou myslela zpravidla právě flétna zobcová, zatímco předchůdkyně flétny příčné, tzv. německá flétna (flûte d’allemagne), byla předepisována zvlášť. Mezi významné skladatele, kteří pro zobcovou flétnu psali, patří Johann Sebastian Bach, Georg Philipp Telemann, Georg Friedrich Händel, Antonio Vivaldi, Benedetto Marcello, Paolo Benedetto Bellinzani, Francesco Barsanti, Johann Christian Schickhardt, Francesco Mancini, Johann Christoph Pepusch, Jean Baptiste L’oeillet, John Mathesson a další.\n\nV oblasti soudobé hudby je zobcová flétna plnohodnotným nástrojem, její menší dynamické rozpětí lze vyrovnat amplifikací. Většímu rozšíření soudobé tvorby pro zobcovou flétnu často brání spíše nedostatek hráčů s dostatečnými technickými schopnostmi. Mezi pokročilé techniky, které je zkušený hráč schopen provést, patří mj. glissanda (postupným a plynulým odkrýváním otvorů), štěpné tóny (přefouknutím standardních i speciálních prstokladů), mikrointervalová hra (dostupná je celá bichromatická stupnice a nespočet dalších mikrointervalů), hra con voce (zpívání při hře) a různé druhy vibrata (trylkem na některém z nezakrytých otvorů, dechem nebo kmitáním dlaní ruky těsně u labia během hry).\n\nKrom toho lze ze zobcových flétnen vyloudit různé hvízdavé a cvrlikavé zvuky postupným zakrýváním labia, lze užívat extrémní artikulaci (sputato, frullato), přefukovat hlubší tóny do složitých vícezvuků připomínajících zvuk fujary atd. Speciálními prstoklady spojenými často se zakrytím konce flétny (zpravidla opřením o stehno či lýtko při hře v sedě) jsou dále dostupné i tóny nad obvyklý rozsah užívaný v klasickém repertoáru (tato technika se krom toho užívá i u problematického horního fis na flétnách v F ladění, jehož čistá intonace se bez této akrobacie zpravidla neobejde a které se vyskytuje spíše ve skladbách neurčených přímo pro zobcovou flétnu, neboť poučení skladatelé se mu vyhýbají).\nMezi významné skladatele, kteří pro zobcovou flétnu psali, patří například Kazimierz Serocki, Luciano Berio, Louis Andriessen, Benjamin Britten, Paul Hindemith a další.\n\nHra na zobcovou flétnu je používána i jako prostředek pro zlepšení dýchacích obtíží u dětí. S touto metodou přišel v 70. letech 20. století Václav Žilka, který vycházel z praxe amerického lékaře Meyera Markse. Při hraní se děti naučí lépe ovládat svůj dech, dochází k pročištění dýchacích cest a cvičí se kapacita plic. Hra na flétnu je proto často využívána ve školkách či školách.\n\n\n"}
{"id": "92199", "url": "https://cs.wikipedia.org/wiki?curid=92199", "title": "Stařečka", "text": "Stařečka\n\nStařečka (, s předložkou 4. pád \"na Stařečku\", 6. pád \"na Stařečce\") je část města Třebíče, historicky mimo Podklášteří nejstarší část města. V roce 2016 třebíčský modelář Stanislav Vrška pracoval na modelu části Stařečka, ten dokončil v únoru roku 2017. V části obce žije obyvatel.\n\nStařečka je ohraničena ulicemi Pražskou, Koželužskou a Řípovskou. Protéká jí i Stařečský potok a nachází se zde Máchovo jezírko. Nachází se zde Dělnické náměstí a ZŠ Bartuškova, své sídlo zde mají i továrny bývalého BOPA. Vede zde trať vlaku.\n\nStařečka je jednou z nejstarších částí Třebíče. S největší pravděpodobností je zmiňována ve výčtu klášterního majetku z roku 1104 jako \"Starici\". V té době měla nejspíše podobu jako osady, příp. vesnice.\n\nNěkdy kolem roku 1220 zde vznikla trhová vesnice, jež byla nástupce tržiště v Podklášteří, které již nedostačovalo svou velikostí a kvůli řece Jihlavě nemělo příliš možností se rozšiřovat. Tržiště na Stařečce bylo také předchůdcem města Třebíče, které později vzniklo o něco východněji. Tržní část Stařečky se do dnešních časů nedochovala, protože jižní část tržiště musela v 80. letech 20. století ustoupit výstavbě autobusového nádraží a průtahu silnice I/23 městem.\n\nSoučástí je i Poušov, kde se nachází tzv. Baileyho most, který bude v roce 2018 rekonstruován. Stavba byla v květnu roku 2018 přerušena, neboť došlo k problémům s podložím, kdy nelze instalovat piloty nového mostu. stavba by měla být dokončena na konci srpna 2018.\n\n\n"}
{"id": "92200", "url": "https://cs.wikipedia.org/wiki?curid=92200", "title": "Kubuntu", "text": "Kubuntu\n\nKubuntu je linuxová distribuce, odvozená od Ubuntu. Rozdíl mezi těmito distribucemi je v grafickém prostředí (GUI) – Ubuntu používá své vlastní grafické rozhraní Unity, zatímco Kubuntu používá KDE. Obě distribuce jsou „user friendly“ a jsou určené jak pro začátečníky, tak pro zkušenější uživatele. V současnosti jde podle mnoha žebříčků o jedny z nejoblíbenějších a nejpoužívanějších linuxových distribucí. Oba operační systémy používají stejné repozitáře a oba používají APT ke správě instalovaných balíčků.\nZ Ubuntu je možno vytvořit Kubuntu prostým nainstalováním balíčku „kubuntu-desktop“, toto je výhodné pro uživatele, kteří chtějí používat grafické prostředí KDE, ale nechtějí přeinstalovat celý systém.\n\nStejně jako systém Ubuntu jsou nové verze Kubuntu vydávány dvakrát ročně. První byla v roce 2005 verze s kódovým označením Hoary Hedgehog (5.04). Každá verze má svoje kódové jméno a číslo. Číslo verze je založené na měsíci jejího uveřejnění, takže například 5.04 reprezentuje duben 2005. Jedná se o tzv. standard Y.MM.\n\nJednou za dva roky vychází verze s dlouhodobou podporou (LTS – Long-Term Support), což je verze s 60měsíční podporou. Standardní verze, které vycházejí v půlročních cyklech, měly dříve délku podpory 18 měsíců, od verze Kubuntu 13.04 je délka podpory těchto standardních verzí již jen 9 měsíců.\n\nPoslední vydaná verze LTS je 18.04.\n\nDistribuce je určena pro uživatele, kteří už mají nějaké znalosti o systému Linux, ale nejsou natolik zdatní, aby dokázali plnohodnotně používat distribuci Debian, Slackware, Gentoo nebo jiné mainstreamové distribuce. Kubuntu vyniká především kvalitní detekcí a podporou hardwaru a je tedy vysoká pravděpodobnost, že se systém podaří nainstalovat poprvé na většině hardwarových konfigurací. I převážná většina programů funguje s nutností jen minimální počítačové konfigurace. Výhodou je okamžitá dostupnost aktuálního programového vybavení, především systému KDE, LibreOffice, jako i multimediálního systému Amarok. Mírnou nevýhodou je občasná nižší stabilita a občasné problémy s funkčností, což je však způsobeno používáním nejnovějšího softwaru, případně i beta verzemi programových balíků. Všeobecně platí, že základ systému Kubuntu funguje spolehlivě – problémy mohou vzniknout hlavně při používání neoficiálního softwaru, který není vývojáři přímo podporován.\n\n\n"}
{"id": "92208", "url": "https://cs.wikipedia.org/wiki?curid=92208", "title": "Rize", "text": "Rize\n\nRize (z řeckého riza (ριζα “τα ριζα του βουνου”) „horské svahy“, ) je město v severovýchodním Turecku, centrum stejnojmenné provincie. Leží na pobřeží Černého moře, nedaleko města jsou Trabzon (po pobřežní dálnici 66 km na západ) a Hopa (po pobřežní dálnici 88 km na východ). Do roku 1923 tvořili většinu obyvatel Pontští Řekové.\n\nRize je centrem tureckého čajového průmyslu.\n"}
{"id": "92218", "url": "https://cs.wikipedia.org/wiki?curid=92218", "title": "Portášovy Boudy", "text": "Portášovy Boudy\n\nPortášovy Boudy, též Portášky (německy \"Hoferbauden)\", jsou horské boudy v Krkonoších. Portášovy boudy leží severně od Velké Úpy, která je součástí Pece pod Sněžkou, a západně od Pěnkavčího vrchu (1104,8 m). Na Portášovy boudy vede sedačková lanová dráha z Velké Úpy. Nedaleko konečné stanice lanové dráhy je Horská chata \"Portášky\", která je v provozu po celý rok. Portášovy Boudy jsou jedním z vhodných míst k výstupu na Sněžku – nejvyšší horu Krkonoš. Kromě cesty na Růžohorky a na Sněžku vede od Portášek Pěnkavčí cesta do Dolní Malé Úpy a cesta na Janovy Boudy.\n\n"}
{"id": "92227", "url": "https://cs.wikipedia.org/wiki?curid=92227", "title": "Panenské Břežany", "text": "Panenské Břežany\n\nPanenské Břežany jsou obec v okrese Praha-východ asi 14 km severně od centra hlavního města Prahy. Obec leží v nadmořské výšce 245 m, žije v ní obyvatel. PSČ obce je 250 70.\n\nPrvní písemná zmínka o vsi pochází z roku 1233, kdy je zmiňována jako ves ženského benediktinského kláštera sv. Jiří na Pražském hradě (odtud název „panenské“). V obci se nacházejí dva zámky, zvané Dolní a Horní.\n\nStavba zámku v empírovém slohu byla započata okolo roku 1840. Kvůli finančním potížím majitele Matyáše Bedřicha Riese ze Stallburgu v roce 1901 nemovitost převzala „Hospodářská a úvěrní banka pro Čechy“ a od roku 1909 ji začala nabízet k prodeji za účelem uspokojení věřitelů. Zámek odkoupil pražský židovský cukrovarník Ferdinand Bloch-Bauer, který interiéry vybavil loveckými trofejemi, starožitnostmi, uměleckými předměty, gobelíny aj.\n\nPo začátku druhé světové války a zřízení Protektorátu Čechy a Morava byl Ferinand Bloch-Bauer nucen odejít do emigrace a v zámku se usídlil říšský protektor Konstantin von Neurath, kterého v roce 1941 vystřídal v zámku Reinhard Heydrich. Po atentátu na Heydricha v roce 1942 zde až do konce války žila Lina Heydrichová spolu se čtyřmi dětmi. Po válce byl zámek převeden do užívání Výzkumného ústavu kovů.\n\nHorní zámek byl postaven v první polovině 18. století v barokním slohu na místě původní tvrze. Jedná se o obdélníkovou jednopatrovou stavbou se sedlovou střechou s balkónem v průčelí. Poblíž zámku se nachází kaple sv. Anny, jejíž přestavba po požáru v roce 1691 proběhla v letech 1705–1707 podle plánů J. B. Santiniho.\n\nPo zrušení kláštera vystřídal zámek několik majitelů. V roce 1820 původní horní zámek koupil Matyáš Ries ze Stallburgu. Po zadlužení jeho dědiců došlo po roce 1909 k prodeji zámku továrníkovi Emilu Gerstelovi, jenž ale na počátku druhé světové války odešel do emigrace, načež opuštěný zámek zabral nacistický pohlavár K. H. Frank. Po skončení války byl v zámku zřízen domov důchodců. Od roku 2012 spadá zámek pod správu \"Památník narodního útlaku a odboje\", v 2016 otevřená expozice \"Zločin a Trest,\" kde je i unikátní replika pankrácké gilotiny.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Panenské Břežany \"(521 obyvatel)\" byly v roce 1932 evidovány tyto živnosti a obchody: holič, 2 hostince, kolář, 2 kováři, obchod s mlékem, obuvník, pekař, 3 rolníci, 2 řezníci, 4 obchody se smíšeným zbožím, trafika, 2 velkostatky.\n\nDopravní síť\n\nVeřejná doprava 2011\n\n"}
{"id": "92238", "url": "https://cs.wikipedia.org/wiki?curid=92238", "title": "Soběnov", "text": "Soběnov\n\nSoběnov () je obec ležící v malebné krajině na úpatí vrchu Kohout (870 m n. m.) nejvyššího vrcholu přírodního parku Soběnovská vrchovina, lidově zvaného Slepičí hory. Žije zde  obyvatel.\n\nPrvní písemná zmínka o obci pochází z roku 1359.\n\nV obci je každoročně start a cíl rychlostní zkoušky Rallye Český Krumlov.\n\nNa říčce Černé tekoucí nedaleko obce, byla v roce 1925 dostavěna přehrada Soběnov, nejstarší funkční přehrada v jižních Čechách. Od přehrady k elektrárně vede po břehu říčky naučná stezka Údolím Černé. Vlastní obcí prochází ještě trasa naučné stezky Paměti Slepičích hor.\n\nPři povodních v roce 2002 se protrhla přehrada Zlatá Ktiš na horním toku Černé, voda tedy začala přibývat v přehradě u Soběnova. Zvýšený přítok vody pak nevydržela ani přehrada u Soběnova. Povodňová vlna zcela zdevastovala asi 2 km dlouhý úsek k elektrárně pod obcí Blansko. Původní svěží říčka se v jediném okamžiku stala téměř stojatou vodou v obrovském korytě s odhalenými balvany.\n\nV roce 2006 byla na místě původní sypané hráze postavena nová betonová.\n\n\n\n"}
{"id": "92246", "url": "https://cs.wikipedia.org/wiki?curid=92246", "title": "Lomnice nad Lužnicí", "text": "Lomnice nad Lužnicí\n\nLomnice nad Lužnicí () je malé město ležící při hranici CHKO Třeboňsko, 10 km severozápadně od Třeboně. Na město byla povýšena v roce 1382. Žije v ní obyvatel.\n\nPrvní písemné zprávy o Lomnici pocházejí z roku 1220, kdy je Lomnice v držení Vítka z Klokot předka třeboňsko-landštejnské větve Vítkovců. V roce 1265 je uváděn jako majitel Oldřich z Lomnice. Po něm se v držení střídají další Vítkovci. V letech 1341–1359 zde sídlil Vítek z Landštejna, jehož syn Vilém dosáhl v zemi významným proboštem a královským kancléřem. Zřídil na lomnickém hradě kapli Božího Těla a sv. Petra a Pavla (1359). Od roku 1381 byla vlastnictvím krále Václava IV., který ji roku 1382 povýšil na město; to se rozkládalo pod stejnojmenným hradem. Novým majitelem hradu a města se stal Oldřich II. z Rožmberka, který nechal hrad na konci husitských válek zbořit. Rožmberkové v okolí města nechali vybudovat řadu rybníků, např. Velký Tisý, Malý Tisý, Dvořiště a Rožmberk. Jejich stavitelem byl nejdříve počátkem 16. století Štěpánek Netolický který stál i u vzniku Zlaté stoky, později Jakub Krčín z Jelčan. Lomnice zůstala ve vlastnictví Rožmberků do roku 1611. Ve třicetileté válce bylo město těžce poničeno; 9. listopadu 1618 se poblíž odehrála bitva u Lomnice. Roku 1660 se stala majetkem Schwarzenbergů, kteří ji zakoupili s třeboňským panstvím. Přídomek „nad Lužnicí“ obdržela Lomnice v období josefínských reforem roku 1789, a to i přes to že je od Lužnice vzdálena přes dva kilometry. V období První republiky byla sídlem jednoho ze tří soudních okresů třeboňského politického okresu.\n\nMěsto leží v chráněné krajinné oblasti Třeboňsko. V jižní části katastrálního území se nachází národní přírodní rezervace Velký a Malý Tisý, jejíž součástí je rybník Velký Tisý.\n\nBudova obecné školy byla vzhledem ke zcela nevyhovujícímu stavu stávající školy vybudována z domu na náměstí vedle radnice v letech 1880–1882. Měšťanská škola na Václavském náměstí byla postavena během dvou let a vyučování v ní začalo v roce 1903. V roce 1921 měla obecná škola 367 a měšťanská 171 žáků. Od září 1938 se stala školou i pro okolní obce. Po druhé světové válce získala k užívání i 2. patro budovy MNV.\n\nOd roku 1970 byly prováděny rozsáhlé rekonstrukce obou školních budov (ústřední topení, školní hřiště, fasády, okna, podlahy, atrium aj.). Interiéry školy byly modernizovány, vybudovány odborné učebny, kabinety, spojovací chodba se šatnami, upraveno respirium. \n\nV současnosti je základní škola umístěna v budově na Václavském náměstí – 1. stupeň a v budově na náměstí 5. května – 2. stupeň, který se nachází i v nejvyšším podlaží přilehlé budovy městského úřadu. Obě hlavní školní budovy jsou propojeny spojovací chodbou se šatnami žáků. Součástí školy je i mateřská škola, která se nachází v samostatném, částečně oploceném areálu zahrady s prolézačkami a pískovištěm. Kapacita základní školy je 300 žáků a mateřské školy 80 dětí. Žáci nejsou jen z Lomnice nad Lužnicí, asi pětina jich dojíždí z okolních vesnic – Novosedly nad Nežárkou, Ponědrážka, Smržov, Záblatí, Frahelž, Kolence a Klec. \n\n\nKolem okraje města prochází trať 226 (Veselí nad Lužnicí – České Velenice), na níž se nachází železniční stanice Lomnice nad Lužnicí.\n\nV současné době na této trati z vlaků osobní dopravy jezdí pouze vlaky kategorie Os. Od roku 1957 však přes Lomnici nad Lužnicí projížděl mezinárodní spoj Vindobona. Od grafikonu 1993/1994 byl však vzhledem k nedostatečným traťovým rychlostem směrován přes Brno.\n\nMěstem prochází silnice I. třídy číslo 24 (směr Veselí nad Lužnicí – Třeboň), II. třídy 148 (směr Lišov–Mláka). Ve městě končí silnice III.třídy (směr Záblatí).\n\nVe městě se nacházejí dvě autobusové zastávky:\n\nZastávky ležící mimo území města, nesoucí v názvu Lomnice nad Lužnicí:\n\n\n\n\n"}
{"id": "92247", "url": "https://cs.wikipedia.org/wiki?curid=92247", "title": "Disketová mechanika", "text": "Disketová mechanika\n\nDisketová mechanika je počítačovou komponentou, která umožňuje počítači načítat data z disket a ukládat je na ně. Nejběžnější formát je 3½\", dříve se používaly i mechaniky 5¼\" a 8\". Existovaly také diskety rozměru 3\". Pomocí disketové mechaniky je možno některé OS též nabootovat (spustit) z diskety.\nPřipojuje se k řadiči FDD, který je buď součástí základní desky počítače anebo je samostatný – na rozšiřující kartě. V současnosti se pro svoji jednoduchost a kompaktnost používají výhradně 3½\" mechaniky. Nejnovější generace počítačů už FDD nepoužívá, ale stále je disketa jediné přenosové médium 100% kompatibilní se staršími počítači nemající USB. Disketové mechaniky existují jak v interní, tak externí verzi.\n\nMechanika FDD je zařízení pro práci s disketami, které je vloženo v tzv. 3,5\" šachtě skříně počítače. V přední části je štěrbina pro vložení diskety, tlačítko, pomocí kterého je možné disketu vyjmout a LED kontrolka indikující činnost mechaniky.\n\nDisketa je vlastně tenký pružný plastový kotouč o průměru 3,5\" s nanesenou magnetickou vrstvou (obvykle oxid železa, nebo oxid chrómu). Kotouč je uzavřený v plastovém obale, který ho chrání před nečistotou a mechanickým poškozením. Pouzdro je vystlané měkkou vrstvou zabraňující odírání kotouče. Při zápisu nebo čtení se kotouč otáčí. V obale je vytvořená čtecí štěrbina, zakrytá odsouvatelnými dvířky, která automaticky odkryjí štěrbinu při vložení diskety do mechaniky FDD.\n\nPřes tuto štěrbinu se na kotouč tlačí kombinované (čtecí-mazací-záznamové) magnetické hlavy, z každé strany kotouče jedna. Hlavy se automaticky přisunou při vložení diskety a odsunou při jejím vyjmutí. Data jsou na disketě uložené magnetickým záznamem v soustředných kružnicích – stopách (tracks). Kružnice jsou na obou stranách média. Každá stopa je rozdělená ještě na sektory (sectors), které tvoří nejmenší část, na kterou je možné zapisovat. Základními parametry disket jsou jejich velikost, hustota záznamu dat a z toho vyplývající kapacita.\n\nPro 3½\" mechaniky se používaly tři typy disket; DD – kapacita 720 KiB, HD – kapacita 1,44 MiB, ED – kapacita 2,88 MiB. Dnes se používá jen 1,44 MiB.\n\nParametry disket: Velikost diskety, hustota záznamu, počet sektorů, kapacita sektoru, počet stran, kapacita diskety (např. 3½\" disketa HD: 80 stop, 18 sektorů, 2 strany, 512 bajtů v sektoru, celková formátovaná kapacita 1,44 MiB)\nMechanika FDD se připojí na standardní řadič disket. Řadič obvykle podporuje připojení dvou FDD mechanik pružných disků pomocí jediného plochého 34pinového kabelu.\n\nPrincip čtení: Zasunutím diskety se přisunou čtecí hlavy. Kotouč v disketě se roztočí a hlava zaujme výchozí pozici (v blízkosti vnějšího okraje kotouče, tzv. nultá stopa). Hlavy se vysunou na požadovanou stopu pomocí krokového motůrku a závitové tyče. Disketa se pootočí na zadaný sektor a začne čtení sektoru.\n\nProti nechtěnému přepsání obsahu diskety má 3,5\" disketa otvor s mechanickým zakrytím. Zakrytí otvoru umožňuje zápis, jeho odkrytí brání zápisu na disketu. Otvor na druhé straně diskety oznamuje mechanice FDD druh záznamu (DD, HD).\n\nZapojení konektoru pro FDD v PC je stejné pro 3½\" tak i pro 5¼\" disketovou mechaniku, i když konektory jsou fyzicky odlišné. Většinou byla možnost připojit dvě mechaniky na jeden řadič FDD (často integrovaný na základní desce), přičemž kabel měl mezi dvěma konektory „přetočené“ žíly, které určovaly pořadí mechaniky (10–16).\n\nVšechny nepárové piny jsou zapojené na GND (zem).\n\nDisketové mechaniky prošly cestou postupného zmenšování se současným nárůstem kapacity. První mechaniky pracovaly s disketou 8\" a naformátovanou kapacitou 400/800 KiB, dalším krokem bylo zmenšení rozměru na 5¼\" (1975) s kapacitou média v rozsahu 125–1 600 KiB (dle počtu stop, hlav, kódování a otáček), největšího rozšíření dosáhly disketové mechaniky pro diskety s tuhým pouzdrem 3½\" a neformátovanou kapacitou 2 000 KiB.\n\nDiskety používají velmi podobnou technologii zápisu jako pevné disky. Zapisovací hlava upravuje magnetickou záznamovou vrstvu na povrchu diskety. Velká výhoda diskety je přepisovatelnost. Magnetická vrstva se jednoduše „přepíše“ novými daty.\n\nV současné době již tato výhoda není tak zřejmá díky velké rozšířenosti jak přepisovatelných CD a DVD (CD-RW, DVD-RW, DVD+RW,DVD-RAM) tak flash disků. Magnetický způsob zápisu dat má jednu velkou nevýhodu – obyčejný magnet dokáže poškodit data na disketě.\n\nU pevných disků se povedlo zvýšit kapacitu především díky vzduchotěsnému prostředí, do kterého se nedokáže dostat prach. Díky tomu je možné zmenšovat šířku stopy, do které se ukládají data a dále zvětšovat přesnost (a tím i rychlost) čtení i záznamu.\n\nDiskety se v poslední době téměř nepoužívají, v nových stolních počítačích ani noteboocích nejsou instalovány.\nToto se děje především kvůli nízké kapacitě – 3½″ disketa má kapacitu 1,44 MiB.\nTakové množství dat je rychlejší poslat přes internet, větší množství dat je pohodlnější vypálit na CD či DVD, než používat několik disket.\nDiskety také trpí nízkou stabilitou dat, jsou náchylné na poškození magnetem a při delším používání dochází k opotřebení diskety – to se projevuje snížením kapacity a může dojít i k samovolnému smazání dat. Za výhodu lze považovat, že k její funkci nejsou nutné žádné ovladače. Aby disketová mechanika nevymizela úplně z počítačů tak se výrobci snaží přidávat k tomuto zařízení další jako je například čtečka paměťových karet nebo rozhraní USB.\n\n"}
{"id": "92249", "url": "https://cs.wikipedia.org/wiki?curid=92249", "title": "DSA", "text": "DSA\n\nDSA může znamenat:\n"}
{"id": "92251", "url": "https://cs.wikipedia.org/wiki?curid=92251", "title": "Elektrosila (stanice metra v Petrohradu)", "text": "Elektrosila (stanice metra v Petrohradu)\n\nElektrosila () je stanice petrohradského metra.\n\nStanice se nachází na Moskevsko-Petrohradské lince v její jižní části. Svůj název má podle blízké elektrárny, energetika byla také jako téma vybrána pro ztvárnění výzdoby stanice. Konstruována je jako hluboko založená (35 m pod povrchem) trojlodní ražená stanice se zkrácenou střední lodí a jedním výstupem, vedeným eskalátorovým tunelem do povrchového vestibulu, nacházejícím se na \"Moskevském prospektu\". V místě, kde je střední loď ukončena, se nachází mozaika, kde je vyobrazen SSSR a člověk, který má vládnout energii. Vše doplňuje Leninův citát o elektrifikaci země. Elektrosilu otevřel petrohradský dopravní podnik 29. dubna 1961 jako součást úseku Moskovsko-Petrohradské linky mezi stanicemi Moskovskie vorota a Park Pobědy.\n\n"}
{"id": "92252", "url": "https://cs.wikipedia.org/wiki?curid=92252", "title": "Mackie Messer", "text": "Mackie Messer\n\nMackie Messer je londýnský král podsvětí, lupič a vrah z divadelní hry německého dramatika Bertolta Brechta \"Krejcarová opera\" (v originále \"Die Dreigroschenoper\"), která měla premiéru 31. srpna 1928 v Berlíně. V češtině se hraje také pod názvy \"Šestáková\", \"Třígrošová\" nebo \"Žebrácká opera\", přičemž poslední název je shodný s originálem Angličana Johna Gaye z roku 1728, kterým se Brecht inspiroval. Autorem hudby je německý skladatel Kurt Weill.\n\nMackie Messer je také český název jarmareční písně z této divadelní hry, ve které je původní Bertoldův text nahrazen českou verzí od Jiřího Suchého. Píseň se v originále jmenuje \"Die Moritat von Mackie Messer\", anglicky \"Mack the Knife\" (německé „Messer“ a anglické „Knife“ znamená „nůž“) a pouliční zpěvák s flašinetem s ní zahajuje i končí celou hru. Na začátku Mackie Messera přirovnává ke žralokovi a vypráví příběhy o jeho loupežích, vraždách, násilnictví a žhářství. Závěrečná část, která zazní na konci opery porovnává svět bohatých a mocných se světem chudáků.\n\nSvětově známou se stala úvodní píseň v anglické verzi \"Mack the Knife\", která se dostala do americké hitparády nazpívaná Louisem Armstrongem v roce 1954. Po něm, v roce 1958, se s ní Bobby Darin dostal až na první místo žebříčku „Pop Singles“ a šesté místo „Black Singles“ časopisu Billboard a byla nahrána nejznámější verze s Frankem Sinatrou. Další známou verzi živě nahrála Ella Fitzgerald v Berlíně v roce 1960, kdy po první sloce zapomněla text a úspěšně improvizovala nový, což ji vyneslo cenu Grammy.\n\n\"Mack the Knife\" byl a je na repertoáru mnoha dalších interpretů. Mezi jinými to jsou Jimmie Dale Gilmore, Tony Bennett, Nick Cave, Brian Setzer, Westlife, Michael Buble, Sting a další. V moderní době dosáhla větší popularity verze Robbieho Williamse, kterou nahrál v roce 2001 na album \"Swing When You're Winning\".\n\nV České republice je díky svému černobílému televiznímu zpracování nejznámější verze ze 60. let 20. století s Milošem Kopeckým, kterou zpívá se skupinou maskovaných tanečnic. Mezi další české interprety písně patří Milan Chladil, Karel Gott, Bára Basiková nebo Petr Kolář.\n\nPorovnání tří verzí úvodní sloky.\n"}
{"id": "92254", "url": "https://cs.wikipedia.org/wiki?curid=92254", "title": "Digital Signature Algorithm", "text": "Digital Signature Algorithm\n\nDigital Signature Algorithm (zkráceně DSA, doslovně přeloženo z angličtiny \"algoritmus digitálního podpisu\") je standard americké vlády pro digitální podpis. Byl navržen americkým institutem NIST v srpnu 1991 pro použití v jejich Digital Signature Standard (DSS), specifikovaném ve FIPS 186, jenž byl přijat v roce 1993. Malá úprava standardu byla vydána v roce 1996 jako FIPS 186-1, a standard byl dále rozšířen v roce 2000 jako FIPS 186-2, v roce 2009 jako FIPS 186-3. a nakonec v roce 2013 jako FIPS 186-4.\n\nDSA je patentováno pod číslem 5231668 a připsáno Davidovi W. Kravitzovi, bývalému zaměstnanci Národní bezpečnostní agentury Spojených států amerických. Národní institut standardů a technologie tento patent dal celosvětové veřejnosti k volnému užívaní bez poplatků. Německý matematik Claus P. Schnorr v té době prohlašoval, že jeho patent na Schnorrův podpis pokrývá i DSA.\n\nAlgoritmus samotný je založen na problému výpočtu diskrétního logaritmu, je podobný algoritmu ElGamal.\n\nVytváření klíčů má dvě fáze. Ve fázi první se vyberou parametry algoritmu, které mohou být sdíleny více různými uživateli systému.\n\nParametry (p,q,g) mohou být sdíleny více uživateli a nejsou tajné. Následuje vytvoření samotných klíčů.\n\nPři označení hašovací funkce písmenem \"H\" a zprávy písmenem \"z\" probíhá podepisování takto:\n\n\nUkázat, že správně vytvořený podpis bude jako takový rozeznán, je možné následovně:\n\nPředevším z \"g\" = \"h\" mod \"p\" plyne\n\"g\" ≡ \"h\" ≡ 1 (mod p) podle\nMalé Fermatovy věty. Protože platí \"g\">1 a \"q\" je prvočíslo, musí mít \"g\" řád \"q\".\n\nZ výpočtu \n\nučiněného během podepisování plyne\n\nA protože \"g\" má řád \"q\", platí také\n\nDohromady tedy\n\nDigital Signature algorithm je široce využíván, mimo jiné v OpenSSL, v OpenSSH a v GnuPG.\n"}
{"id": "92258", "url": "https://cs.wikipedia.org/wiki?curid=92258", "title": "Šestka", "text": "Šestka\n\nŠestka může být:\n\n"}
{"id": "92262", "url": "https://cs.wikipedia.org/wiki?curid=92262", "title": "Cava de' Tirreni", "text": "Cava de' Tirreni\n\nCava de' Tirreni je italské město v oblasti Kampánie a sídlo biskupa. Město je oblíbeným cílem zahraničních turistů na jaře a na podzim a obyvatel Neapole v létě.\n\nMěsto Cava de' Tirreni se nachází v blízkosti Tyrhénského moře, 5 km ve vnitrozemí od Amalfinského pobřeží. Nachází se v údolí tvořeném ze západu pohořím Lattari a z východu pohořím Picentini.\n\nPůvod názvu města Cava je sporný. Někteří jej odvozují od slova \"cavea\", antického anftieátru. Podle jiných jméno znamená \"jeskyně\" a to podle přítomnosti jeskyní v okolí. Poslední hypotézou je ta, že název vychází ze slova \"Caba\", které se vztahuje k \"via Caba\", což byla antická cesta, která spojovala Salerno a Neapol už ve středověku a protínala celé údolí.\n\nPrvní obyvatelé oblasti byli Tiréni, kočovný etruský kmen, jejichž přítomnost je doložená archeologickými nálezy, které jsou uchovány v místním \"Muzeu della Badia Benedittina\".\n\nV době římské bylo místo vyhlášeným letním sídlem bohatých Římanů. Byly zde nalezeny zbytky chrámů a vil z této doby, které pravděpodobně patřily mocné římské rodině \"Gens Mitilia\".\n\nPozději bylo místo osídleno Langobardy, jejichž přítomnost je doložena archeologickými nálezy, které jsou uloženy v Opatství Nejsvětější trojice a také toponimy z 9. až 11. století.\n\nV roce 1011 založil Svatý Alferius ze vznešené langobardské rodiny Opatství Nejsvětější trojice.\nV 11. století založil a vystavěl svatý opat Petr I. u benediktýnského kláštera osadu chráněnou vysokými hradbami a baštami, která představuje první osídlení oblasti po pádu Římské říše. Velká část populace (tak, jak je tomu ještě nyní) bydlela v usedlostech na samotě, které byly těžko dosažitelné. Pak bylo vytvořeno Borgo Scacciaventi, centrum obchodu, charakterizované ulicí lemovanou paláci. Město i s usedlostmi v té době sahalo až k moři a zahrnovalo i Vietri a Cetaru, které se v 19. století staly autonomními městy.\n\n7. srpna 1394 povýšil papež Bonifác IX. svou bulou osadu na město. Zrodilo se tedy toponimum \"Città de la Cava\" neboli \"Město Cava\", které až po sjednocení Itálie bylo změněno na současný název Cava de' Tirreni.\n\nOd poloviny 15. století během aragonské nadvlády je město řízené starostou a městskou šlechtou.\n\nNa počátku 18. století se pak stává oblíbenou metou turistů a cestovatelů, jíž je dodnes. Mezi ty nejslavnější osobnosti, které Cavu navštívili patří Goethe a Walter Scott.\n\nJedna z nejvýznamnějších slavností města je určitě \"Festa di Montecastello\". Slaví se už od roku 1656, kdy byli obyvatelé města zasaženi krutou morovou ránou. Faráři s věřícími utvořili dlouhé procesí až k \"Monte Castello\" - hoře, která se tyčí nad údolím, z níž žádali Boha o pomoc. Epidemie skončila a vděční obyvatelé Cavy za to každý rok procesí obnovují.\nJedním z hlavních znaků slavnosti je zbraň ze 16. století, z níž se během slavnosti střílí z hory \"Monte Castello\" do vzduchu, aby tak byl připomenut a hlavně oslaven konec moru.\nVedle náboženského významu získala slavnost v průběhu staletí ještě význam folklorní. Zrodily se skupiny \"trombonieri\" neboli ti, co hrají na trombon, a \"sbandieratori\" - ti, co mávají praporem.\nDalším znakem slavnosti je historické předvedení tragické morové rány v dobových kostýmech. Každý rok je potom slavnost ukončena ohňostrojem z \"Monte Castello\". Během celé slavnosti samozřejmě nesmí chybět konzumumace typických místních pokrmů, jako například lilku s čokoládou nebo telecí sleziny vařené ve vinném octě, které se potom zapíjí dobrým vínem.\n\nKaždý rok na začátku července se ve městě koná slavnost, která připomíná \"bitvu u Sarna\", do níž bylo město \"zataženo\", aby ubránilo svobodu státu. 7. července 1460, když král Ferrante I. Aragonský vládl nad Neapolskem, bylo město během bitvy u Foce kvůli chybnému manévru obklíčeno Anjouovci. Aragonský král byl zachráněn zákrokem ozbrojeného lidu z města Cavy. Ti sestoupili z kopce, obklíčili a překvapili Anjouovce a donutili je tak k ústupu a k otevření únikové cesty králi Ferrantemu.\n4. září 1460 pak král pověřil starostu města Neapole, aby věnoval městu Cava na výraz díků bílý pergamen, který mu měl zajišťovat zvláštní pravomoce. Historická připomínka události spočívá v tom, že spolu soutěží osm skupin ze čtyř částí města. V historických kostýmech projdou v průvodu centrem města, aby došli na stadion, kde pak každá skupina předvede své střelecké umění před komisí, která podle přísných pravidel hodnotí rychlost nabíjení, přesnost a styl. Na konci vítěz obdrží legendární bílý pergamen, který uchovává až do příštího ročníku.\n\nSměrem na jihozápad v části \"Corpo di Cava\" se nachází benediktinské Opatství Svaté trojice, založené v roce 1011 sv. Alferiem. Kostel a okolní budovy byly v roce 1796 kompletně zrekonstruovány, zatímco starý gotický klášter byl zachován. V kostele se nachází varhany a několik starých rakví. Místní archiv obsahuje velmi cenné rukopisy a dokumenty (např. \"Codex Legum Langobardorum\" z roku 1004) a také inkunábule.\n\nMěsto je ekonomicky závislé na obchodech, které jsou především v historickém centru. V okolí se pěstují tabák a ovoce a v průmyslových zónách se zpracovávají potraviny, stroje, nábytek a tabák.\n\n\"Počet obyvatel\"\nRodačkou města je italská atletka Antonietta Di Martinová.\n\n\n"}
{"id": "92267", "url": "https://cs.wikipedia.org/wiki?curid=92267", "title": "6 (číslo)", "text": "6 (číslo)\n\nŠest je přirozené číslo, které následuje po číslu pět a předchází číslu sedm. Římské číslice jsou VI. Řecké číslice jsou ϝʹ (digama) nebo ϛʹ (stigma). Tutéž číselnou hodnotu má i hebrejské písmeno vav. Archaické označení pro množství 6 je půltucet, tedy polovina tuctu.\n\nŠestka je druhé nejmenší složené číslo. Jeho celočíselnými děliteli jsou čísla 1, 2 a 3. Protože číslo 6 je součtem těchto dělitelů, je šestka dokonalé číslo. Další dokonalé číslo je 28.\nProtože všechna sudá dokonalá čísla jsou šestiúhelníková, je šestiúhelníkové číslo také 6.\n\nŠest stejných mincí může být položeno kolem centrální mince stejného průměru tak, že každá mince se dotýká centrální mince a zároveň se dotýká dvou svých sousedů bez toho, aby vznikla jakákoliv mezera. Sedm mincí takto uspořádat nelze.\n\nŠestistranný mnohoúhelník se nazývá hexagon.\n\n\n\n\n\n\n\n"}
{"id": "92268", "url": "https://cs.wikipedia.org/wiki?curid=92268", "title": "VI", "text": "VI\n\nSpojení písmen V a I může mít různé významy:\n\n\n\n\n\n"}
{"id": "92271", "url": "https://cs.wikipedia.org/wiki?curid=92271", "title": "Horst-Wessel-Lied", "text": "Horst-Wessel-Lied\n\nHorst-Wessel-Lied (tj. \"Píseň Horsta Wessela\") známá též jako Die Fahne hoch (tj. \"Vlajku vzhůru\") byla pochodová píseň SA a hymna NSDAP v dobách Třetí říše i krátce před jejím vznikem. V dobách nacismu sloužila jako neoficiální druhá státní hymna a hrála se obvykle vzápětí po oficiální hymně \"Deutschland, Deutschland über alles\". Při zpěvu první sloky i jejího opakování na konci písně byl od roku 1934 povinný „německý pozdrav“ Heil Hitler.\n\nAutorem textu je Horst Wessel, německý nacista zavražděný komunisty v roce 1930. Text vznikl někdy mezi roky 1927 a 1929, poprvé byl uveřejněn v srpnu roku 1929 v novinách SA \"Der Angriff\". Melodie lidového původu pochází z 19. století, před použitím ve Wesselově písni se na ni zpívaly jiné texty.\n\nProtože píseň je považována za nacistický symbol, může být její používání a šíření v řadě států Evropy včetně České republiky protizákonné. Píseň se dočkala v roce 1943 své parodie v kresleném filmu \"Der Fuehrer's Face\" a její melodie byla použita mimo jiné i v počítačových hrách Wolfenstein 3D, Return to Castle Wolfenstein a Darkest of Days.\n"}
{"id": "92274", "url": "https://cs.wikipedia.org/wiki?curid=92274", "title": "Willi Nowak", "text": "Willi Nowak\n\nWilli Nowak, též Willy, Vilém (3. října 1886 Mníšek pod Brdy – 20. října 1977 Praha), byl český malíř a grafik, ve 30. letech profesor Akademie výtvarných umění v Praze, po druhé světové válce spoluzakladatel VŠVU v Bratislavě, národní umělec.\n\nWilli Nowak se narodil jako syn majitele továrny na textilní barviva v Mníšku. Jeho otec a tety byli spřízněni s Quido Bělským, mlynářem Odkolkem a mecenášem umění Karlem Riegrem. Willi Nowak se jeho prostřednictvím seznámil s uměleckými časopisy a osobně s Václavem Brožíkem a Karlem Liebscherem. Silně ho ovlivnil katalog s dřevořezy Hokusaie a také barevné textilní vzorníky v otcově továrně. Od tří let kreslil, ale během docházky na německou reálku byl pro výtržnictví vyloučen ze všech škol a toto vysvědčení mu znemožnilo i přijetí na uměleckoprůmyslovou školu. Navštěvoval jeden rok soukromou malířskou školu Ferdinanda Engelmüllera a o prázdninách odcestoval do umělecké kolonie v Dachau za profesorem Hansem von Hayekem.\nOd roku 1903 studoval na Akademii výtvarných umění v Praze v ateliéru Franze Thieleho. Akademie právě zažívala jednu ze svých personálních krizí a návrat ke konzervativnímu akademismu. Pro Nowaka tak byly podnětnější pražské výstavy francouzského umění, které uspořádal SVU Mánes (1902), výstava umělecké kolonie Worpswede (1903), Munchova výstava roku 1905 a francouzští impresionisté (1907). Po absolvování Akademie roku 1906 se s ním spřátelil Emil Filla, který ho přizval do skupiny Osma.\n\nOsma chystala výstavu, ale neměla dost vlastních prostředků na pronájem místnosti. Emil Artur Pittermann, který snil o umělecké kolonii podobné Worpswede, pozval Nowaka roku 1906 do vesnice Všechlapy, kde jeho známý a místní učitel měl domluvit ubytování. Na honu učitel nešťastnou náhodou Nowaka postřelil do kolenou a broky se nepodařilo vyoperovat. Ze soudem určeného finančního odškodného pak Nowak zaplatil pronájem výstavy. Jako jediný prodal na první výstavě Osmy roku 1907 všechny vystavené obrazy. Druhou výstavu uspořádal Topičův salon o rok později a Nowak zde vystavil první z pozdější série obrazů říčních krajin - \"Labská krajina\" (NG).\n\nVelmi úspěšná byla Nowakova účast na výstavě Spolku německých výtvarných umělců v Čechách roku 1909 v Rudolfinu, kde vystavil 18 obrazů a většinu prodal. V témže roce přijel do Prahy Julius Meier-Graefe, který označil Nowakovy obrazy za nejlepší ze současného rakouského umění a navrhl mu obeslat výstavu Berliner Secession. Soubor Nowakových obrazů z Rudolfina vystavila roku 1910 vídeňská Galerie Miethke a Oskar Kokoschka tam Nowaka přemluvil ke vstupu do progresivní vídeňské umělecké skupiny \"Kunstschau\". Tytéž obrazy potom vystavila roku 1911 prestižní berlínská Cassirerova galerie. Následovala návštěva členů Die Brücke (O. Muellera, E.L. Kirchnera) u Nowaka v Mníšku, jejímž cílem bylo navázat vztahy s Osmou. Nowak se ve stejném roce portrétoval Maxe Broda a setkal se zde s Franzem Kafkou, který si od něj koupil dvě litografie. Vystavoval ve Flechtheimově galerii v Düsseldorfu a dostal nabídku mnichovského obchodníka a galeristy Thannhausera ke spolupráci.\n\nU Thannhausera vystavoval roku 1912, kdy se do Mnichova odstěhoval a oženil se zde s Helenou Steinovou. Stýkal se s členy skupiny Der blaue Reiter, zejména Jawlenským, Mackem, Paulem Klee a také s Alfrédem Justitzem, který přijel na pozvání Thannhausera. Roku 1913 byl jedním ze zakladatelů skupiny Mnichovská Nová Secese (Münchener Neue Secession), a v témže roce provázel jako malíř vojenskou mapovací expedici ženistů do Bosny. Po vypuknutí První světové války byl Nowak kvůli svému postřelení, které zanechalo trvalé následky (1907), odvelen až roku 1916 a odsloužil válku jako důstojník v litoměřické posádce.\n\nNowakovi rodiče byli nuceni prodat dům i továrnu v Mníšku a odstěhovali se do Rakouska, kam za nimi Willi Nowak koncem války přišel. Jako člen \"Kunstschau\" roku 1918 vystavoval ve Vídni s Kokoschkou a Schielem a uzavřel smlouvu na pět let s galeristou a obchodníkem Nebehayem. Roku 1920 se přestěhoval s rodinou do Berlína. Účastnil se aktivit Berliner Secession a seznámil se s Theodorem Däublerem (bratr Heleny Steinové) a jeho přáteli z Bauhausu Feiningerem a Schlemmrem, grafikem Karlem Hoferem, Käthe Kollwitz a také s významným švýcarským sběratelem Reinhardtem. Roku 1922 si postavil s bratrem Arnoštem letní vilu v u jezera Matsee v Seehamu. Inflace roku 1923 mu zkomplikovala život, ale mnohem nepříjemnější byla hospodářská stagnace a nařízení úřadů nakupovat do galerií pouze díla německých umělců.\n\nRoku 1927 Nowak zasílal obrazy na výstavu do Vídně a ještě předtím je vystavil v Rudolfinu. V Praze dostal nabídku převzít uvolněné místo jednoho ze tří německých profesorů na Akademii po prof. Krattnerovi a roku 1928 zde získal profesuru. Mezi jeho studenty patřili např. Jakub Bauernfreund, Endre Nemes, Peter Kien, Bedrich Hoffstädter, Ada Novák, Ján Mudroch, Adolf Zábranský, Ján Želibský, Karel Veselý, František Jiroudek, Peter Matejka, Jiří Horník, Eugen Nevan, Karel Souček, Václav Boštík, Vladislav Vaculka a další.\n\nV Praze se jeho blízkým přítelem stal profesor Emil Utitz a také mezi českými profesory Akademie byl dobře přijat. Ve 30. letech narůstal nacionalistický tlak ze strany německého Spolku i některých studentů. Roku 1935 zemřela Nowakova žena Helena Steinová. Jeho druhá žena Hana Haasová byla ve 20. letech dopisovatelka TASSu a členka Komunistické strany. Roku 1937 navštívil Nowak Moskvu s delegací výtvarníků v souvislosti s probíhající výstavou československého umění. Po Mnichovu byl vyloučen z německého Spolku a jeho ateliér na Akademii nový ředitel Heinrich Hönich zrušil. Během války žil Willi Nowak v ústraní.\n\nPo válce Nowaka požádali jeho slovenští studenti, aby pomohl založit Vysokou uměleckou školu v Bratislavě. V letech 1946–1949 byl členem SVU Mánes. Nowak byl členem Komunistické strany a v 50. letech se stal režimem uznávaným a oceňovaným umělcem. Pracoval střídavě v Praze a ve svém letním sídle v Zahrádkách u České Lípy. Zemřel v Praze ve věku 91 let a je pochován na Vyšehradském hřbitově.\n\n\nWilli Nowak sám uvádí, že ho celoživotně ovlivnilo dílo japonského malíře Hokusaie a jeho cyklus 36 pohledů na horu Fudži, ze kterého čerpal zejména kompozici krajiny a budování hloubky prostoru (\"Labská krajina\", 1908). Kromě toho měl možnost seznámit se s dílem Václava Radimského, který byl vzdáleným příbuzným mecenáše Riegra, a také s jeho sbírkou obrazů, kde byl zastoupen Chittussi nebo Liebscher. Během studia si oblíbil díla Luďka Marolda a Beneše Knüpfera. Nowakovy nejstarší obrazy charakterizuje nekontrastní a klidné budování objemů pomocí hutných a kompaktních barevných skvrn a dominance šedomodrých a šedozelených tónů.\n\nSpolečnost malířů, scházející se v pražské kavárně Union byla dobře obeznámena s teoretickými statěmi J. Meier-Graefa, mimořádně vlivného berlínského teoretika umění, který se zabýval dílem Muncha, Art Nouveau a francouzskými impresionisty a postimpresionisty. Pražané kromě toho měli možnost vidět francouzské umění nebo Muncha na výstavách v letech 1902–1907. Nowakova portrétní tvorba byla načas ovlivněna Daumierem a v modelaci světlem se obracel až k tradicím klasicismu a rokoka (\"Autoportrét\", 1910).. Pro jeho pozdější dílo se stalo typické využívání určitých dílčích motivů nebo lidských typů v kompozicích, které byly volnou transformací viděné skutečnosti. Podle F. X. Šaldy (1909) je Nowak \"sladký samotář, vidí krajinu i celý život z odstupu, zvláštní mlhou snivosti a fabulačního kouzla\"\n\nNowak nepřijal metodu kubismu, ke které se obrátila řada členů Osmy, ale později jako profesor Akademie nebránil svým žákům kubismem se inspirovat. Asi nejblíže ke kubismu má jeho poválečný obraz \"Harlekýn\" (1920). Při návštěvě členů Die Brücke se od Otto Müllera naučil nové technice barevné litografie. V letech 1912–1916 vytvořil litografické ilustrace ke knize Huga von Hoffmannsthala \"Ariadna na Naxu\" (R. Piper a spol., Mnichov). Pro Nowakův mnichovský pobyt je charakteristický příklon k smyslovosti a proměna barevné složky obrazu, prováděné v hutných nánosech splývavými tahy štětce.. Ve větší míře se začal zabývat také akvarelem.\n\nMeziválečná tvorba Williho Nowaka navázala na předchozí období větším důrazem na barevnost, ale nelze ji označit za fauvistickou nebo blízkou fauvismu. Barevný posun je vždy spíše k tlumeným barevným tónům (\"Jarní krajina\", 1928, \"Neděle\", po 1935) a Nowak se opakovaně vrací od obrazů budovaných z barevných skvrn k portrétům malovaným téměř klasickým stylem. Pro jeho krajiny je typická hloubka dalekých horizontů (\"Labská krajina u Litoměřic\", 1931, Letní krajina, 1933-35).\n\nPo roce 1945 převažují v Nowakově tvorbě kompozice se skupinami lidí zachycených při práci na venkově. (Třešně, 1945, Žně, 1950). Jeho portrétní tvorba plnila společenskou objednávku (\"Karel Marx\", \"Klement Gottwald\"), mezi krajinami se objevují také veduty Prahy (\"Pohled na Prahu\", \"Pohled na Bubeneč\", 1952). Koncem 60. let se Nowakův rukopis uvolnil a barvu používá ve formě abstraktních skvrn nanesených rychlými tahy štětcem. Centrálním motivem je obvykle figurální kresba, kterou se vrací k dříve zpracovaným námětům (\"Domek z karet\", 1932, 1976). Své obrazy začal podepisovat Vilém Nowak.\n\n\nDo roku 1948 vystavoval Nowak samostatně v Praze v Galerii André (1930) a v Mánesu (1936, 1948) a zúčastnil se výstavy Prager Secession (1932), Zlínského salonu (1936) a výstav československého umění v Paříži (1937) a Osmy v Praze roku 1937.\n\n\n"}
{"id": "92277", "url": "https://cs.wikipedia.org/wiki?curid=92277", "title": "Kakadu žlutolící", "text": "Kakadu žlutolící\n\nKakadu žlutolící (\"Cacatua sulphurea\", Gmelin 1788) je papoušek z čeledi kakaduovitých. Kakadu žlutolící patří ve své domovině mezi kriticky ohrožené druhy ptáků a je zařazen do seznamu kriticky ohrožených druhů CITES.\n\nKakadu žlutolící je zbarven většinou bíle, má pouze žlutou spodní stranu křídel a ocasu, výraznou žlutou skvrnu na líci a žlutou chocholku, kterou při vzrušení vztyčí a může ji ohnout dopředu. Zobák je černý a nohy šedé. Samci mají tmavší oči než samice. V zajetí se dožívá až 40 let.\n\nKakadu žlutolící žije v jihovýchodní Asii zejména na ostrovech Indonésie (Molucké ostrovy), kde žijí ve světlých lesích a na plantážích. Při odpočinku se často shromažďuje větší počet ptáků.\n\nPotrava je rostlinná, tvoří ji zejména semena, ořechy, bobule, ovoce.\n\nSamice snáší 2-3 vejce do stromové dutiny. Sedí na nich oba rodiče asi 28 dní a mláďata vylétají po 70 dnech.\n\n"}
{"id": "92279", "url": "https://cs.wikipedia.org/wiki?curid=92279", "title": "Nekonečná množina", "text": "Nekonečná množina\n\nNekonečná množina je matematický pojem z oboru teorie množin.\n\nV teorii množin je jako nekonečná množina označována taková množina, která není konečná.\nZa konečné jsou přitom označovány ty množiny, které nelze vzájemně jednoznačně zobrazit na nějakou jejich vlastní podmnožinu.\n\nPříkladem nekonečné množiny je množina přirozených čísel, neboť každému číslu formula_1 lze jednoznačně přiřadit sudé číslo formula_2, které je také přirozeným číslem. Mohli bychom také říci, že celá množina je stejně velká jako její část.\nExistenci této množiny zajišťuje axiom nekonečna.\n\nMnožina přirozených čísel je v jistém smyslu „nejmenší“ mezi nekonečnými množinami – každá její podmnožina je buď konečná, anebo stejně velká (ve smyslu vzájemně jednoznačného zobrazení) jako celá množina přirozených čísel.\nNekonečné množiny se podle toho, zda je lze vzájemně jednoznačně zobrazit na výše uvedenou množinu přirozených čísel, dále dělí na spočetné a nespočetné.\n\n\nNabízí se otázka, kolik velikostí nekonečných množin existuje. Odpověď na tuto otázku se zásadně liší podle axiomatické soustavy teorie množin, pomocí které budeme hledat odpověď.\n\nZ pohledu dnes nejrozšířenější Zermelo-Fraenkelovy teorie množin je nekonečen nekonečně mnoho. Podle Cantorovy věty totiž potenční množinu formula_4 nelze zobrazit na původní množinu formula_5, takže\n\nExistují i jiné pohledy, které se naopak takto rozsáhlé hierarchii nekonečen brání – příkladem je konstruktivismus nebo Vopěnkova Alternativní teorie množin.\n\n"}
{"id": "92280", "url": "https://cs.wikipedia.org/wiki?curid=92280", "title": "Jaroslav Wykrent", "text": "Jaroslav Wykrent\n\nJaroslav Wykrent (* 10. září 1943 Přerov) je známý přerovský hudební skladatel, textař a hudebník. V šedesátých létech byl jedním z původních členů hudební skupiny Synkopa, která patřila ke špičce mezi rodícími se big beatovými kapelami té doby.\n\nMezi jeho známé skladby z tohoto období patří:\n\nPo létech aktivního hraní ve skupině Synkopa se neproslavil (kromě vlastního hitu \"„Agnes“\" – hudba : Drahoslav Volejníček) především jako dvorní textař a autor Marie Rottrové. Jeho písničky a texty se staly v jejím podání skutečnými hity:\n\n\nDne 25.1.1999 utrpěl celou sérii mozkových příhod, které zpočátku výrazně omezily jeho vystupování na veřejnosti a úplně mu znemožnily hru na kytaru a na další hudební nástroje. Za značného přispění Marie Rottrové se však dokázal na jeviště vrátit a postupně se stal víceméně pravidelným hostem zpěvaččiných koncertů. Díky \"polovičním playbackům\" (a v poslední době také díky skupině IN BLUE Ivana Němečka) se \"live\" vrací k posluchačům i samostatně ve svých občasných recitálech. Zároveň se věnuje moderování pořadů věnovaným hudbě v Českém rozhlase Olomouc. Nadále se také zabývá textařskou prací (např. CD Josefa Streichla \"ZA DVEŘMI\" a slova k písním \"\"Ještě se mi nechce\"\" a \"\"Padesát dva týdnů\" \"či CD Věry Špinarové \"ČAS MŮJ ZA TO STÁL\" a texty \"\"Lži a hraj\"\" a \"\"Na vlnách prázdných gest\"\"). Přinejmenším za zmínku stojí jeho pravidelná spolupráce s brněnským divadlem RADOST a s TĚŠÍNSKÝM DIVADLEM v Českém Těšíně.Od konce roku 2011 začal Jaroslav Wykrent koncertně spolupracovat s kapelou IN BLUE přerovského muzikanta Ivana Němečka a znovu se začal samostatně \"live\" objevovat na všelijakých hudebních akcích. Kromě toho se svým novým kapelníkem vytvořil i autorskou dvojici, která už má na kontě několik nových songů, slavících v současnosti mezi posluchači velké úspěchy – viz třeba písně \"Mobil Blues\", \"Sáro, Sáro\", \"Nebudu\" nebo \"Už to prostě není ono\". Všechny tyto kousky lze od října 2014 najít na prozatím posledním Wykrentově CD \"UŽ TO PROSTĚ NENÍ ONO\", vydaném produkční & uměleckou agenturou PETARDA PRODUCTION a.s.\n\nV roce 2014 obdržel ocenění Senior Prix od Nadace Život umělce.\n\n"}
{"id": "92281", "url": "https://cs.wikipedia.org/wiki?curid=92281", "title": "Nell", "text": "Nell\n\nNell je americký film režiséra Michaela Apteda.\n\nSnímek byl natáčen převážně v lesích Severní Karolíny. Do kin byl uveden poprvé 13. prosince 1994. V USA vydělal 33 592 700 $.\n\nFilm byl natočen podle hry \"Idioglossia\" Marka Handleye. Vypráví příběh přibližně třicetileté Nell, jež vyrůstala sama se svou matkou v opuštěné lesní chatrči a svět nevěděl o její existenci. Nell se nenaučila správně mluvit a používala vlastní jazyk, který byl velmi zkomolenou angličtinou.\n\nPo smrti své matky byla Nell objevena doktorem z nedalekého městečka Jerry Lowellem, který se jí pokusil pomoci začlenit se do normální společnosti. Nell se brzy dostala do centra zájmu renomovaných psychologů, protože představovala řídký případ vlčího dítěte. Z převážně vědeckých důvodů se o ní proto začala zajímat i psycholožka doktorka Paula Olsen.\n\nZačal boj mezi doktorem Lowellem a doktorkou Olsen o to, zda se péče o Nell zaměří na pomoc Nell, nebo na její „zkoumání“ v laboratorních podmínkách. Jerry se nakonec sblížil s Paulou a oběma se podařilo před soudem prosadit, i s pomocí emotivního výstupu samotné Nell, že Nell je duševně zdravá a není třeba ji izolovat.\n\nNell se naučila mluvit anglicky a zůstala ve svém lesním království, kam si občas zvala i své přátele - manžele Jerryho a Paulu Lowenovi.\n\n\nJodie Foster byla za titulní roli nominována na Oscara v kategorii nejlepší herečka v hlavní roli. Snímek byl nominován i na tři Zlaté globy - za nejlepší drama, nejlepší hudbu (Mark Isham) a znovu nejlepší herečku v dramatickém díle (Jodie Foster). Za nejlepší herecký výkon byla Jodie Foster nominována i na filmovou cenu MTV.\n\n"}
{"id": "92285", "url": "https://cs.wikipedia.org/wiki?curid=92285", "title": "Nová Bystřice", "text": "Nová Bystřice\n\nNová Bystřice () je město v okrese Jindřichův Hradec při hranici s Rakouskem. Nová Bystřice má i s připojenými vesnicemi obyvatel.\n\nNová Bystřice je konečnou stanicí úzkorozchodné železnice z Jindřichova Hradce (Trať 229), otevřené v roce 1897 a v současnosti vlastněné a provozované společností Jindřichohradecké místní dráhy (JHMD).\n\nV Nové Bystřici je také velmi pěkné Veteran Muzeum zaměřené zejména na automobily z USA.\n\nHistorické jádro města je městskou památkovou zónou. Nová Bystřice je pověřená obec, do správního obvodu Nové Bystřice spadají obce Číměř a Staré Město pod Landštejnem.\n\nNová Bystřice leží 590 metrů nad mořem v Novobystřické vrchovině, která je součástí Javořické vrchoviny, nejvyšším bodem Nové Bystřice je Kunějovský vrch (725 m n. m.).\n\nNová Bystřice leží na státních hranicích s Rakouskem, nachází se zde tři hraniční přechody: Nová Bystřice-Grametten, Smrčná-Haugschlag a Artolec-Hirschenschlag. Nová Bystřice sousedí s městem Stráž nad Nežárkou a obcemi Číměř, Člunek, Kunžak, Český Rudolec a Staré Město pod Landštejnem.\n\n49 % rozlohy města (39,99 km²) tvoří lesy, zatímco pouhých 0,7 % rozlohy je zastavěných. Značnou část území zabírají také rybníky (Osika, Mnišský rybník, Bystřický rybník), které většinou napájí říčka Dračice.\n\nÚzemí Nové Bystřice je součástí dvou přírodních parků - na západě zasahuje do přírodního parku Homolka-Vojířov, většina území obce poté spadá do přírodního parku Česká Kanada. Nachází se zde také maloplošná přírodní rezervace Blanko.\n\nV katastrálním území Senotín je přírodní rezervace Skalák u Senotína.\n\nV katastrálním území Klenová je přírodní památka Rašeliniště Klenová. \n\nRoku 871 zde byla přepadena družina jakési české kněžny, manželky velkomoravského krále Svatopluka I. V 11. a 12. století zde existovalo slovanské osídlení, jehož dokladem je mohylové slovanské pohřebiště v přírodním parku Homolka-Vojířov.\n\nPrvní zmínka o Nové Bystřici pochází z roku 1175 (což z ní činí nejstarší sídlo v okrese Jindřichův Hradec), kdy je zmiňována osada \"Vistritz\" jako součást raabského hrabství v Dolních Rakousech. Oblast byla na žádost raabských hrabat kolonizována Johanity. Po vymření hrabat z Raabsu patřila oblast rodu Zöbingů, kteří pravděpodobně ve Vistritzu nechali postavit největší rotundu ve střední Evropě. Zöbingové také založili hrad Landštejn, s nímž jsou dějiny Nové Bystřice spjaty.\n\nRoku 1276 se Bystřice a Landštejn staly osobním majetkem Guty Habsburské, budoucí české královny. Roku 1282 se pak bystřické panství stává součástí Čech, neboť připadá Vítkovci Sezemovi z Landštejna. Další bystřický pán Vilém z Landštejna rebeloval proti Janu Lucemburskému, který roku 1318 celé panství vyplenil, čímž způsobil lokální hladomor. Vilém z Landštejna ale později obrátil a stal se královým rádcem, takže Jan Lucemburský roku 1341 povýšil Bystřici na město.\n\nRoku 1381 se Bystřice stala majetkem korutanského rodu Krajířů z Krajku. Za husitských válek byl pánem Bystřice věrný katolík Lipolt z Krajku. Roku 1420 Bystřici dobyl a vypálil Jan Žižka, poměrně brzy ale byla znovu vystavěna a pojmenována Nová Bystřice. Roku 1493 přišel na Novobystřicko paulánský řád, který zde založil klášter. Ten byl roku 1533 zničen sektou novokřtěnců, kteří klášter během mše přepadli a čtyřicet mnichů spolu s věřícími z okolí zavraždili.\n\nRoku 1575 vymírají Krajíři z Krajku po meči a zadlužené panství se vystřídá v rukou Lobkoviců a Kinských. Roku 1615 panství koupila hradecká kněžna Lucie Otýlie z Hradce, která je poté odkázala svému synovi Adamu Pavlu Slavatovi. Za něho nastal největší rozvoj bystřického panství. Roku 1626 pozval zpátky paulány a roku 1637 udělil městská práva hornickému městečku Hůrky, které je dnes součástí Nové Bystřice. Adam Pavel Slavata nechal po své smrti zazdít své srdce v kostele ve své milované Nové Bystřici, což prokázal archeologický průzkum roku 1997.\n\nPo vymření Slavatů se až do zrušení panské správy roku 1848 majitelé novobystřického panství rychle střídali. Roku 1785 Josef II. zrušil paulánský klášter. Po roce 1870 nastal rapidní úbytek obyvatelstva vystěhováním do Ameriky (zhruba jedna třetina obyvatelstva odešla). Roku 1897 sem byla přivedena úzkorozchodná dráha z Jindřichova Hradce.\n\nRoku 1938 zde byli nadšeně přivítáni Němci a Neubistritz se stal okresním městem. Nová Bystřice byla osvobozena 10. května 1945 a o osmnáct dní později byli původní obyvatelé vysídleni a nastal příliv českého obyvatelstva. V dobách komunistické totality se Nová Bystřice nalézala prakticky pár metrů od železné opony a byla k ní připojena řada vesnic v okolí. Po roce 1989 nastal rozvoj města, cyklotras a turismu.\n\nTradiční zaměření na textilní výrobu se mění zejména na služby v turistickém ruchu. Ve městě existuje přes deset restauračních zařízení a několik hotelů. Mezi hlavní lákadla patří okolní příroda České Kanady s mnoha cyklostezkami, běžkařskými trasami, golfovým hřištěm a vodní nádrží Osika.\n\nNová Bystřice je baštou České strany sociálně demokratické, která zde vyhrála všechny volby od roku 1998 a v městském zastupitelstvu má nadpoloviční většinu. I v komunálních volbách v r.2018 zde ČSSD zvítězila a udržela si i většinu v zastupitelstvu (8 zastupitelů z celkových 15). V letech 1998–2008 byl starostou Nové Bystřice Jiří Zimola, dřívější hejtman Jihočeského kraje.\n\nMěsto Nová Bystřice se skládá ze třinácti částí na třinácti katastrálních územích.\n\n\n\n\nŘímskokatolická farnost Nová Bystřice\n\n"}
{"id": "92287", "url": "https://cs.wikipedia.org/wiki?curid=92287", "title": "Permeabilita", "text": "Permeabilita\n\nPermeabilita je v elektrotechnice fyzikální veličina, která vyjadřuje vliv určitého materiálu nebo prostředí na výsledné účinky působícího magnetického pole. Některá prostředí tyto účinky zesilují, jiná je zeslabují a existují také prostředí bez tohoto vlivu.\n\nPro permeabilitu se používá značka μ (řecké mí) a její jednotka v soustavě SI je henry na metr, značka Hm nebo také newton na čtvereční ampér, značka NA, v základních jednotkách kilogram metr na čtvereční ampérsekundu, formula_1.\n\nPermeabilitu lze určit ze vztahu\nkde \"B\" je magnetická indukce a \"H\" intenzita magnetického pole.\n\nV látkovém prostředí její hodnota závisí na vlastnostech daného materiálu – lze ji tedy považovat za materiálovou konstantu. Nicméně v obecném případě její hodnota závisí také na dalších parametrech, např. na velikosti působícího magnetického pole – pak je tedy funkcí (má závislost na) materiálu a intenzity pole. Typickým příkladem materiálů, které mají tuto obecnější závislost, jsou feromagnetické látky. Některé z nich navíc vykazují hysterezi, což v tomto případě znamená, že jejich magnetické vlastnosti závisí také ještě na hodnotách magnetického pole, jemuž byly vystaveny v minulosti. Kromě toho je výše uvedená definice pro neměnné pole a v případě že je pole proměnlivé – typicky periodicky – může se objevit rovněž závislost na frekvenci.\n\n\"Permeabilita vakua\" se značí formula_3 a je to fyzikální konstanta, která je koeficientem úměrnosti mezi veličinami \"B\" a \"H\" ve vakuu podle výše uvedeného vztahu. Obě tyto veličiny charakterizují magnetické pole; to může být ve vakuu vytvářeno pohybujícím se elektrickým nábojem, tedy rovněž elektrickým proudem, změnou elektrického pole v čase nebo obojím, tudíž obě tyto veličiny jsou úměrné těmto vytvářejícím vlivům. Jejich rozdíl pak spočívá jednak v tom, že \"B\" zohledňuje vliv látky v prostředí jímž se pole šíří a dále v tom, že magnetická indukce je definována prostřednictvím síly, kterou pole působí na pohybující se náboj, zatímco intenzita magnetického pole nikoliv. Ve vakuu je vliv látky odstraněn a permabilita vakua je tedy koeficient doplňující výrazy s faktory vytvářejícími magnetické pole tak, aby ve vakuu odpovídaly silovému působení pole – buď přímo, ve vztazích pro sílu, nebo nepřímo, prostřednictvím magnetické indukce.\n\nV soustavě SI permeabilita vakua přestala být po redefinici SI od r. 2019 pevnou konstantou s přesnou hodnotou a je závislá na experimentálním určení. Její aktuální doporučovaná hodnota je:\n\nJako \"relativní permeabilita\" se označuje podíl permeability daného materiálu a permeability vakua, tedy\nJe to bezrozměrná veličina. S pojmem relativní permeability úzce souvisí veličina označovaná jako magnetická susceptibilita, která popisuje stejnou vlastnost látky, ale je poněkud odlišně zavedena.\n\nV protikladu k pojmu relativní permeabilita bývá permeabilita formula_5 také označována jako \"absolutní permeabilita\" daného materiálu.\n\nRelativní permeabilita většiny látek je (velmi) blízko hodnoty 1, což odpovídá slabé reakci na magnetické pole. Tato reakce vzniká na základě toho, že jednou ze základních složek hmoty jsou elektrony a ty vykazují magnetické vlastnosti. Přímo formula_6, tedy že formula_7, se vyskytuje pouze výjimečně, v případech kdy se vzájemně vyruší vliv protichůdných reakcí látky na magnetické pole. Látky, které mají formula_8 se nazývají paramagnetické, feromagnetické (např. železo, nikl, kobalt) – ty mají formula_9 nebo ferrimagnetické (rozdíly mezi těmito pojmy jsou uvedeny u příslušných hesel a také v článku magnetizace). Tyto látky jsou do magnetického pole vtahovány (pohyb směrem do místa s nejvyšší intenzitou pole). Látky, které mají formula_10, se nazývají diamagnetické a jsou z magnetického pole vypuzovány. Nejsilnější diamagnetické chování vykazují supravodiče, které mohou do určité intenzity působícího magnetického pole zcela zamezit vnikání pole do svého objemu (až na tenkou povrchovou vrstvu) a tedy v určité oblasti je jejich formula_11\n\n"}
{"id": "92292", "url": "https://cs.wikipedia.org/wiki?curid=92292", "title": "Bouda", "text": "Bouda\n\nPojem bouda může znamenat:\n\n\n\n\n\n\n\n\n"}
{"id": "92294", "url": "https://cs.wikipedia.org/wiki?curid=92294", "title": "Bouda (divadlo)", "text": "Bouda (divadlo)\n\nDivadlo Bouda (11. května 1786 – 1789) bylo založeno pod jménem \"Královské-císařské vlastenecké divadlo\" českou divadelní společností (Jan Šimon Václav Thám) kvůli zájmu o české hry. Stálo v Praze na Koňském trhu (nynější Václavské náměstí) a bylo dřevěné. Kvůli finančním potížím byla budova roku 1789 uzavřena a stržena.\n\nBouda stála ve spodní části Václavského náměstí, kde dříve stávaly novoměstské kotce. Byť to byla lehká budova vystavěná jen z fošen, její jedinečnost spočívala v tom, že se zde hrálo česky. Nedostatek kvalitních českých autorů a překladatelů tím však zároveň vedl k poklesu kvality divadelních her. Hrály se zde především historické hry z českých dějin, dále oblíbené frašky a rytířské hry.\n\nPro své finanční potíže (dluhy) byla budova roku 1789 stržena. Poté divadelní společnost hrála na mnoha místech v Praze, od roku 1792 bylo toto divadlo přesunuto do zrušeného kláštera U Hybernů.\n\nLikvidace budovy divadla bývá často vykládáno jako snaha potlačit češtinu, popř. jako projev nepřátelství německy mluvící části obyvatelstva. Pravda je ovšem taková, že se toto divadlo nebylo schopné uživit z důvodu kolísavé kvality představení, nízkého vstupného a restrikcí českého gubernia\n\nJosef Jiří Stankovský v románu \"Vlastencové z Boudy\" (1877) popisuje budovu divadla takto:\n\nUváděné divadelní hry v \"Boudě\"ː\n\n\n"}
{"id": "92298", "url": "https://cs.wikipedia.org/wiki?curid=92298", "title": "Justinus II.", "text": "Justinus II.\n\nJustinus II. (520 – 5. října 578) byl byzantským císařem od 14. listopadu 565 až do 5. října 578.\n\nJustinovými rodiči byl Dulcidius a Vigilantia, sestra císaře Justiniána I. Díky svému postavení na císařském dvoře a své ženě Sofii, která byla neteří císařovny Theodory, získal po Justiniánově smrti císařský titul. Existoval sice ještě jiný kandidát, který se rovněž jmenoval Justinus a také byl synovcem Justiniána, ten však byl krátce na to odstraněn.\nPrvní dny Justinovy vlády byly docela slibné: zaplatil dluhy svého strýce, osobně se staral o soudnictví a vyzval k náboženské toleranci. Nezanedbával západ, nýbrž se snažil udržet tamní území. Avšak kvůli chybějící aristokracii a nevraživosti místního místodržitele zůstalo jeho úsilí neúčinné. Ve vnitřních záležitostech způsobila brzy obtíže jeho protimonofyzitská náboženská politika.\n\nJednou z klíčových událostí jeho vlády byla invaze Langobardů vedených králem Alboinem do Itálie v roce 568. Germánští Langobardi si v několika málo letech podrobili velké části země a téměř úplně tak zmařili restaurační dílo Justiniána I. Jejich vpád je všeobecně považován za poslední etapu germánského stěhování národů a také za jeden z možných konců antiky. Justinus se nedokázal postavit útočníkům také proto, že svou pozornost musel soustředit na sever a na východ: Na Dunaji nechal podniknout celou řadu spíše neúspěšných tažení proti pronikajícím Avarům, zatímco na východě v roce 572 znovu vypukla válka proti Sásánovcům, se kterými uzavřeli Římané mír teprve před deseti lety. Příčinou byly dosud nevyřešené spory v oblasti Kavkazu, kromě toho neustále docházelo k přepadům římského území arabským kmenem Lachmovců, kteří byli perskými spojenci. Pozdně antičtí autoři také Justinovi vytýkali, že lehkomyslně vyprovokoval válku, tím že podporoval povstání v Peršany kontrolované části Arménie. Důvodem k válce byla rovněž nespokojenost Římanů s nutností platit Peršanům každoroční tribut, který byl dojednán Justiniánem v roce 562. I když obě strany byly připraveny na válku stejně špatně, dosáhli Peršané vedení Husravem I. několika významných úspěchů.\n\nSásánovská vojska se převalila Mezopotámií a v roce 573 dobyla důležitou pevnost Daru. Spojenectví s Turky, kteří měli vpadnout Peršanům do zad, nepřineslo kýžený výsledek. Naopak Turci sami brzy zaútočili na východořímskou říši. Jak se zdá, špatné zprávy z bojiště uškodily Justinovu duševnímu zdraví. Přesto ale i Římané dosáhli některých úspěchů: Justinův vojevůdce Justinián, bratr císařem odstraněného pretendenta trůnu Justina, dosáhl skvělého vítězství v bitvě u Melitene. Byla to do té doby jedna z nejtěžších perských porážek v bojích s Římany. Král Husrav I. vyvázl jen s velkou námahou. Nicméně tento úspěch se neukázal jako rozhodující. Peršané se z porážky rychle vzpamatovali a Justinus byl nakonec nucen vykupovat si nejistý klid zbraní každoročním poplatkem. Toto příměří se ale vztahovalo jen na Mezopotámii, Arménie byla z tohoto ustanovení vyjmuta a příměří samo nevydrželo příliš dlouho. Již v roce 578 se boje rozhořely nanovo.\n\nOd roku 574 se projevovaly příznaky Justinovy duševní nemoci. Na radu své manželky Sofie Justinus 7. prosince 574 ustavil úspěšného vojevůdce Tiberia za svého spolucísaře. Ten od nynějška prakticky sám vykonával všechny státní záležitosti. Když Justinus, jehož vláda je moderním výzkumem hodnocena převážně negativně (oproti historickým pramenům), roku 578 zemřel, stal se Tiberios bez obtíží jeho nástupcem.\n\n\n"}
{"id": "92300", "url": "https://cs.wikipedia.org/wiki?curid=92300", "title": "Tiberios II.", "text": "Tiberios II.\n\nTiberios II. Konstantinos (Tiberius Constantinus, zemřel 13. srpna 582) byl byzantským císařem v letech 578 až 582.\n\nTiberios byl přítelem císaře Justina II., za něhož byl jmenován do hodnosti comes Excubitorum a v roce 565 byl vyslán na vojenské tažení proti Langobardům. V roce 574 byl na návrh císařovny Sofie Justinem povýšen do hodnosti caesara a tím se stal Justinovým spoluvládcem. Justin trpěl v této době duševní chorobou a sám už nebyl schopný vládnout. Během Tiberiova regentství byla situace na východní frontě stabilizována. V roce 575 pak Římané zasadili Peršanům citelnou porážku v bitvě u Melitene. Po smrti císaře Justina II. v roce 578 se stal Tiberios císařem a oženil se s císařovnou vdovou. Od nynějška vystupoval pod jménem Konstantinos.\n\nEnergicky pokračoval v obranném boji proti Avarům a Peršanům, avšak uzavřít s nimi mír se mu nepodařilo. Naopak Avaři a s nimi spojení Slované pronikali intenzivněji než kdy dříve na Balkán. Ukončit válku s Peršany dokázal teprve jeho nástupce Maurikios.\n\nTiberios ještě silněji než jeho předchůdce začal vyprazdňovat státní kasu a vyzbrojovat římské vojsko. Byl velmi oblíben mezi lidem, díky tomu, že mu zpět vyplatil čtvrtinu daní vybraných v říši a rozdával velké sumy na různé dobročinné účely.\n\nTéto jeho marnotratnosti byl učiněn konec ve čtvrtém roce jeho vlády, když se jeho zdravotní stav náhle zhoršil. Onemocněl a zakrátko na to 13. srpna 582 zemřel. Ještě předtím stihl adoptovat úspěšného vojevůdce Maurikia, ustavit ho svým nástupcem a oženit ho se svou druhou dcerou Constantií.\n\n\n"}
{"id": "92309", "url": "https://cs.wikipedia.org/wiki?curid=92309", "title": "Etruskové", "text": "Etruskové\n\nEtruskové jsou málo poznané starověké etnikum, které sídlilo v Etrurii, na území dnešního Toskánska v Itálii. Jako svébytná kultura existovali zhruba od 8. století př. n. l. a mocenského vrcholu dosahovali v období do 4. století př. n. l.. Poté jejich význam výrazně upadl a postupně splynuli s Římem, jehož občanství získali v roce 90 př. n. l.. Sami sebe označovali jako Rasenna (Rasena) a jméno Etruskové získali z jejich latinského označení Etrusci (či Tusci) - odtud současné označení italské provincie Toscana, Řekové je označovali jménem Τυρσηνοί (\"tyrsenoi\") nebo Τυρρηνοί (\"tyrrhenoi\") - odtud označení moře západně od italského pobřeží jako Tyrhénské moře.\n\nSpolu s problematikou jazyka není otázka původu Etrusků v současnosti zcela objasněna. Již ve starověku existovaly různé hypotézy. Současné archeologické výzkumy některé z nich na jedné straně zcela či částečně vyloučily, na straně druhé však umožnily vznik teorií nových.\n\nJe třeba si uvědomit, že v etruskologii je samotná otázka původu sice často vznášena a považována za významnou, ale všeobecně dnes platí, že kultura, kterou označujeme jako \"„etruskou“\", se vyvinula teprve na území Etrurie.\n\nMnožství teorií o původu Etrusků lze v zásadě rozdělit na dva základní proudy – západní a východní. Podle východní teorie pocházejí Etruskové z Malé Asie a podle západní pocházejí z Alp. Dále je ještě poměrně rozšířena teorie, že jsou původními obyvateli Itálie. Jisté je, že politickou a náboženskou strukturu vytvořili až na území dnešní Itálie.\n\nEtruskové ovládali území mezi Tiberou a Alpami, nicméně stopy jejich činnosti lze najít i výrazně dále. Západní hranici jejich území tvořilo pobřeží Ligurského moře (naproti Korsice) a východní hranicí byl Jadran, kterému dalo jméno etruské město Hadria (či Adria).\n\nEtruskou civilizací dnes nazýváme kulturu a způsob života obyvatel starověké Itálie, kteří se sami označovali jako \"Rasenna\", resp. \"Rasena\", případně \"Raśna\". Římané je nazývali \"Etrusci\" nebo \"Tusci\" a starověcí Řekové o nich referují jako o \"Tyrrhenoi\", nebo \"Tyrrsenoi (Τυρσηνοί, Τυρρηνοί)\". Počátek této civilizace, vymezené vlastním jazykem, není přesně známý a zařazuje se do prehistorického období před založením Říma. V této podobě přetrvává až do doby jejího splynutí s italickým obyvatelstvem římské říše, kde i přes její následný vojenský rozmach přetrvaly četné prvky etruské kultury, charakterizované zejména vysokou úrovní etruského umění.\n\nNejvětšího rozmachu dosáhli Etruskové v době okolo založení Říma a v období římských králů, kdy se celá etruská civilizace rozvíjela ve třech konfederacích. Na severu Itálie oblast pádské nížiny \"(v přiložené mapě územního rozsahu Etruské civilizace Po river = řeka Pád)\", ve střední Itálii oblast Latia \"(zahrnující i město Řím)\" a na jihu potom oblast Kampánie. Existuje celá řada důkazů o tom, že raný Řím byl ovládán Etrusky, včetně doložené skutečnosti, že první římští králové byli etruského původu. Řím se tak nacházel pod etruskou nadvládou až do doby, kdy jeho expanzi podlehlo etruské město Véje \"(Veii)\" roku 396 př. n. l.\n\nJednoznačně etruská kultura se vyvíjela na území Itálie přibližně od roku 800 př. n. l. a navazovala na villanovskou kulturu doby železné. S postupným rozšiřováním etruského vlivu byla konfrontována zejména s helénskou civilizací prostřednictvím řeckých obchodníků a kolonizační expanze řeckých městských států. Protože dodnes existuje řada teorií o etnickém původu etruského obyvatelstva, označujeme nezávazným pojmem „Proto-Etruskové“ skupinu obyvatel etruského regionu s villanovskou kulturou. Pokud by Etruskové nebyli původně na území s villanovskou kulturou, museli by v četném počtu připlout z jejich původních vlastních sídlišť, obsadit území Itálie za předpokladu svedení řady významných bitev, vytlačit původní obyvatelstvo a rozvinout svoji civilizaci na úroveň tří konfederací s 36 městy. To vše by muselo proběhnout za dobu 100 let, aniž by se takto významná událost stala předmětem legend či po sobě zanechala jiné historické důkazy a především archeologické doklady např. v podobě zničených sídel.\n\nEtruskové nevytvořili jednotný stát, ale řadu městských států, které se spojily do volného uskupení, konfederace, jejíž centrum tvořilo město Volsinie. Každému z těchto městských států původně vládl volený král, ale jeho moc postupně přecházela na vojenskou a kněžskou šlechtu. Většina obyvatel byli poddaní krále nebo šlechty, pravděpodobně existovali i svobodní rolníci a otroci (váleční zajatci, bylo jich poměrně málo).\n\nSymbolem vlády byly svazky prutů se sekerkami - fasces (které před králem nosili zvláštní sluhové), tóga s purpurovým lemováním, žezlo a slavnostní křeslo. Základem jejich hospodářství bylo zemědělství, odvodňovali bažiny. Znali také těžbu železa, cínu a mědi. Těžba byla pravděpodobně jediná oblast, kde využívali otroky. Etruskové byli výborní námořníci, o čemž svědčí i fakt, že v této oblasti dost dlouho konkurovali Řekům.\n\nPostavení žen bylo zcela rovnoprávné, a to jak v rodině, tak ve společnosti. Etruské děti dostávaly jméno nejen po otci, ale i po matce. Tuto volnost žen často kritizovali řečtí spisovatelé. Základem konfederace byly městské státy, města měla dlouhé a rovné ulice, byla rozdělena do čtvrtí a obehnána hradbami.\n\nPodle všeobecně uznávané teorie Etruskové nemluvili jazykem indoevropského původu. Za nejpravděpodobnější se považuje, že etruština je příbuzná pouze rodině tyrhenských jazyků, jež je sama o sobě izolovaná a nepříbuzná všem ostatním jazykovým rodinám, které známe. V posledních letech je uznáváno, že rétština a lemnoština patří také do této rodiny. Někteří současní vědci na základě gramatických výzkumů a výzkumů slovní zásoby uvádějí, že tyrhénská jazyková rodina je volně příbuzná s indoevropskou jazykovou rodinou. Pro další závěry však chybí informace a především původní texty v dalších jazycích.\n\nPůvod etruského jazyka byl předmětem dlouhodobých spekulací, které se zčásti vyjasnily až na základě nalezení dvoujazyčného textu \"(tzv. bilingua)\", který obsahoval stejný text psaný jazykem Féničanů i Etrusků, a který byl objeven roku 1964 v italském městě Pyrgi na třech zlatých destičkách. Obsahoval dvoujazyčné věnování fénické bohyni \"Aštart\" od krále etruského města Caere \"(dnes Cerveteri)\", jménem \"Thefarie Velianas\".\n\nEtruština byla brzy úplně nahrazena latinou, a tak po ní zbylo pouze nevelké množství psaných památek, některá přejatá latinská slova a některé místní názvy jako například Parma.\n\nEtruská pohřebiště vypovídají mnoho o jejich společnosti. Byli monogamní, kladli důraz na párový život. Etruské slovo pro sezdaný pár bylo \"tusurthir\". Desky celé řady sarkofágů jsou vyzdobeny sousoším usměvavých, spolu odpočívajících či objímajících se párů v nejlepších letech (i tehdy, když ostatky patří osobě pokročilého věku). Vazba mezi manžely byla zřejmě velice silná a sociálně preferovaná.\n\nJména osob se všeobecně skládají ze dvou částí, jsou tzv. binomální: Vethur Hathisna, Avile Repesuna, Fasti Aneina. Druhé jméno je typicky patronymické \"(tj. odvozené od jména otce, či jiného mužského předka)\", ale často je příponou -na \"(používaná pro přídavná jména)\" změněno na rodové \"(označuje genový původ či rodinu, do které osoba patří)\". Větší rodové kmeny či klany se zřejmě vyvinuly ve společenstvech vlastnících rozsáhlé pozemky. Zcela obvyklá jsou zasvěcování bohu hranic, Sylvánovi. Etruskové na vrcholu své kultury používali pro vyjádření rodového kmene slovo \"lautun\", zkracované na \"lautn\".\nPříbuzenství je definováno ve vztahu k vnímání ega („já“). Pojem „já“ tedy může vyjadřovat vše, co „já“ jsem vůči druhým či oni vůči mně. Žena se proto mohla uvádět jako dcera svého otce, \"sec\" či \"sech\" a jako manželka svého muže \"puia\". Oproti tomu se muž nikdy neoznačoval za manžela určité ženy. Etruská společnost byla tudíž patrilineální \"(systém, ve kterém jedinec patří do linie po svém otci. Zpravidla to zahrnuje i dědictví majetků, jmen či titulů po mužské linii)\" a zřejmě i patriarchální \"(v Řečtině patria = otec a arché = vládnout. Jako antropologický termín patriarchie definuje sociální podmínky ve společnosti, kde jedinci mužského pohlaví dominují ve výkonných a všeobecně významných pozicích)\"\n\nPříbuzenství mezi Etrusky probíhalo vertikálně, neboli generačně, přičemž sledovali až 6 předchozích generací. Kromě \"mi\" („já“) jednotlivci rozlišovali \"clan\" („syn“) a \"sec\" („dcera“), \"nefts\" („vnuk“) a \"prumaths\" („pravnuk“). Každý měl svého \"apa\" a svoji \"ati\" („otce a matku“) a starší příbuzné.\n\nZdá se že existovaly kategorie příbuzných po mužských a ženských předcích: \"apa nachna\" a \"ati nachna\" byli dědovi a babiččini příbuzní. Zajímavé je, že chybí označení pro tetu, strýce, sestřenici a bratrance. Nejspíše bylo \"apa\" generační označení, které zahrnovalo otce, nebo všechny jeho mužské příbuzné. Podobně \"ati\" by pak zahrnovalo všechny ženské příbuzné z matčiny generace. Existuje pojmenování \"ruva\" označující „bratra“, ale jméno pro „sestru“ chybí. Je možné, i když těžko prokazatelné, že slovo \"ruva\" mělo širší význam a zahrnovalo \"jakéhokoli příbuzného muže ve vlastní generaci popisované osobnosti („já“)“\n\nTaková horizontální příbuznost se nepřímo aplikuje rovněž ve vztahu k osobnosti („já“). \"Telals\" jsou „vnuci či vnučky“ od babičky a \"papals\" od děda. Je obtížné určit, zda \"nefts\" znamená „vnuk“, nebo „synovec“, ačkoliv zde by mohly hrát úlohu mezikulturální vlivy, čili latinské označení \"„nepos“\", které je odvozeno od příbuzenství Omažského typu, ve kterém je stejné slovo používáno pro vnuka i synovce. Tento způsob ovšem zase typicky nepoužívá terminologii pro „příbuzné určité generace“, jak se předpokládá u Etrusků.\n\nEtruskové rovněž kladli důraz na rozlišení statusu uvnitř rodiny. Existovala „nevlastní dcera“ a „nevlastní syn“, \"sech fanthana\" a \"clan thuncultha\" (i když toto označení může ve skutečnosti znamenat také „prvorozený syn“. Tento názor se opírá o fakt, že \"thun-\" znamená „jedna“). Dále pojmenování pro nevlastní matku je \"ativu\" (doslova „malá matka“) a adoptovaný syn je označován \"clanti\", tchyně \"netei\". Ostatní pojmenování nebyla už tak významného, či demokratického charakteru. Systém byl podobný římskému. \"Etera\" byli otroci, přesněji řečeno cizí otroci. Pokud jim byla udělena svoboda, byli označováni \"lautni\" (muži), či \"lautnitha\" (ženy) a měli tradičně velice blízké vztahy s rodinou, která jim zajišťovala živobytí odměnou za prováděné služby a projevovaný respekt.\n\nZ několika formálních rodových klasifikací byl etruský systém by byl zřejmě nejpodobnější hawaiskému, který rozlišuje pohlaví a generace, ale v rámci těchto tříd již jednotlivé obyvatele, kteří do nich spadají, dále nevymezuje. Chybějící označení pro „sestru“ do této představy sice nezapadá, ale na slovníku etruských pojmů se neustále pracuje. Je možné, že se časem s probíhajícími archeologickými a jinými vědeckými pracemi na toto téma objeví.\n\nEtruská společnost dosáhla úrovně státního systému s prvky rodového a kmenového zřízení. V tomto ohledu byli vyvinutější než okolní italické kmeny, které stále žily v rodovém a kmenovém společenství. Řím byl v podstatě prvním italickým státem, ovšem při jeho založení to byl stát etruský.\n\nEtruské vládní zřízení byla v podstatě teokracie. Vláda byla vnímána jako centrální autorita, stojící nad kmenovými a rodovými organizacemi. Držela si moc vykonávání „života a smrti“, což dokládá existence gorgonu (starověkého symbolu této moci) na četných etruských dekoracích. Lid byl k této vládě vázán prostřednictvím vyznávaného náboženství.\n\nPolitickou jednotkou etruského zřízení byl městský stát, zřejmě označovaný jako \"methlum\". Etruské texty také zmiňují značný počet magistrátů, aniž by však blíže popisovaly jejich funkce. Jako příklad lze uvést \"parnich, purth, tamera, macstrev\" atd. Lid byl označován \"mech\", jméno pro vládce jednotlivých \"methlum\" bylo zřejmě \"zilach\".\n\nVšechny etruské městské státy byly sloučeny do konfederací či lig. Podle dosud zjištěných zdrojů existovaly takové jednotky tři. Každá liga, zřejmě z náboženských důvodů, musela obsahovat 12 městských států. Slovo pro označení ligy bylo také \"mech\". Každoročně se zástupci států setkávali na \"fanu\", čili posvátném místě \"(latinsky fanum)\", k diskusi o vojenských a politických záležitostech a ke zvolení vládce označovaného jako \"lucimo\". Jeho vládní období trvalo 1 rok. Konfederace se setkávaly na \"Fanum Voltumnae\" \"(svatyně bohyně Voltumny, jejíž kult města spojoval)\", která zřejmě ležela poblíž města Volsinií. Jejich společenství se latinsky nazývalo \"duodecim populi Etruriae\".\n\nVztah mezi Římem a Etrusky nebyl ve smyslu dobývání cizího území. Etruskové považovali Řím za jeden z jejich městských států, původně zřejmě součást laténsko-kampanské ligy. Po revoluci roku 510 př. n. l., spojované mj. se zneuctěním Lukrécie, se v Římě svržený poslední král etruského původu Lucius Tarquinius Superbus obrátil na pomoc s potlačením vznikající Římské republiky k etruskému králi města Clusium, Larsu Porsenovi, který byl v tomto roce \"lucimem\" a zřejmě měl dokonce povinnost mu žádanou pomoc poskytnout. Je dokonce možné, že někteří předchozí římští králové zároveň zastávali i úřad \"lucima\".\n\nŘímané postupně dobývali jednotlivé etruské městské státy v období od 510 př. n. l. do 265 př. n. l.. Etruskové nebyli schopni se sjednotit, aby odolali Římskému nátlaku. Důvodem pro tento vývoj mohlo být teokratické zřízení, které nedokázalo reagovat na stoupající moc Říma, či postupný vnitřní rozpad Etruského společenství. Nejednalo se o jednorázové vojenské tažení, etruská a římská populace byla v mnoha ohledech provázaná. Např. po dobytí a vypálení Říma Gály \"(390/387? př.n.l.)\" byla zvažována možnost přesunutí města do teprve „nedávno“ dobytých \"(396 př.n.l.)\" etruských Véjí, o čemž by se zřejmě nediskutovalo, pokud by Véje byly považovány za zcela cizí. Řím také preferoval sjednávání dohod s jednotlivými etruskými městskými státy před Etrurií jako celkem. Postupně se úloha Etruských lig a vládního zřízení vytrácí, vzhledem k permanentní hegemonii Říma a narůstající asimilaci etruského obyvatelstva. Tento vývoj lze považovat za přirozený, vzhledem k tomu, že římská civilizace byla do značné míry také etruská.\n\n\"Hlavní článek:\" Etruské náboženství\n\nEtruské náboženství bylo polyteistické náboženství a později ovlivnilo některé prvky náboženství římského. Předpokládá se, že toto náboženství vzniklo až na území Itálie, jisté je že mytologie s ním spojená nese některé maloasijské prvky a je na ní patrné vzájemné ovlivnění s řeckou mytologií.\n\nStoupenci teorie, podle které byl Řím založen italickým obyvatelstvem a poté obsazen Etrusky, tradičně mluví o etruském „vlivu“ na římskou kulturu ve smyslu kulturních prvků ze sousední Etrurie adoptovaných v Římě. V současné době však již převládá názor, že Řím byl původně založen Etrusky a teprve později v něm docházelo k vzestupu italického obyvatelstva. V takovém případě se nemluví o kulturních vlivech, ale o etruském dědictví Římu.\n\nZákladní kritérium pro určení, zda jistý kulturní prvek vznikl v Římě a byl převzat Etrusky, či obráceně, je jeho datování. Většina, pokud ne všechna etruská města, byla starší než Řím. Pokud se prokáže, že zkoumaný prvek existoval v jednom z nich, nemohl pocházet z Říma. Druhým kritériem jsou vyjádření ve starověkých zdrojích. Ty nám jednoznačně sdělují, že některé instituce a zvyky pochází od Etrusků a byly od nich převzaty.\n\nDíky tomu, že byla velká část Říma \"(kromě kapitolského pahorku)\" zničena v tažení keltského vojevůdce Brenna \"prvního\" krátce po bitvě u řeky Allie \"(390/387? př.n.l.)\", jejíž vítězství otevřelo Keltům (Galům) cestu do města, byla také ztracena většina písemné evidence z období rané historie města, i když se Římanům podařilo z úplné porážky vykoupit a později průběh galského tažení zvrátit, protože neshody o váze výkupného poskytly čas exilovanému diktátorovi Marku Furiu Camilliovi, aby se navrátil s posilou a galská vojska z města vytlačil \"(podle Tita Livia, římského historika žijícího na přelomu letopočtu)\". Archeologie tento fakt dokládá nálezy stop rozsáhlého ničivého požáru, který datově odpovídá bitvě s Galy.\n\nPozdější historické dokumenty uvádí, že etruská část obyvatelstva Říma žila v \"Tuscus vicus\" (etruské čtvrti), kde existovala linie etruských králů jako protiklad k neetruské královské linii. Tento pohled zřejmě vznikl na základě pozdějšího vývoje, kdy etruská města upadala či byla dobyta Římem a jejich populace byla absorbována římským státem. Pokud bychom jmenovali všechny instituce a osobnosti, které jsou považovány za etruské a srovnali dané kulturní prvky s těmi, kde je etruský původ doložen, vyvstane nám bezpochyby obraz původně etruského Říma. Dnes víme, že Řím byl založen Etrusky, všichni římští králové byli etruského původu, stejně tak jako byla i nejranější římská vláda.\n\nŘím byl založen na etruském území. I přesto, že podle doložených historických údajů byla Kampánie a Latium součástí etruského území, badatelé zastávali názor, že Řím ležel na hranici etruského teritoria. O etruských městech, identifikovaných na území jižně od této hranice, se potom domnívali, že vznikla až v době po založení Říma, tedy v souvislosti s etruskou expanzí na jih. V dnešní době už je však doloženo, že i tyto osady byly založeny ještě před existencí Říma. Na etruské půdě přistáli i Řekové okolo roku 1000 př. n. l.\n\nEtruská města byla vždy zakládána na vyvýšeném terénu, pokud možno na co nejstrmějších kopcích, a byla obehnána silnými hradbami. Když Romulus a Remus podle legendy zakládali Řím, učinili tak na „palatinském pahorku“, podle etruských rituálů. To znamená, že jako první provedli \"pomerium\" (posvátnou brázdu, vyoranou okolo celého městského obvodu), poté pokračovali s výstavbou hradeb. Romulus prý zabil svého bratra poté, co Remus přeskočil zeď a zlomil tak magický význam zakládacího aktu.\n\nNázev „Řím“ je dokonce podle některých názorů etruského původu a objevuje se ve formě „místa odkud“: \"Velzna-χ\", z města Velsinie \"Sveama-χ\", „z města Sveama”, \"Ruma-χ\", „z města Ruma”. O významu těchto obratů se však spekuluje. Co víme je, že pokud „Tiberius“ pochází z etruského pojmenování řeky Tiber \"θefarie\", potom „Ruma“ je místo položené na řece „Tiber“.\n\nVše nasvědčuje tomu, že původní povaha Říma měla zřejmý etruský charakter. Lid byl dělen v souladu s magickými čísly: Existovaly 3 rody, dělené na 12 kurií. Dnes je již známo, že četná slova etruského původu byla mylně identifikována coby indoevropská. Tato otázka je předmětem četných debat.\n\nRodová jména \"Ramnes, Luceres, Tities\" jsou etruská, stejně jako slovo \"curiae (kurie)\". Král byl nejspíše označován etruským pojmem \"lucimo\" a jisté je, že symboly monarchie byly rovněž tradičně etruské. Tyto jsou: Zlatá koruna, žezlo, trůn, tóga palmata \"(specifický plášťový oděv)\", nad nimiž významově dominuje svazek \"(latinsky fascis)\" prutů obepínajících dvoubřitou sekeru, označovaný jako \"fasces\", symbol spojení moci a práva. Podle římské tradice 12 prutů zastupuje 12 liktorů \", služebníků zastávajících významné státní funkce (svazek liktorů latinsky: Fasces lictoriae)\". Symbol „Fasces“ je využíván i v současnosti. Lze ho například najít ve dvojím vydání přímo ve sněmovně reprezentantů, ve Washingtonu USA, kdy jedno symbolizuje moc lidu, druhé pak moc státní. V napoleonských dobách zdobil titulní stranu francouzských pasů a za zmínku jistě stojí jeho využití ve 20. letech dvacátého století, kdy se pod tímto symbolem sjednocovali příslušníci italského fašistického hnutí s odkazem na tradici Římské říše s pointou rostoucí moci jedince, který se stane součástí hnutí, tedy svazku.\n\nPozůstatky jednoho exempláře tohoto znaku, který se skládá z bronzových prutů obepínajících dvoubřitou sekeru, byly nalezeny v hrobce v etruském městě „Vetulonia“. Později byla s držením stejného symbolu identifikována náhrobní malba bojovníka \"Avele Feluske\".\n\nPostupem času vliv etruské části obyvatelstva v Římě upadal, což se později projevuje mj. stoupajícím počtem indoevropských jazykových obratů, které postupně nahrazovaly původní etruské. V období okolo založení Římské Republiky měli již Etruskové minoritní podíl a podle historických údajů žili v etruské čtvrti \"Tuscus vicus\".\n\n\"Hlavní článek:\" Etruské umění\n\nHlavně díky vysoké úrovni umění Etrusků si dnes můžeme udělat poměrně slušnou představu o jejich životě, zvycích, rituálech i každodenním životě. Techniky, jako granulování šperků, oblast malířství, sochařství či zpracování keramiky, často dokládají vyspělost etruské civilizace a jsou cennými zdroji informací pro pochopení tehdejšího způsobu života. Četné odkazy etruského umění můžeme najít později v umění římském, etruské vlivy se podílely i na vzniku umění a stylu doby laténské, jejímiž nositeli byli Keltové.\n\nV blízkosti etruského sídliště Viterbo existují zachovalé pozůstatky původního etruského hradiště \"Acquarossa\", které bylo zničeno okolo roku 500 př. n. l.. V pozdějších dobách nedošlo k jeho rekonstrukci a díky tomu se zachovaly relativně nenarušené původní etruské struktury. Pro zdění budov bylo použito různých konstrukčních technik, některé byly stavěny z tufových kvádrů, jiné z na slunci sušených cihel vyzděných v dřevěném rámování \"(technika nápadně připomínající hrázděnou architekturu)\". Dále byly nalezeny pozůstatky zdiva tvořeného propletenými pruty, zamazanými jílem. Domy byly dispozičně řešeny jako 2-3 místnosti v řadě, přičemž vchod byl tradičně z delší strany. Ohniště bylo umístěno buďto uprostřed místnosti, nebo vestavěno k zádové stěně domu. Interiér a dispoziční řešení hrobek, pocházejících ze stejného období, které byly vytesány do skalního masivu, vykazuje četné podobnosti s těmito domy. V Acquarosse byly rovněž nalezeny terakotové dekorační prvky, většinou spojované s chrámovými konstrukcemi, jako je akroterion \"(ornament umístěný na podstavci v průčelí na nejvyšším bodě budovy, v sedle trojúhelníkového štítu, tzv. pedimentu)\", malované střešní tašky a antefix \"(vertikální ornament umístěný před poslední taškou v řadě, tedy na okraji střechy, zakrývající spojnicové řady tašek).\n\nEtruské architektonické prvky jsou v rámci římské architektury velice významné. Nejstarší římská hradba, datovaná do raného období Římského Království, je vystavěna ve stylu zvaném \"opus quadratum\", který byl využit v etruských městech Suti, Falerii, Ardea a Tarquinie.\n\nMimoto Etruskové také stojí za vybudováním odvodňovacích a kanalizačních systémů, které byly rozšířeny ve všech etruských městech. Římský kanalizační systém \"cloaca maxima\" je etruského původu, stejně tak jako původní systém cest, hrází, drenážních jam a derivačních kanálů. Ještě významnějším přínosem Etrusků bylo používání obloukové klenby, kterou můžeme pozorovat např. na konstrukcích bran, mostů a klenutých průchodů.\n\nŘímské domy byly také budovány v pozdějším etruském stylu, tzn. místnosti stavěné ve čtyřhranném půdorysu okolo otevřeného dvora, který byl umístěn v centru stavby. Střecha byla klasicky typu zvaného \"cavoedium tuscanicum\", tedy střešní konstrukce ponechávající v centru otvor pro otevřený dvůr.\n\nVýznamným rysem etruské architektury bylo její silné ovlivnění náboženskými pravidly. Zejména při zakládání měst, či budování významných objektů bylo precizně dbáno na dodržení náboženských předpisů \"(např. topografická orientace ulic apod.)\" a četných rituálů, které postupně ztrácely na významu a byly časem zapomenuty v souvislosti se stoupající mocí Říma. Oproti tomu techniky výstavby a četné architektonické prvky byly Římem v širokém rozsahu převzaty.\n\nEtruská společnost zanechala své otisky ve vývoji Říma v mnoha dalších oblastech. Můžeme zmínit gladiátorské zápasy, pořádání banketů a zábavních divadelních, hudebních či tanečních představení a nad to vše římskou literaturu, jejíž zárodky jsou sledovány v etruských kruzích. I stručné informace obsažené v tomto článku postačí k znázornění toho, jak Etruskové přispěli mnohem více než pouhými vnějšími vlivy k utváření Říma a římské společnosti.\n\nV 8. století př. n. l. Etruskové začali zakládat první města a během 7. století př. n. l. ovládli celou severní Itálii, což nutně muselo vést ke střetu s řeckými osadami, proti kterým se Etruskové spojili s Kartágem. Společně pak roku 540 př. n. l. někdy bývá udáváno 535 př. n. l. Řeky porazili v bitvě u Alarie (někdy též Alalie); díky této bitvě ovládli Korsiku. V roce 524 byli Etruskové s Umbry poraženi v bitvě u Kymy, Řekové je po této bitvě pronásledovali a roku 506 př. n. l. je znovu porazili u Aricie. Při dalším pokusu ovládnout tuto řeckou osadu byli poraženi v námořní bitvě u Kymy, kde přišli o velkou část svého loďstva. Z této porážky se již Etruskové nevzpamatovali a jejich moc začala postupně upadat. V průběhu 4. století př. n. l. je Keltové postupně donutili opustit pádskou nížinu.\n\nJejich moc postupně upadala, až v roce 265 př. n. l. Římané dobyli Volsinii. Během spojenecké války (91 př. n. l. – 89 př. n. l.) bojovali na straně Říma, ale v následné občanské válce se postavili proti Sullovi a v roce 79 př. n. l. se stali veteránskou kolonií. Pak během sta let splynuli s Římany.\n\nNejstarší archeologické nálezy byly učiněny na pohřebištích pocházejících z 9. století př. n. l.. Jedná se o urny, uložené v mělkých hrobech, označovaných jako \"hroby pozzo\". Tato skutečnost dokládá u Proto-Etrusků zvyk pohřbívání žehem. \"(viz Původ Etrusků - kultura popelnicových polí - archeologické předpoklady)\". Od 8. století př. n. l. se potom setkáváme s novým způsobem pohřbívání, kdy celé tělo je uloženo do prohlubně a zakryto deskou.\n\nOkolo roku 750 př. n. l. Etruskové získávají námořní hegemonii v Tyrhénském moři, což napomáhá k rozvoji městských států zejména na jihu Etrurie. Okolo roku 600 př. n. l. dosáhla etruská civilizace vrcholu své moci. Dohromady se spojeneckým Kartágem námořně ovládali celé západní středomoří a na pevnině Etruskové expandovali jak do Pádské nížiny na sever, tak do Kampánie na jih.\n\nNa pobřeží a v jižní části Etrurie byla lokalizována nejdůležitější centra etruské kultury spojená s extenzivním těžením železné rudy na ostrově Elba, zpracováním bronzu v Tarquiniích a mědi, železa a olova ve městě Caere \"(Cerveti)\", které využívalo nalezišť v \"Tolfských horách\". Mezi významná centra jižního vnitrozemí patřila města Vulci a Véje.\n\nNa severu a ve vnitrozemí se nejvíce rozvinula města Cortona, Arezzo, Perugia, Chiusi a Volterra. Zde převládala těžba a zpracování kovů, výroba keramiky a zemědělských produktů. Z pohledu kultury probíhaly navzdory různým vojenským konfliktům bohaté obchodní a kulturní vztahy s řeckým světem.\n\nJednotný etruský stát nikdy neexistoval, městské státy se sdružovaly do spolků po 12 městech a tato sdružení měla spíše náboženský než politický charakter \"(viz výše v tomto článku vládní zřízení).\" Domníváme se, že k postupnému potlačování etruského vlivu v Římě došlo v období po roce 510 př. n. l., tedy po vyhnání posledního krále etruského původu Lucia Tarquinia Superba. Od této doby upadá i význam a moc etruských městských států.\n\nPorážka řeckým loďstvem v bitvě u Kýmy v roce 474 př. n. l. natrvalo oslabila etruský námořní vliv. Roku 396 př. n. l. byly Véje dobyty Římem. Krátce nato bylo etruské území poznamenáno pohybem galských vojsk, kdy byla napadena města Siena a Clusia. Až do roku 265 př. n. l. byla města v jižní Etrurii postupně dobývána Římem. Města na severu \"(Arezzo, Volterra, Perugia, Cortona)\" uzavřela s Římany dohody a dosáhla tak méně dramatického vývoje asimilace s Římskou říší, která byla Etruskům formálně potvrzena roku 90 př. n. l. udělením neomezeného římského občanství.\n\nEtruská kultura postupem času v rámci Římské říše upadala jednak díky probíhající asimilaci etruského obyvatelstva a také díky „propagaci“ římské státnosti a římských tradic, v souvislosti s nimiž byl etruský odkaz často záměrně zamlčován či zkreslován tak, aby v rámci budoucích generací vznikala představa silné a původní římské tradice. Některé, zejména etruské náboženské rituály byly postupně zapovídány, i když existují důkazy o tom, že například výklady budoucnosti z jater obětních zvířat, letu ptáků či blesků byly provozovány i v pozdějších dobách a často se k etruským „haruspikům“ o tyto prognózy obraceli i vysocí představitelé Říma před učiněním významných rozhodnutí. Římané jsou také známi pro jejich vysoký stupeň „pověrčivosti“. Velký význam pro uchování některých etruských odkazů zejména v oblasti umění měl Gaius Cilnius Maecenas \"(70 př. n. l. - 8 př. n. l.)\", který pocházel ze starého šlechtického etruského rodu a byl politickým poradcem prvního římského císaře Octaviana Augusta. Byl známý svoji zálibou v umění, které štědře podporoval \"(odtud přenesený význam jména „mecenáš“).\"\n\n\nI poté, co byli Etruskové jako etnikum pohlceni římským impériem, jejich geny přežívaly až do středověku. Mitochondriální DNA z etruských hrobů se shoduje s DNA v toskánských hrobech ještě v 15. století. U současných Toskánců je DNA již odlišná patrně díky rozsáhlé migraci. Viz též články Původ Etrusků a Genetické výzkumy o Etruscích\n\n\n"}
{"id": "92318", "url": "https://cs.wikipedia.org/wiki?curid=92318", "title": "Převorství sionské", "text": "Převorství sionské\n\nPřevorství sionské ( \"Prieuré de Sion\") je údajná tajná společnost zmiňovaná v mnoha konspiračních teoriích a dílech z oblasti fiktivní historie, většinou jako strážce duchovních tajemství. Ačkoliv bylo založeno v roce 1956, prezentovalo se jako jedna z nejvlivnějších tajných společností v historii západoevropských zemí, založená před tisícem let. Důkazy uváděné na podporu tvrzení týkajících se historické existence převorství byly však po vědeckém zkoumání shledány nevěrohodnými a nakonec se ukázalo, že se jedná o podvrhy vyrobené uchazečem o francouzský trůn Pierrem Plantardem a jeho společníky.\n\nMnoho příznivců konspiračních teorií přes všechny důkazy trvá na tom, že údajný původ i určení Převorství sionského se zakládají na pravdě.\n\nSdružení s názvem \"Převorství sionské\" bylo založeno v roce 1956 ve francouzském městě Annemasse. Jeho registrace byla v souladu s francouzskými zákony provedena na podprefektuře (nižší správní úřad) v obci Saint Julien-en-Genevois 7. května 1956 a oznámení vyšlo ve věstníku \"Journal Officiel de la République Française\" 20. července 1956. Zakladateli a signatáři byli Pierre Plantard (známý jako „Chyren“), André Bonhomme (známý jako „Stanis Bellas“), Jean Delaval a Armand Defago.\n\nPřídomek „sionské“ byl vybrán podle místního návrší, které se nachází jižně od Annemasse a je známé jako \"Mont Sion\" (stejně jako hora nedaleko Jeruzaléma). Podtitul názvu Převorství je „Chevalerie d'Institutions et Règles Catholiques d'Union Independante et Traditionaliste“, z čehož je možné složit akronym „CIRCUIT“ (okruh). V překladu „Rytířstvo katolického zákona a zřízení a nezávislé tradicionalistické unie“. Účelem sdružení je podle jeho stanov uložených v St. Julien „Études et entraide des membres“, tzn. „vzdělávání a vzájemná podpora členů“. I když jako oficiální vedoucí představitel (prezident) byl uveden André Bonhomme, ve skutečnosti byl klíčovým představitelem Plantard, zapsaný jako nejvyšší tajemník, který byl pravděpodobně také původcem myšlenky.\n\nÚředně uložené stanovy Převorství sionského předpokládají vytvoření řeholního řádu, ale jeho aktivity se těmto záměrům v ničem nepodobaly. Např. článek VII říká, že od členů se očekává „konat dobré skutky, pomáhat katolické církvi, učit pravdu, bránit slabé a utlačované“. Ke konci roku 1956 se sdružení opravdu pokusilo navázat spolupráci s místní katolickou církví účastí na provozu školního autobusu, který zabezpečovalo společně s kostelem sv. Josefa v Annemasse.\n\nPrvní číslo časopisu Převorství sionského s názvem \"Circuit\" je datováno 27. května 1956 (celkově vyšlo 12 čísel). V jeho názvu bylo „Bulletin d'Information et Défense des Droits et de la Liberté des Foyers HLM“, volně přeloženo „Zpravodaj a obránce práv a svobody domácností s regulovaným nájemným“ a vzhledem k politické nestabilitě čtvrté francouzské republiky (1944–1958), byl místními úřady přijímán s určitým podezřením. Některé články skutečně vyjadřovaly názory týkající se místní politiky, jiné napadaly a kritizovaly stavební společnosti podílející se na modernizaci Annemasse a okolí a této modernizaci se snažily odporovat. Kancelář Převorství sionského i jeho časopisu byla v Plantardově obecním bytě. Podle všeho mělo sdružení jen několik členů, což by potvrzovala i skutečnost, že články obsažené v jejich časopise „Circuit“ jsou psány několika málo různými lidmi.\n\nOficiálně zaregistrované sdružení bylo rozpuštěno někdy v říjnu 1956, ale i potom, v letech 1962–1993, ho Plantard z různých důvodů a v nepravidelných intervalech obnovoval, i když to bylo jen na papíře. Úředně je Převorství sionské považováno za „spící“, protože od roku 1956 nevykazuje žádnou aktivitu. Podle francouzského práva nemají úkony provedené jménem Převorství po roce 1956 právní závaznost a nikdo kromě původních signatářů nemá právo použít jeho jméno pro oficiální účely. André Bonhomme ve sdružení od roku 1956 už nehrál žádnou roli. Oficiálně odstoupil v roce 1973, když se dozvěděl, že Plantard vystupuje jménem sdružení, takže od té doby zřejmě neexistoval nikdo, kdo by měl oprávnění za sdružení jednat.\n\nPlantard původně doufal, že Převorství sionské by se mohlo stát vlivnou skrytě politickou zvláštní zednářskou lóží (podobně jako \"Propaganda Due\"), která by se snažila o znovunastolení rytířství a monarchie a která by také mohla pomoci uplatnit jeho vlastní nárok, jakožto legitimního uchazeče o francouzský trůn.\n\nMezi roky 1961 a 1984 Plantard vytvářel fiktivní starodávnou historii Převorství a prohlašoval, že se jedná o odnož řeholního řádu, který měl podle papežské buly z 12. století opatství na hoře Sión. Toto Opatství sionské (\"Abbey de Notre Dame de Mont Sion\") bylo založeno v Jeruzalémském království během první křížové výpravy a později v roce 1617 sloučeno s řádem jezuitů. Právě záměna opatství a převorství je častou chybou, Plantard si to zjevně uvědomoval a využil toho.\n\nAby dodali důvěryhodnosti smyšlenému původu a historii, potřebovali Plantard a jeho přítel Philipp de Cherisey vytvořit „nezávislé důkazy“. Proto v šedesátých letech dvacátého století ve francouzské národní knihovně v Paříži (Bibliothèque nationale de France) uložili soubor podvržených listin, později známých jako \"Dossiers Secrets d'Henri Lobineau\" (Tajné spisy Henriho Lobineau).\n\nVe stejné době Plantard také začal vytvářet rukopis knihy a u de Cheriseye si nechal vyrobit sadu „středověkých pergamenů“, které obsahovaly skryté zmínky o Převorství sionském. Ve společně vymyšleném příběhu pak uváděli, že tyto zdánlivě starobylé pergameny údajně v 19. století objevil kněz Bérenger Saunière uvnitř jednoho z pilířů při opravách svého kostela v Rennes-le-Château.\n\nPlantard pro svůj rukopis nenašel vydavatele a proto oslovil spisovatele Gérarda de Sède, který pro něj na základě jeho rukopisu a podvržených pergamenů napsal knihu, ve které tvrdil, že Saunière objevil vodítko ke skrytému pokladu. Kniha byla vydána pod názvy \"L'Or de Rennes\" (Renneské zlato) a \"Le Tresor Maudit de Rennes-le-Chateau\" (Prokletý poklad z Rennes-le-Château), obsahovala kopie nalezených dokumentů, aniž by byl přiložen jejich překlad a v roce 1967 se ve Francii stala velmi populárním čtivem.\n\nZ korespondence, která v šedesátých letech probíhala mezi Plantardem, de Cheriseyem a de Sédem vyplývá, že celá trojice byla zcela zaujata výrobou podvodu. Dopisy popisovaly úskoky jak bojovat s kritikou jejich různých tvrzení a jak sestavit nová prohlášení, která by pomohla celou věc udržet při životě. Tyto dopisy, kterých je celkem více než 100, jsou i s původními obálkami ve vlastnictví francouzského badatele Jean-Luca Chaumeila. Ten byl v sedmdesátých letech také zapojen v piklích kolem Převorství sionského a napsal knihy a články o Plantardovi i Převorství, než z něj na konci sedmdesátých let vystoupil a v knihách, které vyšly ve Francii, odhalil Plantardovu minulost.\n\nJeden z dopisů později nalezených na podprefektuře v St. Julien-en-Genevois také dokazuje, že Plantard byl už v minulosti uznán vinným z podvodu.\n\nV září 1993 Plantard z vlastní vůle předstoupil před vyšetřujícího soudce Thierry-Jean Pierra, který v té době prošetřoval aktivity multimilionáře Rogera Patrice Pelata. Plantard mu sdělil, že osoba, kterou vyšetřuje byla velmistrem Převorství sionského. Pelat zemřel v roce 1989, kdy byl obviněn z trestné činnosti známé jako „insider trading“, tedy obchodování obeznámených, zneužití postavení k získání obchodních výhod, francouzsky \"délit d'initié\". V témže roce se jeho jméno objevilo na Plantardově seznamu velmistrů, protože Plantard jednak nerozuměl francouzskému právu ani finančnickým výrazům a také si vyložil slovo „initié“ jako „zasvěcený“, takže ho brzy po jeho smrti zapsal jako posledního velmistra.\n\nTento poslední střet se zákonem však byl pravděpodobně Plantardovou největší chybou. Pelat byl přítelem francouzského prezidenta Françoise Mitterranda a skandál se soustředil také kolem francouzského premiéra Pierra Bérégovoye. Vyšetřující soudce nemohl pominout žádnou informaci vztahující se k případu a i když byl názoru, že to nic hodnotného nepřinese, nařídil prohlídku Plantardova bytu. Při ní bylo nalezeno velké množství padělaných dokumentů, včetně dokladů o tom, že Plantard je skutečným králem Francie. Plantard pod přísahou musel přiznat, že si všechno včetně Pelatova velmistrovství vymyslel. Dostal příkaz ukončit veškeré aktivity související s Převorstvím sionským a dále žil v ústraní až do své smrti 3. února 2000.\n\nV roce 1969 si anglický herec a sci-fi scenárista Henry Lincoln přečetl knihu \"Prokletý poklad z Rennes-le-Château\", která ho velmi zaujala a na prvním pergamenu v příloze objevil jednu ze skrytých zpráv. Pergamen obsahuje unciálou psaný upravený latinský text části evangelia podle Lukáše, v němž jsou některá písmena napsána výš než jiná. Tato písmena je možno složit do následujícího textu: „A Dagobert II Roi et a Sion est ce tresor, et il est la mort“. Smysl ve francouzštině je nejasný. Dá se přeložit jako „Dagobertu II. králi a Siónu náleží tento poklad a je to smrt“ nebo „Pro krále Dagoberta II. a pro Sión je tento poklad a je (poklad nebo král) tam mrtev“. Má se za to, že podivný slovosled a nejednoznačnost výkladu má zmást nezasvěceného čtenáře nebo naopak vytvořit zdání důležité kódované zprávy. Text měl pravděpodobně ukazovat na souvislost mezi franským králem a posledním příslušníkem dynastie Merovejců Dagobertem II. zavražděným v 7. století a Siónem, tedy návrším na kterém stál Šalamounův chrám, Jeruzalémem a křesťanskou „zemí zaslíbenou“ obecně.\n\nLincoln pokračoval ve vlastních výzkumech a rozvíjení konspiračních teorií. V sedmdesátých letech napsal několik knih a přesvědčil tvůrce dokumentárního programu \"Chronicle\" (Kronika) britské televizní stanice BBC 2, aby natočili seriál dokumentů, které dosáhly jisté popularity a měly tisíce diváků.\n\nHenry Lincoln spojil síly s Michaelem Baigentem a Richardem Leighem a začali bádat společně. Jejich pátrání je dovedlo do francouzské národní knihovny k pseudo-historickým \"Tajným dokumentům Henriho Lobineaua\". Aniž by věděli, že jde o podvrhy, použili je jako hlavní základ knihy \"Svatá krev a svatý grál\", která byla poprvé vydána v roce 1982 v Londýně. V ní jako fakta, uvádějí:\n\n\nAutoři dále prohlašují, že hlavními záměry Převorství sionského jsou:\n\n\nV příběhu je zahrnuto také neslavně proslulé a průkazně podvržené protižidovské pojednání ze začátku dvacátého století známé jako Protokoly sionských mudrců. Autoři poukazují na to, že tento text ve skutečnosti popisuje snahy Převorství sionského a za nejpřesvědčivější důkazy jeho existence a činnosti považují tyto skutečnosti:\n\n\nNěkteří křesťanští eschatologové, kteří tato tvrzení přijali jako pravdivá, viděli v Převorství sionském vyplnění proroctví obsažených ve Zjeveni svatého Jana a další důkaz domnělého protikřesťanského spiknutí obrovských rozměrů.\n\nKniha \"Svatá krev a svatý grál\" nebyla přijata jako vědecká a pokládá se spíše za příspěvek k řadě jiných konspiračních teorií. Další francouzští spisovatelé, jako Franck Marie (1978), Jean-Luc Chaumeil (1979, 1984, 1992) a Pierre Jarnac (1985, 1988) se zabývali stejnými tématy, ale nepřikládali Převorství sionskému a tvrzením Pierra Plantarda takovou důležitost. Připouštěli podvod, podrobně rozebírali důkazy pro takové hodnocení a poukazovali na to, že autoři \"Svaté krve\" provedli jen povrchní výzkum.\n\nPo vydání knihy \"Šifra mistra Leonarda\", obvinili Baigent, Lincoln a Leigh jejího autora Dana Browna z plagiátorství. V soudním sporu, který byl uzavřen 7. dubna 2006 sice neuspěli, ale přinesl jim novou popularitu a jejich dílo se dostalo do čtyřicítky nejprodávanějších knih ve Velké Británii.\n\nNový vzestup zájmu o Převorství sionské nastal po roce 2003, kdy ho americký spisovatel Dan Brown použil ve své úspěšné knize \"Šifra mistra Leonarda\" (\"The Da Vinci Code\", česky také \"Da Vinciho kód\"). Do ní převzal tvrzení o tajném spolku založeném roku 1099, mezi jehož velmistry patřili např. Isaac Newton, Sandro Botticelli, Victor Hugo a také Leonardo da Vinci. Tyto údaje uvádí jako historická fakta ve zcela fiktivnim příběhu.\n\nDalší údajná spiknutí lze najít v knize \"Sionské odhalení: Pravda o strážcích Kristovy posvátné pokrevní linie\" (\"The Sion Revelation: The Truth About the Guardians of Christ's Sacred Bloodline\"), která vyšla v roce 2006. Jejími autory jsou Lynn Picknett a Clive Prince, jejichž starší kniha \"Templářské odhalení\" (\"The Templar Revelation\") z roku 1997 byla hlavním zdrojem Brownových tvrzení o skrytých zprávách v díle Leonarda da Vinci. Autoři akceptují důkazy o tom, že Převorství sionské bylo založeno Plantardem, takže jeho historie předcházející roku 1956 je podvržená, ale trvají na tom, že ve skutečnosti se jedná o součást spletitého dvojitého podvodu, který má poškodit příběh „božské pokrevní linie“ a tajných organizací, které ji chrání. Uvádějí, že spiklenci se pokoušejí vytvořit Spojené státy evropské.\n\n\"„Et in Arcadia ego…“\" je podle prohlášení, které se poprvé objevilo v roce 1964, oficiální motto Plantardovy rodiny i Převorství sionského. Jedná se o latinskou frázi, která je známá hlavně jako nápis na hrobce z klasicistního obrazu francouzského malíře Nicolase Poussina \"Pastýři z Arkádie\" přibližně z roku 1640. Doslovně znamená „I v Arkádii (jsem) já“, přičemž je míněna smrt, která je přítomna i v krajině blaženosti Arkádii (memento mori). Je také možné, že se jedná o skrytou zprávu, anagram pro „I Tego Arcana Dei“, což znamená „Odejdi, skrývám tajemství boží“.\n\nPřidání výpustky (tří teček), která na Poussinově malbě není, ukazuje na chybějící slovo \"sum\" (\"jsem\"). Richard Andrews a Paul Schellenberger v knize \"Boží hrob\" (\"The Tomb of God\", 1996) vyvozují, že doplněná fráze „Et in Arcadia ego sum“ by mohla být opět anagram pro „Arcam Dei Tango Iesu“ ve významu „Dotýkám se hrobu Boha Ježíše“. Jejich tvrzení je však samozřejmě závislé na tom, že fráze je skutečně neúplná, je doplněno správné slovo, doplněná věta je skutečně anagram a z mnoha možností byl zvolen právě ten správný.\n\nDále učinili závěr, že hrobka obsahuje pozůstatky skutečného Ježíše a navíc se jedná o jednu z \"Les Pontils\" nedaleko Rennes le Chateau. Ve skutečnosti však nápis není Poussinovým dílem a byl použit na dřívější Guercinově malbě, kterou Poussin jen napodobil. Na první verzi obrazu je také zcela odlišná hrobka než na v současné době známém plátně, které je vystaveno v Louvre.\n\nTeorie o tom, že Poussin namaloval hrobku \"Les Pontils\" byla několikrát vyvrácena v roce 1996 v historických dokumentech televize BBC 2 nazvaných \"Historie záhady\" (\"The History of a Mystery\"). Jiné výzkumy zveřejněné Franckem Mariem v roce 1974 a Michelem Valletem v roce 1985 prokázaly, že hrobka byla postavena v roce 1903 majitelem pozemku Jeanem Galibertem, který v ní pohřbil svou ženu a babičku. Kamenný náhrobek byl vyroben ve třicátých letech 20. století a opět rozebrán v roce 1988 jeho dalším majitelem s povolením místních úřadů, protože okolní pozemek byl opakovaně nedovoleně navštěvován a poškozován „průzkumníky“ záhad Převorství a hledači pokladů.\n\nPřevorství sionské zanechalo stopy i v populární kultuře:\n\n\nV čele Převorství sionského údajně stál velmistr nebo \"Nautonnier\" (starofrancouzský výraz pro mořeplavce, navigátora). Následující seznam velmistrů je odvozený z \"Tajných spisů Henriho Lobineaua\" vytvořených Pierrem Plantardem pod pseudonymem „Philippe Toscan du Plantier“ v roce 1967. Mimo samotného Plantarda byli vybráni jen nežijící lidé.\n\n\nKdyž francouzští vědci a později spisovatelé \"Tajné spisy\" odhalili jako podvržené, Plantard se k tomu nevyjadřoval, ale později, když byl vyšetřován pro padělání důkazů, musel připustit, že tento seznam byl falešný. V roce 1989 se opět pokusil o obnovu Převorství sionského, zveřejnil další seznam velmistrů a k prvnímu se už nehlásil. Tento seznam obsahuje jméno zesnulého přítele francouzského prezidenta Mitterranda Rogera Patrice Pelata a také jméno Plantardova syna Thomase, který o tom nevěděl. Druhý seznam velmistrů se objevil v září 1989 na straně 22 časopisu \"Vaincre\".\n\n\n\n\n\n\n"}
{"id": "92319", "url": "https://cs.wikipedia.org/wiki?curid=92319", "title": "Bohumil Kubišta", "text": "Bohumil Kubišta\n\nBohumil Kubišta (21. srpna 1884 Vlčkovice u Hradce Králové – 27. listopadu 1918 Praha) byl český malíř, grafik a výtvarný teoretik.\n\nBohumil Kubišta byl nemanželským synem z chudé venkovské rodiny, proto cestu k umění neměl snadnou, ale prosadil si ji. Bohumil Kubišta od roku 1903 studoval na Uměleckoprůmyslové škole v Praze, už následující rok přešel na Akademii výtvarných umění do ateliéru Vlaho Bukovace. Ani zde dlouho nevydržel a z akademie odešel. Krátce cestoval do Florencie a do Paříže.\n\nVýrazně se ho dotkla Munchova výstava v roce 1905 a v období 1905–1907 přecházel od akademického postimpresionismu k expresionismu (\"Autoportrét v haveloku, Hráči, Cestující třetí třídy\").\n\nZúčastnil se obou výstav Osmy v letech 1907–1908. Jako myšlenkově důsledná a teoreticky založená osobnost se stal neoficiálním mluvčím Osmy, obhajoval nové pojetí umění ve výtvarných referátech i zásadních teoretických úvahách o tehdejší kultuře.\n\n\"„Význam barvy vězí v tom, že má skutečně vlastnost nejen harmonickou, ale opravdové mystické symboliky“\" napsal Janu Zrzavému v roce 1915.\nByl přesvědčen, že moderní umění je založeno na principu \"„pochopit a naplnit zákon“\" stejně jako historické slohy. Studoval teorii barev (např. kontrast červené a zelené považoval za střet života a smrti), analyzoval harmonické a kompoziční principy starých i moderních mistrů (El Greco, Eugène Delacroix, Vincent van Gogh, Edvard Munch).\nJeho obrazy byly založené na přísném vyvažování jednotlivých formálních prvků, uplatňoval komplementární a simultánní barevné vztahy a kompoziční princip zlatého řezu (\"Kavárna, Zátiší s lampou\").\n\nBěhem roku 1910 pomohl v Paříži připravit výstavu \"Nezávislých\" a seznámil se s prekubistickými díly Picassa i Braqua.\n\nPo této zkušenosti napsal kubismem okouzlený Kubišta do Prahy: \"„Nesmíme se zajímat jen o barvu, nýbrž sledovat vše dál.“\"\nTehdy v Paříži vytvořil první studie a obrazy objektů redukovaných na základní geometrické formy (\"Kuřák, Zátiší s nálevkou\"), snažil se spojit principy kubismu i ve figurálních kompozicích (\"Jaro, Koupání mužů\").\nV roce 1911 byl v kontaktu s Ernstem Ludwigem Kirchnerem a Otto Muellerem ze skupiny Die Brücke. Kolem téhož roku se seznámil s Janem Zrzavým a stal se hostem v umělecké skupině Sursum, která byla ovlivněná okultismem. Tehdy se zabýval i parapsychologii a spiritismem. Ze symbolistního pojetí umění vychází jeho interpretace kubismu. Kubišta ale chápal kubismus jen jako jednu z cest k vyjádření \"„duchovní podstaty“\" moderní doby a na podměty z různých výtvarných směrů reagoval výhradně po svém.\nGeometrickou řečí kubistických forem se snažil aktualizovat náboženské motivy:\nzviditelňovat duchovní síly a energie:\na střetávání osudových sil života a smrti:\nDokonce i neutrální témata jako zátiší a krajiny maloval jako duchovní dramata. Už před první světovou válkou si jeho díla všimli Vasilij Kandinskij a v Paříži zaujalo jeho příjmení Guillauma Apollinaira: obdivoval Čechy, že mají malíře, který byl „kubistou“ již od narození.\n\nZ umělců své generace byl nejblíže k futuristickému zachycení pohybu a energie moderní doby. A v roce 1912, tehdy se v Paříži konala první futuristická výstava, už maloval obrazy \"Vodopád v Alpách\" a \"Vlak v horách\", kde konfrontuje přírodní síly a moderní techniku. S futurismem souvisejí i některé jeho pozdější obrazy s válečnými motivy:\nBěhem válečných let strávených u slunného Jaderského moře se barevností přiblížil sytému fauvismu (\"Moře\", 1913), až\nobraz \"Meditace\" překročil kubismus i fauvismus a dostal se až k pomezí surrealismu.\n\nVálečné události přivodily Kubištův návrat k dřívějšímu, přísně analytickému stylu (\"Nálet na Pulju\", 1915; \"Důstojnické zátiší\", 1916). Opustil principy analytického i syntetického kubismu, i když využíval geometricky zjednodušených tvarů. Jeho dílo dostalo novou, filosofickou a přitom smyslově naléhavou podobu.\n\nZ existenčních důvodů vstoupil do armády, kde působil jako důstojník dělostřelectva v chorvatské Pule. Krátce po konci války zemřel na španělskou chřipku. Je pohřben v Kuklenách (od roku 1942 část Hradce Králové). Jeho náhrobní pomník s velkým plošným reliéfem a nápisem „Obsáhnouti život silným tahem“ je dílem sochaře Františka Bílka.\n\n\n\n\n\n"}
{"id": "92321", "url": "https://cs.wikipedia.org/wiki?curid=92321", "title": "Nová Včelnice", "text": "Nová Včelnice\n\nNová Včelnice (do roku 1950 Nový Etynk-Včelnice,<ref name=\"13/1951\">Vyhláška ministra vnitra č. 13/1951 Sb., o změnách úředních názvů míst v roce 1950. Dostupné online.</ref> ) je malé město ležící na řece Kamenici 12 km severovýchodně od Jindřichova Hradce. První doložená písemná zmínka o Včelnici v historických pramenech pochází z roku 1320, kdy se připomíná rytíř Svatomír ze Včelnice. Žije v něm obyvatel. Spojení se světem zajišťuje kromě autobusů i úzkokolejná dráha Jindřichův Hradec – Obrataň. V Nové Včelnici je základní a mateřská škola. Podle dostupných informací v obci vznikla škola roku 1789, kdy zde byla zřízena obecná škola. Je zde také barokní zámek, který však není v příliš dobrém stavu.\n\nMěsto se v minulosti členilo na následující osady:\n\nI nadále se jedná o samostatné urbanistické celky, přičemž názvy Včelnice a Nový Etynk byly v minulosti zrušené. Dále jsou po katastru města roztroušené různé samoty. Obec se sice původně nazývala Včelnice, ale všechny úřady sídlily v Novém Etynku, který tvoří nejvýznamnější a urbanisticky i nejdůležitější část města.\n\n\n\nV místním atletickém oddíle TJ Nová Včelnice začínal pod trenérem Josefem Jelínkem svou atletickou dráhu Karel Kolář, nejlepší československý atlet let 1978 a 1979, dvojnásobný medailista z mistrovství Evropy v atletice v Praze v roce 1978 a halový mistr Evropy v běhu na 400 metrů z halového mistrovství Evropy 1979 ve Vídni.\n\n\n"}
{"id": "92324", "url": "https://cs.wikipedia.org/wiki?curid=92324", "title": "Narmer", "text": "Narmer\n\nNarmer byl egyptským faraonem. Je zařazován do 0. nebo 1. dynastie. Možná je totožný s Menim, který je považován za sjednotitele Horního a Dolního Egypta v jeden stát. Narmer je na rozdíl od něj historicky doložený vládce, jeho existenci nám dokládají písemné dokumenty z doby jeho vlády a proslulá \"Narmerova paleta\" nalezená v Hierankonpoli (v egyptském Nechenu, v dnešním Kóm el Ahmaru). Na jedné straně je vyobrazen Narmer s korunou Horního Egypta, jak se s kamennou palicí chystá zabít před ním klečícího poraženého nepřítele z delty. Na druhé straně je Narmer s korunou Dolního Egypta. Jeho jméno je napsáno na obou stranách této palety.\nVe stejném městě byla objevena i pamětní vápencová palice s nápisy, které (značně nadneseně) zaznamenávají počet získaných zajatců a počty ukořistěných kusů skotu a koz.\nK Narmerovi se možná vztahuje i zlomek další palety, kde je patrně zobrazeno pokračování jeho tažení do oblasti delty, tentokrát však do západní části. Jiným dokladem jeho existence je hlavice válečného kyje nalezeného v Abydu. Na ní se rovněž nachází Narmerovo jméno. Podle dalších nálezů s jeho jménem (nádoba u Tell Gatu v Palestině a nápis ve Vádí el-Kašu ve Východní poušti u Rudého moře) se soudí, že organizoval vojenské a obchodní výpravy do vzdálených končin.\n\nNarmerova hrobka byla nalezena v Abydu, kde se nachází pohřebiště hlavního města Horního Egypta Ceneje. Hrobku tvoří jáma, která je obložená nepálenými cihlami, její půdorys má rozměry 11x9,4 metru. Nadzemní část je již zničena. U Nakády, která leží severně od chrámového komplexu v Karnaku, však byla později objevena hrobka jeho manželky, královny Neithotepy. Tato hrobka byla ale o mnoho větší než králova hrobka v Abydu. Poté vzešla myšlenka, že Narmerova hrobka v Abydu je pouze symbolická a že jeho skutečnou hrobku je nutné ještě hledat. S velkou pravděpodobností se nachází v Sakkáře, což je hlavní pohřebiště hlavního města sjednoceného Egypta Menneferu.\n\nJe jisté, že Narmer existoval, u některých panovníků, kteří žili zhruba ve stejnou dobu, to však jisté není. Někteří egyptologové jej považují za totožného s tradičním sjednotitelem Egypta Menim, podle některých je totožný i s králem Ahou. Faraonové používali, hlavně v dřívějších dobách, více jmen. Pravděpodobnější je však, že Aha byl Narmerovým synem. Část egyptologů považuje Narmera za totožného s králem Serekem, který je však historicky doložen a je známější pod označením Král Škorpion.\n\n\n"}
{"id": "92326", "url": "https://cs.wikipedia.org/wiki?curid=92326", "title": "Slavonice", "text": "Slavonice\n\nSlavonice () jsou město v okrese Jindřichův Hradec, v moravské části Jihočeského kraje. Leží 11 km jihozápadně od Dačic, na česko-moravsko-dolnorakouském pomezí. Městem protéká Slavonický potok, který nedaleko Slavonic, u Stálkova, pramení. Žije zde obyvatel. Město je konečnou stanicí železniční tratě Kostelec u Jihlavy - Slavonice. Díky zachovanému historickému jádru města se Slavonicím někdy přezdívá „malá Telč“ nebo „perla západomoravské renesance“. Slavonice jsou nejzápadnějším městem na historickém území Moravy a spolu s nedalekými Dačicemi jedinými dvěma moravskými městy na území Jihočeského kraje.\n\nPrvní písemná zmínka o městě pochází z roku 1260. Původní strážní osada, založená asi ve 12. století na středověké zemské stezce spojující Prahu s Vídní, patřila do majetku pánů z Hradce (zlatá pětilistá růže v modrém poli). Ve 14. století se osada díky velkolepé výstavbě proměnila ve město. Součástí byla dvě náměstí (dnes pojmenovaná jako náměstí Míru a Horní náměstí), která byla obklopena středověkými měšťanskými domy. Celá výstavba byla koncipována na velice úzkých pozemcích, takže majitelé své domy a přilehlá hospodářství směřovali hlavním vchodem na náměstí a hospodářské budovy na zadní trakty svých domů. Během 16. století se významná část obyvatelstva města přiklonila k luteránské reformaci. Reformační sgrafitová výzdoba celé řady měšťanských domů tehdejšího luteránského obyvatelstva významně spoluutváří unikátní atmosféru města Slavonice.\nBěhem třicetileté války bylo město vypleněno švédskými vojsky. Navíc v letech 1680–1681 postihl slavonické obyvatele mor, který pokosil velmi mnoho životů. Z těchto útrap a válek se město vzpamatovalo až na přelomu 17. a 18. století. Nemělo však být všem neštěstím a katastrofám konce. Dne 27. března 1750 vzplál ve městě velký požár, který zničil velkou část obou náměstí a 44 domů spolu s městskou věží. Úpadek města, který po těchto událostech následoval, ještě prohloubilo přeložení poštovní cesty z Vídně do Jihlavy přes Znojmo v roce 1760. Dům čp. 62 byl tehdy přepřahací stanicí na této cestě.\n\nDne 7. září 1902 byla vybudována a uvedena do provozu železniční trať mezi Slavonicemi a Telčí a také budova ve Slavonicích. O rok později, v roce 1903 došlo k propojení Slavonic s rakouským Waidhofen an der Thaya a dále pak se stanicí Schwarzenau na císařské železnici z Vídně do Českých Budějovic.\n\nPo rozpadu rakousko-uherské monarchie v roce 1918 a vzniku Československé republiky reagovalo město s převážně německým obyvatelstvem připojením k provincii Deutsch Südmähren se sídlem ve Znojmě. Proto musela být do města povolána čs. armáda, aby podrobila město moci nového československého státu. V té době rozpad monarchie ale znamenal velké problémy pro místní textilní továrny, které ztratily tradiční odbytiště v bývalé monarchii a tato situace se ještě zhoršila vypuknutím celosvětové hospodářské krize na přelomu 20. a 30. let dvacátého století. Elektrifikace města byla dokončena připojením na síť ZME Brno v roce 1929. Podél státní hranice byla v letech 1936 až 1938 vybudována soustava pohraničních pevností, které se dochovaly dodnes a jsou zásluhou nadšenců udržovány v dobrém technickém stavu a přístupny veřejnosti. Některé z těchto pevností jsou přímo v intravilánu města.\n\nPo Mnichovské dohodě bylo město v říjnu 1938 postoupeno Německu a stalo se součástí Německé říše. Slavonice se však nestaly součástí župy Sudety na západních hranicích země, ale byly přičleněny do říšské župy \"Dolní Podunají\" (Niederdonau) sousedního Rakouska. Hranice mezi Československem a Německou říší byly posunuty o 10 km na sever od Slavonic, se všemi důsledky, které rozpínavost německého nacismu v té době přinesla. České obyvatelstvo, až na malé výjimky, uprchlo do vnitrozemí. 9. května 1945 bylo město osvobozeno vojsky Rudé armády. Na základě rozhodnutí vítězných velmocí bylo ve dvou vlnách (1945 a 1946) odsunuto veškeré německé obyvatelstvo a město bylo osídleno českým obyvatelstvem z vnitrozemí.\n\nV roce 1953 bylo město zahrnuto do tzv. hraničního pásma, což zapříčinilo značnou izolaci celého území od ostatní civilizace a velmi silně omezilo i případný cestovní ruch v této oblasti. Teprve v roce 1960 při reorganizaci okresů a krajů bylo zastavěné území města vyjmuto z hraničního pásma a mohlo začít využívat cestovního ruchu. 31. srpna 1961 byly Slavonice prohlášeny městskou památkovou rezervací. Od správní reformy 1. července 1960 náležejí Slavonice k Jihočeskému kraji, okresu Jindřichův Hradec. V rámci integrace obcí byly v roce 1964 ke Slavonicím připojeny dříve samostatné obce Vlastkovec, Mutišov a Maříž, později, v roce 1972, také poslední připojená obec Stálkov.\n\nV období let 1945–1989 byl ve městě vybudován vodovod, kanalizace, čistička odpadních vod, centrální kotelna, budova nové základní školy pro 650 žáků se školní jídelnou a dvěma tělocvičnami (1978), kulturní dům (1979), mateřská škola pro 120 dětí (1983), nová hasičská zbrojnice, autobusové nádraží, nový fotbalový stadion, kuželna, postaveno panelové sídliště se 126 městskými a družstevními byty a připravena nová obytná zóna pro stavbu nových individuálních a řadových rodinných domů. V této oblasti (ulice generála Svobody a Lebeděvova), převážně místní občané postavili 77 nových rodinných domů. Značnou měrou v této době přispěly ke zvýšení počtu bytových jednotek ve městě místní podniky, které postavily bytové domy s celkovou kapacitou přes 50 bytů. Na konci 50. let 20. století byly zahájeny také pravidelné a řádné opravy historického středu města, zvláště fasád domů na obou slavonických náměstích, které v té době byly ve valné většině ve vlastnictví státu. Na konci tohoto období byla také zahájena výstavba zdravotního střediska a lékárny.\n\nPo roce 1989 byly postaveny ještě čtyři městské panelové domy s 56 byty. Individuální bytová výstavba se výrazně nerozvíjela z důvodu nedostatku stavebních parcel, ale i z důvodů ekonomických. Město pokračovalo v budování nových staveb občanské vybavenosti, jako správní budova na fotbalovém stadionu a dům s pečovatelskou službou, byla dostavěna budova zdravotního střediska a lékárny. Na stadionu bylo vybudováno víceúčelové hřiště s umělým povrchem. Místní závod na zpracování dřeva postavil ekologickou spalovnu dřevního odpadu, který se před tím vyvážel téměř bez užitku na skládku. Spalovna nyní vyrábí elektrickou energii a teplo pro vlastní potřebu podniku. Každoročně stát i obec investují značné finanční prostředky na opravu a regeneraci památek. Do města byl v roce 1999 přiveden zemní plyn. Byly provedeny rekonstrukce povrchů obou slavonických náměstí, v posledních letech se také podařilo opravit část místních komunikací. Je postupně opravováno a zpřístupňováno veřejnosti městské podzemí. V roce 2012 byla dokončena rekonstrukce čističky odpadních vod v hodnotě téměř 90 milionů korun.\n\nSeverozápadně od města leží přírodní památka Dědek u Slavonic.\n\nMěsto Slavonice se skládá ze sedmi částí na osmi katastrálních územích.\n\nV období od roku 1950 do roku 1980 byly v rámci integrace obcí v roce 1964 ke Slavoním připojeny dříve samostatné obce Vlastkovec, Mutišov a Maříž, později, v roce 1972, byla jako poslední připojena obec Stálkov.\n\n\nŠkolství ve Slavonicích je poměrně starého data. V listině z roku 1359 je uveden učitel jako „magister scholae“, který měl za úkol i zvonění. V roce 1369 se při svěcení nového oltáře připomínají žáci pomocníci (ministranti), kteří mají týdně po všechny časy dostávat jeden groš. Roku 1470 se dočítáme o „rektoru školy a kantoru“, který za řízení zpěvu při obřadech obdržel 11 grošů, žáci-zpěváci 8 grošů, přičemž se „má farář o dobré zpěváky náležitě starat“.\n\nO tom, že město věnuje péči žákům a že škola je v rukou dobrých učitelů, je zmínka z roku 1483, kdy na škole pracuje Jan, bakalář svobodných umění „rector scholae“, učitel akademicky vzdělaný.\n\nTaké v 16. století se hovoří o „dobré městské škole“, zprvu ještě pod vedením faráře. Ale v době evangelické se radě podařilo strhnout dozor zcela na sebe. Byl jmenován rektor, kantor a varhaník. Z té doby známe jména učitelů Wernzkého a Schnittlicha. Mluví se i o varhaníkovi, neboť městská rada se s farou dohodla o společném ustanovení. Od roku 1590 dostává školmistr, kantor i varhaník plat kromě žita, pšenice a hrachu. Rada stanovila pevně i výši školného. Podle toho žák, který se učil pouze čtení, platil 15 krejcarů, se psaním 30 krejcarů a ještě s počty 45 krejcarů, a kdo by se ještě více učit chtěl, zaplatil 1 zlatý. Školu tehdy navštěvovalo asi 35 žáků a nacházela se blízko kostela na čísle 103 na Horním náměstí, pak i v ulici B. Němcové, a pak od roku 1803 v „panském domě\" u kostela (nyní čp. 473).\n\nTehdy se vyskytují i pokoutní školy, v nichž si městský písař a varhaník přivydělávají. To se nelíbí nadřízeným a tak rektor v Telči žádal roku 1663 znovu zřízení farské školy a odstranění pokoutních škol, což se také stalo. Od roku 1721 ustanovoval farní úřad jako dříve školní a církevní zaměstnance. V první polovině 19. století dostával rektor od rodičů týdně v sobotu - sobotales 1 krejcar, o trzích 1 krejcar jarmarkales, od obce svobodný měsíční plat, dřevo a obilí. V roce 1865 byla otevřena čtyřtřídní „farní hlavní škola“ s vyučovacím jazykem německým, ale „učitelé, mají moravského jazyka znalí býti\". Školy na Slavonicku byly většinou německé a patřily německému školnímu okresu dačickému, který čítal 28 škol. Počátkem 19. století zde učiteloval Jan Schmied, padesát let tu pak působil „vzorný učitel“ Jan Herzan aj. Roku 1896 byla povolena měšťanská škola a ředitelem byl Mořic Ptáček.\nObecná škola dostala roku 1897 novou budovu na Dolním náměstí, v níž pak byly umístěny všechny německé školy.\n\nJelikož jsou Slavonice blízko hranic, byla tu před 1. světovou válkou většina občanů národnosti německé. Česká škola byla založena až v roce 1919 a jejím prvním ředitelem se stal František Janda. Chodily do ní zejména děti státních zaměstnanců, kteří se do Slavonic přistěhovali po vzniku Československa. Škola byla umístěna na náměstí Míru v novorenesanční budově původní německé školy u kostela (nyní čp. 473). Dnes zde sídlí základní praktická a speciální škola. V roce 1938 přijeli do Slavonic němečtí okupanti a českou školu zrušili. Přes druhou světovou válku tu byla jen škola německá. Po válce nastal odsun Němců a osidlování českými obyvateli. Od září 1945 byla německá škola ve Slavonicích zcela zrušena a zřízeny byly nově dvě české školy. Škola obecná se 149 dětmi v l. až. 5. postupném ročníku, umístěná v budově bývalé německé školy v čp. 39 na nám. Míru (nyní čp. 473) a škola měšťanská, organizovaná jako čtyřtřídní. 3. září 1945 začalo do měšťanské školy chodit 179 dětí a na konci školního roku v roce 1946 byl celkový počet žactva na škole 147. Všechny třídy měšťanské školy byly umístěny v 1. poschodí budovy bývalé německé školy v čp. 21 a 22 (nyní čp. 456) na náměstí Míru. V roce 1953 se obě školy sloučily v jednu Osmiletou střední školu. V kronice se dovídáme, že se na zdejší škole každoročně zahajoval školní rok zahajovací slavností. \n\nDále se konaly oslavy na počest důležitých osobností (například V. I. Lenina nebo K. Gottwalda). Děti také připravovaly besídky na oslavu MDŽ nebo VŘSR nebo chodily na bramborové brigády.\n\nZajímavostí ze života školy byla účast na archeologickém průzkumu zaniklé středověké vesnice Pfaffenschlag. Na průzkumu se v 60. letech podílely děti z 9. ročníku pod vedením učitele Josefa Střechy.   \nJak stoupal počet dětí ve slavonické škole, tak rostl i počet využívaných nemovitostí. V roce 1962 využívalo 630 žáků osm budov, z čehož ve čtyřech byly třídy a v ostatních byla jídelna, tělocvična, školní družina atd. Tento stav školy vydržel až do roku 1978, kdy se škola přestěhovala do nové velké budovy mezi dnešními ulicemi Jana Žižky a Rudolecká. V prostorách tohoto velkého školního komplexu je také školní jídelna, školní družina a dvě tělocvičny.\n\nZde je třeba také uvést, že do vyšších ročníků slavonické školy chodí také žáci z Písečné a Starého Města pod Landštejnem.\n\nV roce 2015 byly všechny pavilony školy a školní jídelny kompletně zatepleny a budovy také dostaly novou fasádu. Na konci školního roku 2017/2018 navštěvovalo školu 229 žáků a nový školní rok 2018/2019 zahájilo ve škole výuku 226 žáků. Škola je úplná, má devět ročníků. Je jednopatrová a nově opravená. Její celková kapacita je 450 žáků.\n\n\n\n\n\n"}
{"id": "92335", "url": "https://cs.wikipedia.org/wiki?curid=92335", "title": "Deere &amp; Company", "text": "Deere &amp; Company\n\nDeere & Company, známý především pod obchodní značkou John Deere, je americký strojírenský koncern zaměřený na výrobu zemědělské mechanizace, především kombajnů a traktorů.\n\nHistorie této tradiční americké značky začíná v polovině 19. století, kdy v roce 1837 mladý kovář jménem John Deere, pocházející ze státu Vermont, vykoval v Grand Detour ve státě Illinois první ocelový pluh.\n\nV roce 1848 převedl John Deere výrobu do města Moline, kde firma využívá výhodné polohy v těsné blízkosti řeky Mississippi. Zde má sídlo dodnes. V roce 1868, po pozvolném předání řízení firmy Johnovu synu Charlesovi, získala firma název Deere & Company.\n\nSoučasný rozsah výroby společnosti Deere & Company již dávno překročil nejen hranice státu Illinois, kde se dodnes vyrábějí zejména sklízecí mlátičky (lidově kombajny). Ve městě Waterloo v Iowě se zase vyrábí traktory John Deere. Výrobky této firmy se stále víc objevují i mimo Ameriku a to v Evropě, Africe a Austrálii.\n\nV celosvětovém měřítku má dnes koncern John Deere celkem 49 výrobních a vývojových závodů, zaměstnává asi 34 500 pracovníků a v roce 2001 dosáhl jen v oboru výroby strojů ročního obratu 13,1 miliard dolarů. Do výzkumu a vývoje svých výrobků investuje firma více kolem 400 milionů dolarů ročně. Výsledkem je např. přes 60 nových typů traktorů a zemědělských strojů pro rok 2002.\n\n"}
{"id": "92352", "url": "https://cs.wikipedia.org/wiki?curid=92352", "title": "Fran Landesman", "text": "Fran Landesman\n\nFran Landesman (česky přechylováno Landesmanová, 21. října 1927 – 23. července 2011) byla americká textařka a básnířka.\n\nLandesmanová se narodila jako Frances Deitsch v New Yorku. Její otec byl výrobcem oblečení a matka žurnalistka. Její jediný bratr se jmenuje Sam.\n\nStudovala na soukromých školách, později na Temple University ve Philadelphii a nakonec na Fashion Institute of Technology v New Yorku. Její kariéra začala v módním průmyslu v New Yorku, kde potkala spisovatele Jaye Landesmana, kterého si vzala15. července 1950, a s kterým měla dva syny, jménem Cosmo Landesman a Miles Davis Landesman.\n\nPozději se přestěhovali do manželova domova v St Louis, kde její manžel se svým bratrem otevřeli kabaret \"Crystal Palace\". Byl to úspěšný podnik, přitáhl známé herce a mohl si dovolit provozovat i avantgardní divadlo. Franiny zkušenosti z baru \"Crystal Palace\", zatímco naslouchala hudebníkům, vedly k jejím začátkům psaní textů písní v roce 1952, včetně jedné z jejích nejznámějších: “Spring can really hang you up the most”. Pianista Tommy Wolf z Crystalu k tomu složil hudbu a stal se z toho hit, který vedl k jejich další spolupráci, včetně písní z \"The Nervous Set\" (Broadwayský muzikál Franina muže) a \"Molly Darling\" (muzikál jejího muže a Martina Quigleyho).\n\nV roce 1964 se Landesmanovi přestěhovali do Londýna, kde Fran psala texty pro mnoho známých hudebníků (se zdůrazněním jazzu), stejně jako pro další manželovy muzikály (\"Dearest Dracula\"). Začala také psát poezii, díky které se stala ještě známější než kvůli textům. V roce 1996 obdržela BBC mnoho stížností, když se Landesmanová objevila v Desert Island Discs a požadovala dodávky marihuany jako své luxusní potřeby.\n\n\n"}
{"id": "92357", "url": "https://cs.wikipedia.org/wiki?curid=92357", "title": "Petr Kotek", "text": "Petr Kotek\n\nPetr Kotek (* 6. října 1963) je český režisér, který se stal známým především režírováním filmu \"Záhada hlavolamu\".\n\nPetr Kotek vystudoval SPŠ grafickou, obor užitá fotografie (1978–1982), pak 1982 až 1984 působil jako fotograf Střediska státní památkové péče a ochrany přírody Středočeského kraje. V letech 1985–1991 vystudoval FAMU, obor režie dokumentární tvorby.\n\nVe své dokumentární filmové tvorbě se Kotek opakovaně vrací k dílu spisovatele Jaroslava Foglara. Už jako student FAMU v roce 1986 natočil napůl reálný a napůl fiktivní „dokument“ o pátrání po reálných základech stínadelských románů. Film nebyl běžně dostupný, ale byl několikrát promítán na uzavřených projekcích. Vznikla kolem něho tajemná atmosféra. Dnes je zajímavým dokumentem i vzhledem k tomu, že ukazuje stav tehdejších domů na Praze 1 v polovině osmdesátých let 20. století.\n\nPozději se Kotek opakovaně věnoval Foglarovi v dokumentech \"Cesty za modrým světlem\" [II.] (1992), \"GENUS\" (1995) a \"Hlavolam jménem Jaroslav Foglar\" (2003).\n\n\n\n\n"}
{"id": "92362", "url": "https://cs.wikipedia.org/wiki?curid=92362", "title": "Výprachtice", "text": "Výprachtice\n\nVýprachtice (německy \"Weipersdorf\") jsou podorlickou obcí, nacházející se v okrese Ústí nad Orlicí. Nejbližším městem je 8 kilometrů vzdálené Jablonné nad Orlicí, tradičním spádovým městem je však pro obyvatele Výprachtic již desítky let 10 kilometrů vzdálený Lanškroun. Žije zde obyvatel.\n\nVýprachtice se rozkládají v nadmořské výšce od 510 do 875 metrů nad mořem. Část obce leží na úbočí Bukové hory (958 metrů nad mořem), kde taktéž pramení obcí protékající řeka Moravská Sázava. V obci se nachází 240 obytných domů a 175 rekreačních objektů.\n\nVýprachtice se skládají ze tří historických obcí – Výprachtic, Koburku a Valteřic. V roce 1951 byly k Výprachticím připojeny po odsunu německého obyvatelstva vylidněné Valteřice a roku 1975 byl s Výprachticemi sloučen i Koburk.\n\nVýprachtice jsou poprvé zmiňovány roku 1304 v donační listině Václava II., kterou se vlastníkem celého Lanškrounska stal Zbraslavský klášter. Zmíněny jsou pod jménem \"Wiprechtsdorf\", což zřejmě odkazuje na lokátora, který zde prováděl kolonizaci.\n\nVýprachtice nejprve sdílely osud Lanškrouna, byvše roku 1358 směněny s Litomyšlským biskupstvím, v roce 1409 je však biskup Jan Železný společně s městem Jablonné nad Orlicí a několika okolními vesnicemi zastavil Janu Strýčkovi ze Strýčkova. Nicméně roku 1453 se spolu se zbytkem Lanškrounska ocitly v rukou jednoho společného majitele – Zbyňka Kostky z Postupic. Po nástupu Pernštejnů roku 1505 zažívalo Lanškrounsko celkem šťastné období, ale už roku 1540 Jan z Pernštejna zastavil Lanškroun Václavu Černohorskému z Boskovic, přičemž Jablonné nad Orlicí s okolím (tedy i s Výprachticemi) zůstalo v majetku Pernštejnů. Již roku 1544 však bylo lanšperské panství, k němuž se v té době Výprachtice počítaly, prodáno Petrovi Bohdaneckému z Hodkova. Do rukou Pernštejnů se společně s Lanškrounem Výprachtice vrátily za Vratislava z Pernštejna v roce 1564. Od roku 1588 pak Lanškrounsko patřilo Adamu Hrzánovi z Harasova. Po bitvě na Bílé hoře se celého Lanškrounska zmocnil místodržící Karel I. z Lichtenštejna, jenž jej 5. prosince 1622 koupil za 9 500 kop grošů českých.\n\nPrvním výprachtickým rychtářem, jehož jméno se dochovalo, byl Mikšík Perda, který ve Výprachticích zastupoval vrchnost v roce 1402. Podle údajů z roku 1542 patřilo k úřadu rychtáře několik řemeslníků, pět poddaných, mlýn, sedm tenat k honitbě kolem vsi, právo šenku a právo vaření pivo v lázni. Za to musel rychtář k obecní potřebě chovat býka a kance a pro vrchnost se starat o chrta nebo vola. Za válečného stavu musel rychtář vyzbrojit pacholka s koněm a vyplácet mu žold.\n\nVrchnostenskou správu ovšem nevykonával sám rychtář, od začátku 17. století fungoval i vrchnostenský dvůr a ovčín, kde museli poddaní pod šafářovým dohledem robotovat, a to až zrušení dvoru na konci 18. století.\n\nBěhem války vesnicí nejméně dvakrát prošla švédská vojska. Poprvé zde 27. října 1646 přenocovaly oddíly polního maršálka Arvida Witteberga, táhnoucí na Šumperk. Dne 7. ledna 1648 pak Výprachtice dopadly mnohem hůře, když kontribuci vymáhající Švédové vypálili několik stavení včetně rychtářovy stodoly.\n\nOd 16. století fungovala ve Výprachticích protestantská fara, která byla v souvislosti s rekatolizací zrušena. Kněz Jan Buffler byl zavražděn císařskými vojáky u dodnes stojící památné lípy. V roce 1663 byly Výprachtice přifařeny k obnovené katolické faře v Jablonném nad Orlicí. Lokálie se Výprachtice dočkaly až roku 1779, fary pak v roce 1853.\n\nOsoba rektora, který se ve Výprachticích věnoval školství, je poprvé připomínána roku 1591. Jmenovitě je ale doložen až rektor Jan Mach, a to v roce 1651. V souvislosti se školskými reformami Marie Terezie byla ve Výprachticích roku 1774 založena triviální škola, která v roce 1789 dostala novou budovu. V polovině 19. století už stará budova velmi chátrala, v roce 1860 tak byla vybudována škola nová. Postupně ve Výprachticích vznikla škola pětitřídní a roku 1897 i škola měšťanská. V letech 1905-1906 vyrostla další školská budova, která svému účelu slouží dodnes.\n\nRurální pošta (poštovní schránka) fungovala od roku 1874, samostatná pošta pak od roku 1893. Četnické stanice se Výprachtice dočkaly roku 1888.\n\nNavzdory naprosté většině českého obyvatelstva Výprachtic byla obec v roce 1938 přivtělena k Třetí říši. Po odsunu Němců se část obyvatelstva odstěhovala do uvolněných usedlostí v Lanškrouně i jiných okolních obcích.\n\nV roce 1950 byly zrušeny čtyři hostince, dva obchody se smíšeným zbožím, řeznictví, pekařství a mnohé další živnostenské provozovny. Zemědělská kolektivizace se setkala s malým pochopením, nejtvrdší odpůrci skončili v kriminále a někteří rolníci nevstoupili do JZD nikdy.\n\nRoku 1953 byl v postaven vodovod v části obce Halda. Hasiči se dočkali nové zbrojnice v letech 1962–1965, roku 1972 vyrostla budova sloužící Místnímu národnímu výboru, poště a lékařské ordinaci. Roku 1978 byla postavena budova mateřské školy, k základní škole byla v roce 1985 přistavěna další část, což bylo spojeno s celkovou rekonstrukcí školy.\n\nV 90. letech byla provedena kompletní rekonstrukce a modernizace vodovodní sítě, když byly vybudovány nové vodojemy i čistička odpadních vod. Stále pokračuje rekonstrukce školy, kam se přestěhovala i škola mateřská. V současné době probíhá debata o výstavbě větrné elektrárny.\n\nNejstarším doloženým spolkem je hasičský sbor, který funguje dodnes již od roku 1883. Národní jednota severočeská zaměřující se na ochranu českých menšin zahájila se své působení ve Výprachticích roku 1885, pořádajíc častá divadelní představení. Vlastní výprachtický ochotnický sbor vznikl roku 1922. Ve Výprachticích též fungovaly všechny významné tělocvičné spolky: Sokol byl založen roku 1919, Orel rovněž 1919 a Dělnická tělocvičná jednota roku 1937. Dnes funguje obnovený Sokol. Kromě něj ještě např. Český zahrádkářský svaz a Myslivecké sdružení.\n\nRoku 1896 byl ve Výprachticích ustaven Spořitelní a záložní spolek, takzvaná Kampelička. V roce 1931 pak v obci vznikla i Raiffeisenova záložna.\n\nZemědělské družstvo Agrospol Výprachtice zaměstnává 25 lidí. Dále pak Kovo Beran.\n\n\n\n"}
{"id": "92364", "url": "https://cs.wikipedia.org/wiki?curid=92364", "title": "Romaneto", "text": "Romaneto\n\nRomaneto je prozaický epický literární žánr. Je nevelké rozsahem, naplněného dramatickým dějem směřující k výrazné pointě. \n\nHlavní myšlenkou romaneta bývá rozpor mezi tajemnými jevy a jejich vědeckým vysvětlením. V české literatuře tento literární útvar zavedl Jakub Arbes, autorem názvu je však Jan Neruda. Prvním romanetem byl Arbesův \"Newtonův mozek\", uveřejněný poprvé v časopise Lumír roku 1877. Mezi válkami psal v tomto stylu Ladislav Klíma (romaneto \"Utrpení knížete Sternenhocha\"). V zahraničí už podobný styl existoval delší dobu pod názvem „povídky s tajemstvím“.\n\nRomaneto je novela, která se vyznačuje napínavým dějem s fantastickými či detektivními prvky. Jeho součástí je zdánlivě nepochopitelná záhada, která je v závěru racionálně vysvětlena.\n\nRomaneto je próza na pomezí románu a novely. Stejně jako pro novelu je pro něj charakteristická tendence k pointovanosti, menší počet postav a subjektivní vypravěč. Na druhou stranu stejně jako román obsahuje romaneto obsáhlé faktografické, úvahové a vysvětlující pasáže. Podstatné jsou protiklady dokumentárnosti a fikce; konkrétnost místa a času a zároveň fantastický děj.\n\nSamotný výraz \"romaneto\" či \"romanetto\" je uměle vytvořený na bázi italštiny, jde o tzv. nepravou výpůjčku. Rejzkův etymologický slovník (Rejzek, 2001) jej odvozuje od hypotetického italského deminutiva \"romanetto\" (‘malý román’). Pravidelným a lexikalizovaným deminutivem od it. \"romanzo \"(‘román’) je však it. \"romanzetto\", zatímco it. výraz \"romanetto\" se sporadicky vyskytuje jako deminutivum od it. \"romano\" ‘Říman’, ‘pocházející z Říma’.\n"}
{"id": "92368", "url": "https://cs.wikipedia.org/wiki?curid=92368", "title": "Lichořeřišnice hlíznatá", "text": "Lichořeřišnice hlíznatá\n\nLichořeřišnice hlíznatá (\"Tropaeolum tuberosum\") je vytrvalá užitková rostlina z čeledi lichořeřišnicovitých.\n\nRostlina se převážně pěstuje v místech svého původu, v horských oblastech And, od Kolumbie přes Ekvádor a Peru až po severní oblasti Chile a Argentiny. Zkušebně se pěstuje i na Novém Zélandu.\n\nJe to bylina s jedlými hypokotylními hlízami vyrůstajícími z prvního článku stonku. Hlízy jsou obvykle 5 až 15 cm dlouhé o průměru 3 až 6 cm. Povrch hlízy má pokožkou, která po doteku působí mírně voskově. Barva i tvar hlíz jednotlivých kultivarů se od sebe značně liší. Na horní straně hlíz těsně pod povrchem nebo v jeho úrovní rostou tenké oddenky s adventivními kořeny. Shora na oddencích vyrůstají lodyhy. Nové narostlé hlízy se sklízejí za cca 6 až 8 měsíců po jejich výsadbě. Ponechané malé hlíz v zemi příští rok vzrostou a mohou se tak stát plevelným problémem.\n\nPoměrně dužnaté lodyhy po vyrašení jsou vzpřímené, ale brzy se vyvrátí, stanou se plazivé a rostou po zemi nebo pokrývají jiné rostliny. Pokud mají oporu, vyrůstají až do výšky 2 m. Zachytávají se svými ovíjivými listy s načervenalými řapíky dlouhými 5 až 20 cm. Čepele listů jsou dlouhé 4 až 6 cm a široké 5 až 7 cm s tupou špičkou mírně ohnutou nahoru, horní strana je tmavě zelená a spodní světle. Po ukončení produkčního cyklu lodyhy usychají, hlízy v zemi přežívají do příští sezony, zima jim nevadí.\n\nSouměrné květy vyrůstají osamoceně na stopkách které jsou dlouhé 15 až 25 cm. Kalich má pět nápadně zbarvených lalokovitých lístků, žlutě nebo červeně, spodní jsou kopinaté 12 až 14 mm dlouhé a 4 až 5 mm široké u báze, ostatní mají délku 18 až 22 mm a šířku 6 až 8 mm. V květu je 8 volných tyčinek, semeník je svrchní, čnělky mají tři blizny. Lichořeřišnice hlíznatá začíná kvést 3 až 4 měsíce po vyklíčení a kvete 1 až 1,5 měsíce, květ bývá otevřen 8 až 15 dnů, je bohatý na pyl a láká hmyz i drobné ptactvo. Plodem je tobolka se třemi semeny. Přestože vytváří hodně semen která dobře klíčí, při tradičním pěstování se rostliny rozmnožuje hlízami.\n\nPodle archeologických nálezů se lichořeřišnice hlíznatá vyskytuje v oblastí And od počátků doby Inků. Pěstuje se pro své jedlé hlízy, které se jedí jako kořenová zelenina, nejčastěji v nadmořských výškách od 3000 do 4000 m, v místech s extrémními teplotami, s kolísajícími srážkami, silnými větry a nekvalitní půdou. Je považována za důležitý potravinový zdroj na tamním venkově. Výživná hodnota hlíz je vysoká, suché hlízy obsahují téměř 80 % sacharidů, 15 % bílkovin a velké množství beta-karotenu a vitamínu C.\n\nMálokdy se lichořeřišnice hlíznatá pěstuje na poli jako monokultura, většinou společně s další místní plodinou, např. brambory, šťavel hlíznatý, melok hlíznatý, merlík čilský nebo bob obecný. Často se pěstuje v řádcích ohraničujících políčka, za účelem odrazení živočišných škůdců i plísňových onemocnění, tato její schopnost se připisuje vysoké úrovni isothiokyanátů. Pokud se sází na celé pole, pak pro její minimální nároky na úživnost půdy, jako poslední rostlina před občasným \"odpočíváním\" pole, kde pole leží jednu nebo dvě sezony ladem. Tamní rolníci mají k dispozici minimum hnoje a průmyslová hnojiva stejně jako pesticidy žádné. Snižuje se tak i případné zaplevelování půdy, neboť lichořeřišnice hlíznatá vyraší příští rok i z té nejmenší zapomenuté hlízky. Od vysázení do sklizně hlíz (za 200 až 245 dnů) se o plodinu nikdo nestará.\n\nSyrové hlízy jsou nechutné, upravují se proto tepelně. Některé jsou pak sladké, jiné nahořklé. jsou vařeny nebo dušeny společně s masem, zeleninou, kukuřici, brambory nebo se jedí pečené a smažené jako příloha k zelenině. Mladé listy, květy i lodyhy se hodí na přípravu zeleninových jídel. Mají-li obyvatelé dostatek jiné stravy, lichořeřišnicí hlíznatou opouštějí.\n\nLichořeřišnice hlíznatá má v andském regionu široké použití v lidovém lékařství. Hlízy se používají jako diuretikum a antiseptikum k léčbě nemoci ledvin, močového měchýře i k vypuzení ledvinových kamenů. Používá se také k léčbě kožních vředů a zbavuje lidí vší. Její pověst, že působí jako antiafrodisiakum nebyla zcela prokázána, snižuje sice až o 45 % tvorbu některých mužských hormonů, ale ztráta fertility nebyla pozorována.\n\n"}
{"id": "92370", "url": "https://cs.wikipedia.org/wiki?curid=92370", "title": "Paranoid", "text": "Paranoid\n\nParanoid je druhé studiové a zároveň průlomové album anglické skupiny Black Sabbath. V britském žebříčku brzy dosáhlo první příčky. Tehdy překonalo Bridge Over Troubled Water od Simona & Garfunkla. Na prvním místě se udrželo jeden týden. Je považováno za jedno z prvních a průkopnických metalových alb. Deska se původně měla jmenovat podle titulní protiválečné skladby \"War Pigs\", na poslední chvíli byl název změněn, avšak obal zůstal původní. Skladba „Paranoid“, podle které album dostalo nový název, byla nahrána na poslední chvíli, aby se prodloužila celková délka alba. Prý byla nahraná dodatečně v jednom starém kostele.\n\nŘíká-li se, že nelze vstoupit dvakrát do téže řeky, Black Sabbath to udělali a stvořili jedno z nejvlivnějších alb v dějinách rockové hudby. Hudebně navázali přesně tam, kde debutem skončili. Skladby na druhé desce jsou plné monolitických riffů, jedovatých textů a jedinečné kombinace řevu a nářku, odhalující temné stránky kapely. Iommiho kytarové vyhrávky jsou oproti předcházejícímu albu vytříbenější, ale stále jednoduše identifikovatelné. Mezi nesmrtelné se zařadily zejména písně „Paranoid“ a „Iron Man“. Rozšířila se však tematická škála skladeb: odpor vůči válce („War Pigs“), schizofrenie („Paranoid“), šílení roboti („Iron Man“) nebo vlastní upadání do drogové závislosti („Hand of Doom“). Z hlediska hudebního projevu se vymyká jen píseň „Planet Caravan“ se svou pomalou halucinogenní náladou. Black Sabbath se druhou deskou definitivně odklonili od svých bluesových kořenů (až na píseň „Fairies Wear Boots“) a vytvořili první skutečně metalově znějící nahrávku.\n\nV žebříčku časopisu Rolling Stone se \"Paranoid\" umístilo na 131. místě 500 nejlepších alb všech dob. Album se také umístilo na 6. místě v žebříčku časopisu \"Guitar World\" 100 Nejlepších kytarových alb. Skladba „Iron Man“ se umístila na prvním místě v programu stanice VH1 40 nejlepších metalových skladeb; do seznamu byla zařazena i titulní skladba „Paranoid“.\n\nAutory skladeb jsou Ozzy Osbourne, Tony Iommi, Geezer Butler a Bill Ward.\n\n"}
{"id": "92376", "url": "https://cs.wikipedia.org/wiki?curid=92376", "title": "Lípa Na Cikánce", "text": "Lípa Na Cikánce\n\nV osadě Cikánka v pražské městské části Radotín na okraji PR Radotínské údolí, v soukromé zahradě domu č. p. 24, č. o. 9 v ulici Na Cikánce, stála do roku 2007 památná lípa malolistá čili srdčitá (\"Tilia cordata\"). Památným stromem ji MHMP vyhlásil 27. 7. 2000, OŽP MHMP jej eviduje pod číslem 27 a AOPK ČR pod číslem 100034.1/1.\n\nLípa byla v poslední době ošetřena prořezáním, kmen se ve výšce asi 2 m rozvětvuje na dvě základní větve vysoké asi 25 m. Stáří stromu je více než 150 let. Magistrát hl. m. Prahy v roce 2006 uváděl obvod 320 cm, výšku 20 metrů, odhadované stáří 180 let. Strom mírně poškozoval podezdívku domu. Koruna byla v minulosti nevhodně redukována. Kosterní větve byly napadeny houbou klanolístkou obecnou a od vrcholu odumíraly. 12. září 2002 byla kosterní větev redukčním zdravotním řezem zkrácena na třetinu a ostatní větve zkráceny o čtvrtinu a byl proveden posvětlovací řez výmladků.\n\nV roce 2005 uváděla ročenka životního prostředí hlavního města Prahy obvod 320 cm a výšku 20 metrů. Naposledy byla uvedena v ročence pro rok 2007, se stejnými parametry jako v roce 2005. Od roku 2008 již není uváděna a její pořadové číslo památného stromu (27) je vynecháváno.\n\n"}
{"id": "92378", "url": "https://cs.wikipedia.org/wiki?curid=92378", "title": "Iguanodon", "text": "Iguanodon\n\nIguanodon (z latiny: „leguání zub“, český název je také iguanodon) je rod ornitopodního dinosaura, který se vývojově nacházel někde mezi prvními hbitými dvounohými hypsilofodonty a kachnozobými dinosaury, jimiž věk ornitopodů vrcholil. Paleontologové pojmenovali mnoho druhů iguanodona, pocházejících ze stupňů kimmeridž ve svrchní juře až cenoman ve svrchní křídě v Asii, Evropě a Severní Americe, mnohé z těchto nálezů však jsou sporné nebo postupně přeřazené do nových rodů. Jen I. bernissartensis, který žil v Evropě mezi stupni barem a apt ve spodní křídě, tj. asi před 130 až 120 milióny let, je dobře podložen bohatými nálezy. Tito velcí silní býložravci bývají řazeni do skupiny Iguanodontia.\n\nPrvního iguanodona objevil roku 1822 a popsal o tři roky později anglický lékař a amatérský paleontolog Gideon Mantell. Byl to po rodu \"Megalosaurus\" druhý formálně pojmenovaný dinosaurus. Spolu s megalosaurem a hyleosaurem to byl také jeden z rodů, které původně definovaly skupinu Dinosauria. Vědecké poznatky o rodu \"Iguanodon\" se průběžně vyvíjely podle toho, jak se objevovaly nové informace plynoucí z nálezů fosílií. Některé z nich, mezi nimi i dvě téměř kompletní kostry, umožnily vědcům vytvořit informované hypotézy týkající se mnoha aspektů života těchto zvířat, včetně stravy, pohybu a sociálního chování.\n\n\"Iguanodon\" byl mohutný býložravec, který se mohl pohybovat po dvou i po čtyřech končetinách. Odhaduje se, že jeho nejznámější druh, \"I. bernissartensis\", vážil v průměru asi 3,08 tuny (podle jiných odhadů dokonce kolem 8,3 tuny a obří druh \"I. seelyi\" dokonce až 15 tun) a v dospělosti byl asi 10 metrů dlouhý, přičemž někteří jedinci mohli dosahovat i délky až 13 metrů. Podle nezávislého amerického badatele Gregoryho S. Paula dosahovali zástupci druhu \"I. bernissartensis\" délky kolem 8 metrů a hmotnosti asi 3200 kg. Jiné druhy nebyly tak velké, např. podobně robustní \"I. dawsoni\" byl asi 8 metrů dlouhý a jeho drobnější současník \"I. fittoni\" dosahoval délky asi 6 metrů. \"Iguanodoni\" měli vysokou, ale úzkou lebku. Zuby, které rostly za rohovinou pokrytým zobákem, se podobaly zubům leguána, ale byly mnohem větší a blíže u sebe. Žádný fosilizovaný zobák se sice nezachoval, ale jeho tvar lze odhadnout z kostí, na nichž byl posazen.\n\nPřední končetiny byly dlouhé (u \"I. bernissartensis\" až 75 % délky nohou) a robustní s poměrně neohebnou dlaní, díky čemuž tři prostřední prsty mohly nést váhu. Je možné, že byly spojené blánou. Palce měly tvar kuželovitých bodců, které trčely směrem od prostředních prstů. Zpočátku paleontologové tento bodec při svých rekonstrukcích koster iguanodonů umisťovali na jejich nos a až pozdější nálezy odhalily, že se jedná o palec. Bodce mohly sloužit k obraně nebo k opatřování potravy, ale jejich skutečná funkce je stále předmětem odborných diskusí. Malíček byl prodloužený a obratný, takže mohl sloužit k manipulaci s předměty. Silné nohy se třemi prsty nebyly stavěné k běhu. Páteř a ocas držely a zpevňovaly osifikované šlachy, tj. šlachy, které se v průběhu života měnily v kost. Tyto kosti, připomínající prut, obvykle nebývají zahrnuty v rekonstrukcích a kresbách koster. Celkově byla struktura jejich těla poměrně podobná jejich pozdějším příbuzným, hadrosauridům.\n\nPodle rodu \"Iguanodon\" byl pojmenován i nezařazený klad Iguanodontia, velmi početná skupina ornitopodů s mnoha druhy pocházejícími ze střední jury až svrchní křídy. Kromě iguanodona sem patří také \"Dryosaurus\", \"Camptosaurus\", \"Ouranosaurus\" a kachnozobí dinosauři. Skupina Iguanodontidae je někdy řazena jako samostatná čeleď, která se ovšem v minulosti stala tzv. odpadkovým taxonem, do něhož spadali ornitopodi, kteří nepatřili ani mezi hypsilophodontidy ani hadrosauridy. Obvykle se sem řadili \"Callovosaurus\", \"Camptosaurus\", \"Craspedodon\", \"Kangnasaurus\", \"Mochlodon\", \"Muttaburrasaurus\", \"Ouranosaurus\" a \"Probactrosaurus\". S nástupem kladistické analýzy se ukázalo, že skupina je parafyletická a že zmíněné rody tvoří na kladogramu různé větve. Skupina Iguanodontoidea se v odborné literatuře také stále vyskytuje jako nezařazený klad, ačkoliv mnoho rodů, které do ní tradičně patřily, se nyní řadí do nadčeledi Hadrosauroidea. \"Iguanodon\" pravděpodobně pochází z kamptosaura a na kladogramu leží mezi ním a ouranosaurem. Paleontolog Jack Horner také navrhl, aby se hadrosauridi na základě rysů jejich lebky dělili na dvě vzdáleně příbuzné podčeledi: Hadrosaurinae s plochými hlavami, kam by patřil i \"Iguanodon\", a Lambeosaurinae s hřebínky, kam by patřil \"Ouranosaurus\". Tento koncept však byl zavržen.\n\nObjev iguanodona dlouho provázela rozšířená legenda. Podle tohoto příběhu manželka Gideona Mantella Mary Ann učinila roku 1822 první objev zubu iguanodona v Tilgatském lese poblíž vesnice Cuckfield v anglickém hrabství Sussex, když byl její manžel, hlavním povoláním porodník, na návštěvě u pacientky. Zub měla nalézt v hromadě štěrku připraveného na opravu silnice. Mantell po návratu poznal, že se jedná o fosílii, našel lom, z něhož silničáři štěrk přivezli, a v něm nalezl další zuby a úlomky kostí. Mantell ovšem roku 1851 prohlásil, že zuby nalezl on sám, a není žádný doklad o tom, že by na návštěvy pacientek bral s sebou svou ženu. Mnozí však legendu považují za pravdivou. Novější doklady ukazují, že Mantell věděl o fosiliích tohoto dinosaura již mnohem dříve a poprvé jej v literatuře zmínil již v prosinci 1824 pod jménem \"Iguanadon\". Bez ohledu na přesné okolnosti nálezu, Mantell fosílie ukázal tehdejším odborníkům na zkameněliny s dotazem, co je to za zvíře. Většina vědců, jako například William Buckland nebo Georges Cuvier, se domnívala, že se jednalo o zuby nějakých ryb nebo savců. Přírodovědec Samuel Stutchbury z Královské akademie chirurgů () si však všiml, že se podobaly zubům leguána, ovšem byly dvacetkrát větší. Na základě toho odhadl, že zvíře mohlo být až 12 metrů dlouhé.\n\nS ohledem na podobnost zubů tvora se zuby leguáními pojmenoval Mantell nový živočišný rod \"Iguanodon\", tj. „leguání zub“, z latinského výrazu (česky: leguán) a řeckého \"odontos\" (zub). Původně ho zamýšlel pojmenovat \"Iguanasaurus\" (tj. „leguánní ještěr“), ale jeho přítel William Conybeare oponoval, že takový název by se vztahoval spíše k samotnému leguánovi, takže lepším jménem by bylo \"Iguanoides\" („podobný leguánovi“) nebo \"Iguanodon\".\n\nAčkoliv první úlomek dinosauří kosti byl nalezen již roku 1677, za první vědecky významný objev se označuje právě Mantellův \"Iguanodon\". Protože však Mantell svůj nález ve spisu pro Londýnskou královskou společnost popsal až roku 1825, stal se až druhým pojmenovaným dinosaurem, když o rok dříve William Buckland zveřejnil svou studii dinosaura rodu \"Megalosaurus\". Protože Mantell navíc opomenul k rodovému jménu \"Iguanodon\" přidat podle požadavků binominální nomenklatury i jméno druhové, učinil tak až roku 1829 Friedrich Holl, který tvora nazval \"I. anglicum\", což bylo později pozměněno na \"I. anglicus\".\n\nLépe zachovaný jedinec byl objeven roku 1834 v lomu v Maidstone v hrabství Kent a Mantell jej brzy získal. Podle výrazných zubů ho opět identifikoval jako iguanodona. Dopustil se také několika chyb, z nichž nejslavnější je umístění bodce, který považoval za roh, na nos zvířete. Objevy ještě mnohem lépe zachovaných zkamenělin později odhalily, že tento bodec byl ve skutečnosti přeměněným palcem. Maidstoneská kostra, stále ještě uvězněná ve skále, je v současné době vystavena v Přírodopisném muzeu v Londýně. Správní obvod Maidstone si od roku 1949 připomíná tento nález ve svém znaku, který je z jedné strany nesen iguanodonem. Tento jedinec byl označen jako \"I. mantelli\", druh, který roku 1832 pojmenoval Christian Erich Hermann von Meyer, ovšem na základě stejného materiálu jako byl již dříve pojmenovaný \"I. anglicus\". Maidstoneský exemplář však pochází ze starší vrstvy, takže je možné, že se jedná jiný druh.\n\nV této době začínalo růst napětí mezi Mantellem a Richardem Owenem, ambiciózním vědcem, který v neklidné reformní době vládl mnohem lepšími možnostmi financování a společenskými kontakty. Owen, zatvrzelý kreacionista, se postavil proti prvním verzím evoluční teorie, které v té době odborníci diskutovali. Jako zbraň v tomto konfliktu používal právě dinosaury, jež sám pojmenoval. Ve spisu popisujícím taxon Dinosauria odmítl, že by dosahovali délek přes 60 metrů, a prosazoval názor, že nebyli jen obřími ještěry, ale pokročilými tvory podobnými savcům. Tyto pokročilé vlastnosti nemohli získat „přeměnou“ z plazů a byly jim dány od Boha.\n\nRichard Owen spolu se sochařem a přírodovědcem Waterhousem Hawkinsem postavili téměř dva tucty soch různých prehistorických zvířat v životní velikosti. Sochy byly vytvořeny z betonu, který pokrýval ocelové a cihlové jádro. Mezi nimi byli i dva iguanodoni v Crystal Palace v Londýně, z nichž jeden stál a druhý odpočíval na břiše. Před dokončením sochy stojícího dinosaura jeho tvůrci uvnitř uspořádali banket pro dvacet lidí. Krátce před svou smrtí roku 1852 si Mantell uvědomil, že \"Iguanodon\" nebylo těžké tlustokožcům podobné zvíře, jak se domníval Owen, ale jeho stav mu už nedovolil se na stavbě londýnských soch dinosaurů podílet, a tak Owenova vize ovlivnila vnímání dinosaurů u veřejnosti na celá další desetiletí.\n\nNejvětší nález ostatků iguanodona pochází z roku 1878 z uhelného dolu v Bernissartu v Belgii. Paleontologové Louis Dollo a Louis de Pauw, podporovaní Alphonsem Briartem, vedoucím dolů v nedalekém Morlanwelzu, zde v hloubce 322 metrů odkryli zkamenělé kosti nejméně 38 jedinců, z nichž většina byla dospělá. Mnoho z nich putovalo na veřejnou výstavu, která byla otevřena roku 1882. 11 koster bylo zrekonstruováno do stojící polohy a 20 koster bylo vystaveno přibližně v takové poloze, v jaké byly nalezeny. Výstava je stále přístupná veřejnosti v Královském belgickém institutu přírodních věd v Bruselu a repliky jedné z koster lze vidět také v Oxfordském univerzitním muzeu přírodních věd a v Sedgwickově muzeu v Cambridgi. Většina ostatků patřila novému druhu, \"I. bernissartensis\", většímu a mnohem robustnějšímu zvířeti než předtím známé nálezy z Anglie, ale jeden exemplář byl označen jako \"I. mantelli\" (dnes \"Dollodon bampingi\"). Některé kostry patří mezi první nalezené úplné kostry dinosaurů. Spolu s nimi byly odkryty také pozůstatky různých rostlin, jiných plazů a ryb, včetně krokodýla rodu \"Bernissartia\".\nTechnologie konzervace zkamenělin byla tehdy ještě v plenkách a špatně vybavení paleontologové se brzy setkali s problémem známým jako zvětrávání pyritu. Pyrit obsažený ve zkamenělých kostech se mění na síran železnatý a kosti pak praskají a drolí se. V zemi byly kosti vystaveny vlhkosti, která tomuto procesu bránila, ale na suchém čerstvém vzduchu započala přirozená chemická reakce. Protože skutečná příčina nebyla známa, domníval se personál bruselského muzea, že se jedná o nějakou infekci, a pokoušel se problém řešit kombinací alkoholu, arsenu a šelaku, která měla součinně do kostí proniknout (alkohol), zabít jakékoli biologické činitele (arsen) a zkameněliny zpevnit (šelak). Nezamýšleným účinkem této léčby bylo zvlhčení kostí, což dobu rozpadu alespoň prodloužilo. Moderní postupy zahrnují buď kontrolu vlhkosti v prostoru, kde se fosílie skladuje, nebo (u čerstvých nálezů) přípravu zvláštního obalu z polyethylenglykolu, který se zahřeje ve vakuové pumpě, čímž se okamžitě odstraní vlhkost, polyethylenglykol pronikne do pórů, a zkamenělinu tak uzavře a zesílí.\nJedinci, které nalezl Dollo, mu umožnili prokázat, že Owenova představa prehistorických tlustokožců neodpovídá skutečným iguanodonům. Místo toho jako vzor pro svou rekonstrukci použil klokana a emu a v bodci, který byl do té doby umisťován na nos, rozpoznal palec. Neměl pravdu úplně ve všem, jeho hlavní nevýhodou bylo, že měl před sebou teprve první úplné pozůstatky dinosaurů. Jedním z omylů, který byl později uveden na pravou míru, byl ocas, který jeho rekonstrukce měly ohnutý. Ve skutečnosti byl více či méně rovný, jak ukazují vykopané kostry a osifikované šlachy. Ocas nebylo možné ohnout tak, jako to známe u klokanů, aniž by byl zlomen. \"Iguanodon\" tedy kráčel s rovně nataženým ocasem a horizontálně drženým tělem, přičemž přední končetiny byly připraveny ho v případě potřeby podepřít.\n\nRoku 1881 vykopávky v dole skončily, ovšem nedávné vrty ukázaly, že naleziště ještě nebylo zcela vyčerpáno. Další pokusy důl znovu otevřít zhatil nedostatek financí, až byl nakonec roku 1921 zatopen.\n\nIntenzita výzkumu rodu \"Iguanodon\" se na počátku 20. století kvůli světovým válkám a Velké hospodářské krizi snížila. Roku 1925 Reginald Hooley označil nález v Atherfield Point na ostrově Wight za nový druh a pojmenoval ho \"I. atherfieldensis\". Nový druh se stal významným předmětem studia paleontologů, ale také taxonomické kontroverze. Původně evropský rod dinosaurů se však začal objevovat na nalezištích po celém světě. Byly hlášeny nálezy z Afriky (zuby z Tuniska a ze Sahary) nové druhy z Mongolska (\"I. orientalis\"), a Spojených států (\"I. ottingeri\" v Utahu). Další severoamerický druh z Jižní Dakoty, který byl původně zařazen mezi iguanodony jako \"I. lakotaensis\" byl později překlasifikován jako člen rodu \"Dakotadon\".\n\n\"Iguanodon\" se nestal součástí prvních prací tzv. renesance dinosaurů, která započala popsáním deinonycha roku 1969, ale nebyl přehlížen dlouho. Díky práci Davida Weishampela o způsobech stravování ornitopodů odborníci lépe porozuměli i stravování iguanodonů a práce Davida B. Normana zaměřená na množství různých vlastností tohoto rodu je učinila jedněmi z nejlépe poznaných dinosaurů. Navíc další nález mnoha koster \"Iguanodonů\", uhynulých na velmi malé ploše během povodně, v Nehdenu v Severním Porýní-Vestfálsku v Německu poskytl důkazy o jejich seskupování do stád. Bylo zde nalezeno nejméně 15 jedinců 2 až 8 metrů dlouhých, ačkoliv někteří patřili k jiným rodům ze skupiny Iguanodontia (jako \"Dollodon\", v té době označovaný za druh iguanodona a nazývaný \"I. atherfieldensis\", či \"Mantellisaurus\").\n\nMateriál z nálezů iguanodonů byl rovněž použit při hledání dinosauří DNA a jiných biomolekul. Tým pod vedením Grahama Emberyho nalezl v jednom žebru pozůstatky typických kostních bílkovin jako fosfoproteiny a proteoglykany.\n\nProtože \"Iguanodon\" byl jedním z prvních pojmenovaných rodů dinosaurů, bylo do něj zařazováno velké množství druhů. Ačkoliv se tento taxon nikdy nestal vyloženým „odpadkovým košem“, jako se to stalo některým jiným rodům pojmenovaným v raných dobách paleontologie (jako \"Megalosaurus\" či \"Pelosaurus\"), i tak měl komplikovanou historii a jeho taxonomie prošla několika revizemi. Nálezy nejznámějších druhů pocházejí z Belgie, Anglie, Německa, Španělska a Francie. Pozůstatky dinosaurů, kteří snad také patřili do tohoto rodu, se našly v Tunisku, Mongolsku a České republice. Paleontolog Gregory S. Paul navrhl, aby se název \"I. bernissartensis\" používal pouze v souvislosti s nálezy z Bernissartu, zatímco nálezy robustních \"Iguanodonů\" z baremských vrstev v ostatních částech Evropy by se označovaly pouze jako \"Iguanodon\" sp. (tj. neurčený druh). Po pečlivém přehodnocení se tedy ukázalo, že nálezy z Anglie nám o dinosaurovi, který byl původně považován za britský druh, mnoho informací nedávají.\n\n\"I. anglicus\" byl typovým druhem, ovšem jeho holotyp je založen na jediném zubu a od té doby byly nalezeny jen jeho neúplné ostatky. Podle rozhodnutí Mezinárodní komise pro zoologickou nomenklaturu z března roku 2000 se novým typovým druhem stal mnohem lépe popsaný \"I. bernissartensis\". Původní zub iguanodona je uložen (ovšem nikoliv vystaven) v novozélandském muzeu Te Papa Tongarewa ve Wellingtonu. Zkamenělinu tam sebou přivezl syn Gidona Mantella Walter, který po smrti otce zdědil jeho sbírky a přestěhoval se na Nový Zéland.\n\nPouze několik z mnoha druhů, které byly považované za iguanodony, se tomuto rodu připisuje i v současnosti. Typovým druhem rodu je \"I. bernissartensis\", popsaný roku 1881 Georgem Albertem Boulengerem. Díky velkému množství koster nalezených v Bernissartu i díky dalším nálezům z různých částí Evropy je nejlépe poznaným druhem. Podle Davida Normana pod něj spadá i nejasně popsaný mongolský \"I. orientalis\", ale jiní odborníci tento názor nesdílejí.\n\nUznávané jsou také dva druhy popsané Richardem Lydekkerem na konci 19. století, ale jen zřídka jsou předmětem širšího zájmu. \"I. dawsoni\", kterého Lydekker popsal roku 1889 je známý díky dvěma neúplným kostrám z Východního Sussexu v Anglii, nalezeným ve wadhurstském jílu z geologických stupňů valanginu až baremu ve spodní křídě. Druh \"I. fittoni\" Lydekker popsal roku 1888. Podobně jako \"I. dawsoni\" byl i tento druh nalezen ve wadhurstském jílu ve Východním Sussexu. Podle Normana by k němu mohly patřit i tři neúplné kostry ze Španělska, ale v tomto případě se jedná o omyl. Oba druhy byly odlišeny na základě jejich rozměrů, stavby těla a některých znaků obratlů a pánve. \"I. dawsoni\" byl například mohutnější než \"I. fittoni\" a jeho velké obratle, podobné obratlům Camptosaura, měly krátké výběžky, zatímco výběžky \"I. fittoni\" byly dlouhé, úzké a příkře skloněné. Není však vyloučeno, že ani jeden z těchto dvou druhů ve skutečnosti k rodu \"Iguanodon\" nepatří.\n\nDva druhy \"Iguanodona\", které pojmenoval již Richard Owen, byly později přeřazeny k jinému rodu. \"I. hoggi\" (též psaný \"I. hoggii\"), byl druh jemuž byla připisována spodní čelist nalezená roku 1874 v Dorsetu v purbecké vrstvě stupňů tithon až berias na přelomu svrchní jury a spodní křídy. David Norman a Paul Barret ji však přiřadili kamptosaurovi, i když např. Gregory S. Paul či Kenneth Carpenter a Yvonne Wilson s touto klasifikací nesouhlasí. \"I. major\", z něhož se našel obratel na ostrově Wight a kterého roku 1842 popsal Owen jako druh streptospondyla, je (neboli pochybné jméno) a v současnosti se považuje za synonymum \"Iguanodona anglicus\", i když není úplně vyloučeno, že je samostatným druhem.\n\nKromě těchto dvou bylo překlasifikováno ještě čtrnáct dalších druhů. \"Iguanodon albinus\" (nebo též \"Albisaurus scutifer\"), popsaný roku 1893 českým paleontologem Antonínem Fričem, je nejistým druhem nedinosauřího plaza, v současnosti známého pod pojmem \"Albisaurus albinus\". \"I. atherfieldensis\", kterého popsal Reginald Hooley roku 1925, byl menší a méně robustní než \"I. bernissartensis\", a jeho obratle měly delší výběžky. Roku 2006 byl přejmenován jako \"Mantellisaurus atherfieldensis\". \"I. exogyrarum\" (též psaného \"I. exogirarum\" či \"I. exogirarus\") popsal Frič roku 1878. I tento je považován za a znalosti o něm jsou založené na velmi malém množství nalezeného materiálu. George Olshevsky ho přeřadil k rodu \"Ponerosteus\". \"I. valdensis\", popsaný roku 1879 Johnem Hulkem podle páteřních a pánevních pozůstatků ze stupně barem nalezených na ostrově Wight, se původně nazýval \"Vectisaurus\". Může se jednat o nedospělý exemplář \"Mantellisaurus atherfieldensis\", nebo jiný neurčený druh rodu \"Mantellisaurus\". \"I. gracilis\", popsaný Lydekkerem roku 1888 jako typový druh rodu \"Sphenospondylus\", který roku 1969 přiřadil Rodney Steel k rodu \"Iguanodon\", je možná rovněž \"Mantellisaurus atherfieldensis\".\n\n\"I. foxii\" (též psán \"I. foxi\") byl původně popsán Thomasem Henrym Huxleym roku 1869 jako typový druh rodu \"Hypsilophodon\". Owen ho přeřadil (roku 1873 nebo 1874) k rodu \"Iguanodon\", ale velmi brzy byl zase vrácen svému původnímu rodu. \"I. hollingtoniensis\" (též psán \"I. hollingtonensis\"), kterého popsal Lydekker roku 1889, je považován za synonymum pro \"I. fittoni'. Další exemplář za \"I. hollingtonensis\" označil Richard Owen roku 1874. S ohledem na neobvyklou kombinaci spodní čelisti podobné jako mají hadrosauridi a velmi robustní přední končetinu se možná jedná o odlišný, dosud nepojmenovaný taxon. \"I. prestwichii\" (též psán \"I. prestwichi\"), kterého popsal roku 1880 John Hulke, byl označen jako \"Camptosaurus prestwichii\". \"I. seeleyi\" (též psán \"I. seelyi\"), kterého Hulke popsal o dva roky později, byl ztotožněn s \"I. bernissartensis\", ale o tomto závěru se stále diskutuje. \"I. suessii\", popsaný Emanuelem Bunzelem roku 1871, byl překlasifikován jako \"Mochlodon suessi\".\n\n\"I. lakotaensis\", jediný akceptovaný druh iguanodona ze Severní Ameriky, byl popsaný Davidem Weishampelem a Philipem Bjorkem roku 1989. na základě nálezu neúplné lebky v lakotské formaci z baremu ve spodní křídě v Jižní Dakotě. Tato klasifikace je však považována za kontroverzní. Někteří odborníci přišli s názorem, že tento druh je bazálnější než \"I. bernissartensis\" a příbuzný rodu \"Theiophytalia\". David Norman zase přišel s názorem, že se jedná o synonym k \"I. bernissartensis\". Gregory S. Paul pro tento druh zavedl nový rod, \"Dakotadon\".\n\nDruh \"Iguanodon mantelli\" (též psán \"I. manteli\" či \"I. mantellii\"), kterého popsal roku 1832 Christian Erich Hermann von Meyer, je ve skutečnosti založen na stejném materiálu jako \"I. anglicus\". V dalších letech však k němu bylo přiřazeno několik dalších koster, včetně exempláře z Maidstone a také jednoho z Bernissartu, a jejich klasifikace není ukončena. Malá kostra z Bernissartu byla například nejprve překlasifikována jako \"Mantellisaurus atherfieldensis\", a po další revizi dostala vlastní rodový i druhový název \"Dollodon bampingi\". Popis \"I. orientalis\" Anatolije Rožděstvenského z roku 1952 vycházel z velmi malého množství materiálu, ale lebka s výrazně klenutým čenichem, která byla také původně připsána tomuto druhu byla roku 1998 překlasifikována jako \"Altirhinus kurzanovi\" Ve stejné době paleontologové dospěli k názoru, že \"I. orientalis\" je , nerozeznatelný od \"I. bernissartensis\". Roku 1869 popsal Harry Govier Seeley druh \"I. phillipsi\", ale později ho překlasifikoval do rodu \"Priodontognathus\".\n\nPět druhů iguanodonů se považuje za či za nepopsané. \"I. anglicus\", popsaný Friedrichem Hollem roku 1829, je původním typovým druhem rodu \"Iguanodon\", ale z důvodů uvedených výše ho nahradil \"I. bernissartensis\". V minulosti byl také uváděn jako \"I. angelicus\" (Lessem a Glut, 1993) či \"I. anglicum\" (Holl, 1829 emend. Bronn, 1850). Znalosti o něm pochází z nálezu zubů z Tilgateského lesa v anglickém Východním Sussexu z valanginu až baremu ve spodní křídě. \"I. hillii\", druh, kterému byl připsán nález zubu z raného cenomanu ve svrchní křídě a kterého roku 1892 pojmenoval Edwin Tully Newton, je zřejmě nějaký raný hadrosaurid. \"„I. mongolensis“\" (Whitfield, 1992) je z popisku k fotografii v knize, která zobrazovala pozůstatky živočicha později nazvaného \"Altirhinus\". \"I. ottingeri\", kterého popsali Peter Galton a James A. Jensen roku 1979, je založené na nálezu zubů ze spodnokřídového stupně apt v Utahu. \"I. praecursor\" (též psán \"I. precursor\"), kterého roku 1876 popsal E. Sauvage podle zubů pocházejících ze svrchnojurského stupně kimmeridž v Pas-de-Calais ve Francii, je ve skutečnosti sauropod, někdy klasifikovaný jako \"Neosodon\", ačkoliv pochází z jiné geologické formace.\n\nNěkolik dalších rodů a druhů se rovněž považuje za synonymní s iguanodony, ačkoliv je jejich zařazení méně jisté než změna jména \"I. atherfieldensis\". Mezi ně patří \"Heterosaurus neocomiensis\" (Cornuel, 1850), \"Hikanodon\" (Keferstein, 1834) a \"Therosaurus\" (Fitzinger, 1840), dále \"„Streptospondylus“ recentior\" (Owen, 1851), \"„Cetiosaurus“ brachyurus\", a část chiméry zvané \"„C.“ brevis\" (Owen, 1842). Patří sem také \"„Proiguanodon“\" (van den Broeck, 1900), a možná i velmi nejasné druhy \"„Streptospondylus“ grandis\" (Owen, 1851) a \"meyeri\" (Owen, 1854).\n\nUž při prvním nálezu si paleontologové povšimli, že \"Iguanodon\" měl zuby býložravého plaza, ale nedošli k jednoznačnému závěru, jakým způsobem se živil. Jak poznamenal Mantell, pozůstatky, s nimiž pracoval, se nepodobaly žádnému současnému plazu. Zvláště bezzubá symfýza spodní čelisti se podobá spíše symfýze lenochoda dvouprstého nebo lenochoda vyhynulého rodu \"Mylodon\". Podle něj měl \"Iguanodon\" chápavý jazyk, který mohl být používán při sbírání potravy, podobně jako to dělají žirafy. Pozdější nálezy však prokázaly, že tento dohad byl chybný. Například kosti jazylky, na něž se upínal jazyk, jsou velmi masivně stavěné, což naznačuje, že jazyk byl svalnatý a nechápavý, určený k posouvání potravy v ústech.\n\nChrup tvořilo několik řad vroubkovaných zubů za sebou. Ty byly, jak jméno \"Iguanodon\" naznačuje, podobné leguánovi, ale větší. Horní čelist obsahovala na každé straně až 29 zubů, ovšem žádný z nich nebyl v její přední části. Spodní čelist měla na každé straně 25 zubů. Počty se u obou čelistí lišily, neboť zuby spodní čelisti byly širší. Jejich délka byla asi 5 cm a byly umístěné tak těsně u sebe, že tvořily souvislou žvýkací plochu. Na rozdíl od hadrosauridů, kteří měli celé sloupce náhradních zubů, \"Iguanodon\" měl pro každý ze zubů jen jednu náhradu. I když se při zpracovávání tuhé potravy zuby značně opotřebovávaly, díky samobroušení zůstávaly jejich okraje velmi ostré. Protože řady zubů byly hluboko zasazené z vnějších stran čelistí, paleontologové se domnívají, že \"Iguanodon\" měl podobně jako další ptakopánví dinosauři něco podobného tvářím, ať už svalnatým nebo nesvalnatým, co mu umožňovalo udržet potravu v ústech. Tam se mísila se slinami a díky tomu se mohla dříve částečně chemicky rozkládat.\nStruktura lebky iguanodonům umožňovala, aby se kosti, které držely zuby v horní čelisti, po zavření tlamy prohnuly směrem ven. Tím se povrch spodní části horní čelisti otíral o povrch horní části spodní čelisti, a drtil tak cokoliv, co se nacházelo mezi nimi. Tohle drcení mělo stejnou funkci jako má žvýkání u savců. Protože zuby mohly být nahrazeny, \"Iguanodon\" mohl tento mechanismus zpracování tuhé rostlinné potravy používat po celý život. Navíc, přední části obou jeho čelistí byly bezzubé a zakončené kostěnými hrboly. Tento tvrdý okraj, který byl pravděpodobně pokryt a prodloužen vrstvou keratinu, vytvářel zobák, který mohl uždibovat větvičky a výhonky. iguanodoni se díky těmto zdokonalením zpracování potravy stali nejefekivnějšími býložravci, jací kdy do té doby chodili po zemi. Sbírání potravy snad napomáhal také flexibilní malíček, který mohl, na rozdíl od ostatních prstů, sloužit k manipulaci s předměty.\n\nCo přesně \"Iguanodon\" svými vyvinutým čelistmi jedl, není známo. Rozměry větších druhů, jako \"I. bernissartensis\", jim umožňovaly přístup jak k potravě nacházející se při zemi, tak k listoví ve 4 až 5metrových výškách. V jeho prostředí rostly stromové kapradiny a jehličnany, ale také první krytosemenné rostliny, např. šácholany. Objevily se též spekulace, že mohl okusovat i větve. David Norman navrhl, že se jejich strava mohla sestávat z přesliček, cykasů a jehličnanů. Jedna hypotéza předpokládá, že s iguanodony byl spjat nástup krytosemenných rostlin v křídě. Díky jejich stravovacím zvyklostem založeným na požírání nahosemenných rostlin vznikal prostor pro růst raných krytosemenných rostlin, podobných dnešním plevelům. Důkazy pro toto tvrzení však zatím nejsou dostatečné.\n\nAť už byla jejich strava jakákoliv, s ohledem na svou velikost a počet jsou \"Iguanodoni\" považováni v rámci svých tehdejších ekosystémů za dominantní býložravce. V Anglii s nimi sdíleli společný prostor malý predátor \"Aristosuchus\", větší predátoři \"Eotyrannus\", \"Baryonyx\" a \"Neovenator\", býložravci \"Hypsilophodon\" a \"Valdosaurus\", spásající nízko rostoucí rostliny, další „iguanodontid“ \"Mantellisaurus\", obrněný býložravec \"Polacanthus\" a sauropod \"Pelorosaurus\".\n\nRané nálezy zkamenělých pozůstatků byly velmi neúplné, což vedlo k mnoha spekulacím ohledně postavy a života iguanodonů. Jak již bylo uvedeno výše, původně byli vykreslováni jako čtyřnohá zvířata s rohem na nose. Po nálezech dalších kostí však Mantell zaznamenal, že jejich přední končetiny byly mnohem menší než zadní. Podle názoru jeho rivala Owena se jednalo o zavalité živočichy na čtyřech sloupovitých nohou. Dohled nad první rekonstrukcí dinosaurů v jejich životní velikosti byl původně nabídnut Mantellovi, který však s ohledem na své podlomené zdraví odmítl. Sochy tak dostaly tvar odpovídající Owenově vizi. Dvounohá přirozenost iguanodonů byla odhalena až po objevu koster v Bernissartu. Nejprve však byli vykreslováni ve vzpřímené pozici s ocasem táhnoucím se za nimi po zemi. Ten měl mít podobnou opěrnou funkci jako třetí noha u trojnožky.\n\nKdyž David Norman podroboval iguanodona novému zkoumání, prokázal, že s ohledem na délku ocasu zesíleného osifikovanými šlachami tato pozice nebyla možná. Pokud by se \"Iguanodon\" podobným způsobem pokusil o ocas opřít, zcela jistě by si ho zlomil. Naopak horizontální pozice vysvětluje mnoho znaků předních končetin a jejich pletenců. Například dlaně byly relativně nepohyblivé. Tři prostřední u sebe seskupené prsty měly schopnost hyperextenze a jejich poslední články připomínaly kopyta, což jim umožňovalo nést váhu. Rovněž zápěstí bylo relativně nehybné a kosti paží a ramene robustní. Všechny tyto vlastnosti naznačují, že zvíře se pohybovalo na všech čtyřech.\n\nZdá se také, že iguanodoni trávili na všech čtyřech více času s rostoucím věkem a váhou; nedospělý \"I. bernissartensis\" měl přední končetiny kratší (60 % délky zadních končetin) než dospělý (70 %). Při pohybu po čtyřech drželi dlaně otočené proti sobě, jak ukazují jejich stopy i anatomie jejich paží a dlaní. Tříprsté chodidlo bylo relativně dlouhé. \"Iguanodon\" byl digitigrádní, tzn. že při chůzi našlapoval na prsty, a to u všech čtyřech končetin. Jejich maximální rychlost se odhaduje na 24 km/h, ovšem pouze v případě pohybu po dvou. Iguanodoni nebyli schopni cválat.\n\nVelké tříprsté otisky byly nalezeny v Anglii ve skalách ze spodní křídy, konkrétně ve wealdenských vrstvách na ostrově Wight. Nad jejich interpretací panovaly rozpaky. Někteří autoři je ztotožňovali s dinosaury již v raných dobách paleontologie. E. Tagert je již roku 1846 připsal ichnorodu \"Iguanodon\" a Samuel Beckles roku 1854 poznamenal, že vypadají jako ptačí, ovšem mohou pocházet i od dinosaurů. Identita původců těchto stop byla objasněna roku 1857 po objevu tříprsté zadní končetiny mladého iguanodona, čímž se prokázalo, že stopy mohly být dinosauří. Ačkoliv chybí přímé důkazy, tyto stopy jsou často přisuzovány rodu \"Iguanodon\". Jejich původcem mohl být \"Iguanodon\" pohybující se po všech čtyřech, ale protože stopy jsou nezřetelné, nelze toto spojení považovat za jisté. Stopy připisované ichnorodu \"Iguanodon\" jsou známé i z dalších nalezišť, včetně norského ostrova Západní Špicberky, kde byly nalezeny i fosilizované tělesné pozůstatky iguanodona.\n\nTento bodec je jedním z nejznámějších znaků iguanodona. Ačkoliv ho Mantell původně zvířeti umístil na nos, díky exemplářům nalezeným v Bernissartu ho paleontolog Dollo správně umístil na ruku, kde dotvářel palec. Nejednalo se o poslední případ, kdy byl špatně interpretován modifikovaný dráp z dinosaurova palce; jako příklad mohou posloužit \"Noasaurus\", \"Baryonyx\" a \"Megaraptor\", jejichž zvětšené drápy jim byly nejprve po vzoru dromeosauridů umisťovány k chodidlům.\n\nObvykle se usuzuje, že \"Iguanodon\" palec používal při boji zblízka jako zbraň proti predátorům, ale také ji mohl využívat k rozbíjení semen a ovoce, nebo i proti jiným iguanodonům. Objevil se též názor, že s bodcem byla spojena jedová žláza, ovšem tato hypotéza byla odmítnuta, neboť bodec nebyl dutý ani jím nevedly žádné žlábky, kterými by jed mohl proudit.\n\nAčkoliv někdy se uvádí, že úhyn iguanodonů v Bernissartu byl výsledkem jediné katastrofy, v současné době převažuje názor, že jsou zde zaznamenány nejméně tři smrtící události. Přestože zde velký počet dinosaurů zahynul v geologicky krátkém rozpětí (kratším než 100 let), neznamená to nutně, že iguanodoni byli stádními zvířaty.\n\nArgumentem proti jejich stádnosti je, že na tomto nalezišti se nachází jen málo nedospělých kusů, což nesouhlasí s úmrtností ve stádech současných zvířat. Pravděpodobněji se jedná o opakované oběti náhlých záplav, jejichž zdechliny se hromadily v jezeře či mokřadu. Ovšem nálezy v Nehdenu, které obsahují jedince s většími věkovými rozdíly, mezi nimiž jsou vmíseni další dinosauři rodu \"Dollodon\" či \"Mantellisaurus\", mohou být záznamem úmrtnosti stád migrujících přes řeky.\n\nNa rozdíl od jiných domnělých stádních dinosaurů (zvláště hadrosauridů a ceratopsidů), neexistuje jediný důkaz o tom, že by \"Iguanodoni\" byli pohlavně dimorfní, tj. že by se obě pohlaví od sebe znatelně lišila. Dávná domněnka, že menší a méně robustní \"I. „mantelli“\" z Bernissartu (\"Dollodon\") nebo \"I. atherfieldensis\" (\"Mantellisaurus\") reprezentují odlišné (snad ženské) pohlaví druhu \"Iguanodon bernissartensis\", byla zavržena.\n\nPočínaje prvním popisem roku 1825 se \"Iguanodon\" stal předmětem zájmu po celém světě. K jeho popularitě významně přispěly dvě rekonstrukce v životní velikosti, postavené roku 1852 v Crystal Palace v Londýně. \"Iguanodoni\" byli zobrazováni jako slonům podobní čtyřnožci a jejich bodce byly omylem považovány za rohy. Přesto se jednalo o první pokusy o sestavení dinosauřích modelů v jejich skutečné velikosti.\n\nV České republice lze modely iguanodona vidět v tzv. DinoParku Plzeň\na DinoParku Vyškov.\n\n\"Iguanodon\" byl také hrdinou několika filmů. Například v Disneyho filmu \"Dinosaurus\" (anglicky: ) hraje hlavní roli \"Iguanodon\" Aladar a mezi ostatními postavami jsou ještě další tři iguanodoni. Vzdáleně s filmem souvisí i strašidelná jízda stejného názvu ve Walt Disney World Resort, jejíž zápletka spočívá v hledání iguanodona a jeho přenesení do současnosti. \"Iguanodon\" je také jeden ze tří dinosauřích rodů, které inspirovaly tvůrce Godzilly; další dva jsou \"Tyrannosaurus\" a \"Stegosaurus\". \"Iguanodon\" se objevil i v některých filmech série či epizodách stejnojmenného televizního seriálu.\nKromě rolí na stříbrném plátně byl \"Iguanodon\" k vidění také v televizním dokumentárním seriálu \"Putování s dinosaury\" () (1999) společnosti , a hrál hlavní roli v knize Sira Arthura Conana Doyla \"Ztracený svět\" (). Objevil se také v románu \"Raptor Red\" (1995) od Boba Bakkera, kde sloužil jako kořist utahraptora. Planetka hlavního pásu 1989 CB byla na počest tohoto rodu pojmenována 9941 Iguanodon.\n\nProtože se jedná jak o jednoho z prvních popsaných, tak i o jednoho z nejznámějších dinosaurů, stal se \"Iguanodon\" barometrem toho, jak se u veřejnosti i odborníků měnil pohled na tyto tvory. Jeho rekonstrukce prošly třemi fázemi: od slonu podobného čtvernohého plaza s rohem na nosu v době viktoriánské, přes dvounohého tvora, který však stále vykazoval znaky plazů a podpíral se vlastním ocasem, až konečně k současné podobě hbitého a dynamického zvířete, schopného při pohybu přecházet ze dvou končetin na všechny čtyři. Druhá verze dominovala po většinu 20. století, přičemž pomalý přechod k dnešnímu stavu poznání nastal v 60. letech.\n\n\n"}
{"id": "92384", "url": "https://cs.wikipedia.org/wiki?curid=92384", "title": "Šindelová", "text": "Šindelová\n\nŠindelová (něm. \"Schindlwald\") je obec v okrese Sokolov. Žije zde  obyvatel.\n\nPočátky těžby a zpracování železných rud v těchto místech spadají do 14. století. Od 16. století se zde zpracovávalo železo v mnoha hamrech. V roce 1839 byly v Šindelové založeny železárny, jejichž součástí byly kromě vysoké pece také válcovny, kalírny a hamr. K pohonu zde byl využíván parní stroj, jeden z prvních v českých zemích. Tyto železárny byly v období první světové války monopolním dodavatelem plechu pro výrobu konzerv v rámci celé Rakousko-uherské monarchie. Vyráběly se zde též některé zbrojní součástky.\n\nŠindelová leží v mrazové kotlině a na zdejší meteorologické a fenologické stanici jsou zaznamenávány jedny z nejnižších teplot v České republice, které klesají pod nulu i o některých ránech v letě. Šindelová leží v rekreační oblasti, v obci je přírodní koupaliště na rybníku Tajch.\n\nObec se skládá ze tří částí o šesti základních sídelních jednotkách na pěti katastrálních územích:\n\"(počty domů a obyvatel dle sčítání lidu 2001)\"\n\nNa území obce se kromě uvedených sídel nacházely též dnes zaniklé osady Břidlová (\"Schieferhütten\") a Javořina (\"Ahornswald\").\n\nDo poloviny 20. století tvořili obyvatelstvo Šindelové z drtivé většiny Němci. Po druhé světové válce došlo k vysídlení původních starousedlíků. Obec už se nikdy nepodařilo dosídlit.\n\n\n"}
{"id": "92386", "url": "https://cs.wikipedia.org/wiki?curid=92386", "title": "Jindřichovice (okres Sokolov)", "text": "Jindřichovice (okres Sokolov)\n\nObec Jindřichovice () se nachází v okrese Sokolov, kraj Karlovarský. Žije zde  obyvatel.\n\nOsídlení, které se šířilo nepochybně od údolí Ohře, můžeme položit s jistotou do 13. století. První písemná zmínka o vesnici pochází z roku 1273. V roce 1340 prodal tepelský klášter Jindřichovice Plickům, konkrétně Petru Plickovi, který se koupí Jindřichovic chtěl připojit k těžbě stříbra a olova na Horském potoce, zmiňované již 1314. Plickové měli své rodové sídlo ve Vranově (hrad Plickenstein též Plikenštejn), dnes již neexistující obci ve Slavkovském lese. V roce 1406 ztratili Plickové Nejdek i Jindřichovice, které přešly do rukou krále. Když obdrželi Šlikové od krále 1434 Loketsko do zástavy, zůstaly Jindřichovice s pohraničními lesy Sokolovu až do nové šlikovské linie, kdy asi roku 1525 Viktorín Šlik učinil z Jindřichovic rodinné sídlo a místu udělil v roce 1537 privilegium městského práva, později potvrzená císařem Ferdinandem I.\n\nPosledním Šlikem v Jindřichovicích byl Jáchym Šlik, kterému byl pro účast na stavovském povstání 1618–1620 dědičný statek ponechán na doživotí jen jako léno. Nástupnickým čekatelem na toto léno byl stanoven Otto Nostic, který během stavovského povstání stál na císařově straně. Jáchym Šlik postoupil panství Otto Nosticovi již v roce 1627 a ten již v roce 1622 zakoupil panství Sokolov a obě panství spojil. Otto Nostic potvrdil 4. července 1630 městské privilegium, zemřel však již koncem roku. Protože zůstal bez potomků, zdědil panství sokolovsko-jindřichovické jeho synovec Jan Hartvík. Jemu vděčí Jindřichovice za povýšení na tržní místo. Zemřel v roce 1683, panství zdědil jeho syn Antonín Jan a v témže roce potvrdil městské privilegium. Zemřel bezdětný ve vysokém věku v roce 1736. Jeho statky převzal dědictvím synovec František Václav. V roce 1765 převzal statky jeho syn František Antonín. Zemřel v roce 1794 a panství získal jeho syn Bedřich.\n\nZa Nosticů byl Františkem Antonínem Nosticem postaven v nedaleké oboře lovecký zámeček Favorit. V původní podobě vydržel do roku 1898, kdy ho dal Ervín Nostic zbořit a na jeho místě postavit dnešní novogotický zámek, který se stal letním sídlem Nosticů. Nosticové drželi Jindřichovice od 17. století až do roku 1945.\n\nHistorie zajateckého tábora se začala psát v polovině roku 1915, kdy bylo rozhodnuto vybudovat u Jindřichovic zajatecký tábor. Výstavba zajateckého táboru rychle pokračovala. 17. června dorazilo několik desítek ruských zajatců. Opačným směrem než vojáci z místního kraje putovaly pak za první světové války stovky válečných zajatců ze Srbska, Itálie a Ruska do rakousko-uherského zajetí – do zajateckého tábora v Jindřichovicích. Zde bylo postaveno více jak 170 objektů (sto pro zajatce, šest pro důstojníky, třináct infekčních oddělení, čtrnáct pro lehce zraněné, dále pak sklady, kuchyně, sprchy, kantýna, strážní věže, pomocné baráky). Celý areál byl obehnán ostnatým drátem, který byl pod napětím. V táboře se octlo až 28 tisíc zajatců. Největší část zajatců tvořili Srbové a Černohorci, dále pak Rusové a Italové.\n\nZajatci pracovali v rotavských železárnách, v čedičovém kamenolomu Kernberg nedaleko od tábora, na stavbě sokolovské chemičky. Ke konci války se začalo zoufale nedostávat potravin, léků, uhlí. Za této situace se začala množit úmrtí v důsledku podvýživy, tyfu, tuberkulózy a neštovic. Údaje o počtu zemřelých se různí v rozmezí 3800 až 4306, úmrtnost se uvádí přibližně 12%. Zhroucení monarchie a konec první světové války mělo samozřejmě dopad na zajatecký tábor. Dne 1. listopadu 1918 opustili tábor poslední čeští důstojníci a vojáci, kteří tvořili část strážního personálu a během listopadu i zajatci. V několika následujících měsících byl tábor rozebrán a do několika let po něm prakticky nezůstaly stopy.\n\nV následujících letech se rozhodlo o stavbě mauzolea v Jindřichovicích, které se mělo stát místem posledního odpočinku Jihoslovanů. Jugoslávská vláda za tímto účelem odkoupila pozemek pod vodárnou. V roce 1926 proběhla exhumace mrtvých ze hřbitova zajateckého tábora, v roce 1927 i dalších mrtvých ze zajateckého tábora v Broumově a ostatky byly uloženy v mauzoleu. Slavností vysvěcení mauzolea se uskutečnilo 8. července 1932. Větší opravou a restaurátorskými pracemi prošlo mauzoleum v letech 1978–1980. Mimo jiné byla i položena nová měděná střecha. Zatímco mauzoleum přežilo bez úhony druhou světovou válku, tak v roce 1995 se nestyděli vandalové, kteří neměli žádnou úctu k místu posledního odpočinku, strhnout měděné desky z obložení zdí, střechy a vstupních dveří. V roce 1996 byla proto provedena oprava střechy, obložení zdí a vstupních dveří.\n\nObec sestává ze dvou částí:\n\nJindřichovický zámek stojí na místě starší renesanční tvrze, kterou nechal Jan Hartvík přestavět v raně barokním slohu. Dochovaná podoba však pochází ze druhé poloviny devatenáctého století, kdy za Ervína Nostice proběhly novogotické úpravy. Po druhé světové válce byl do zámku umístěn sokolovský okresní archiv. Dalšími kulturními památkami jsou kostel svatého Martina a mauzoleum, které vybudovala vláda Jugoslávie na památku srbským válečným zajatcům, kteří zahynuli v místním zajateckém táboře za první světové války. Nedaleko Jindřichovic je lovecký zámeček Favorit. V Jindřichovicích rostou památné stromy Jindřichovický klen a Martinské lípy v Jindřichovicích.\n\n\n"}
{"id": "92389", "url": "https://cs.wikipedia.org/wiki?curid=92389", "title": "Půlnoční slunce", "text": "Půlnoční slunce\n\nPůlnoční slunce je jev vyskytující se za polárním kruhem. V Evropě je nejlépe pozorovatelné na severu Skandinávie nebo například v oblasti Laponska (Finsko). Je součástí tzv. polárního dne, kdy na polárním kruhu je mezi východem a západem slunce 24 hodin. S postupem směrem k pólu se tato doba prodlužuje a na samotných pólech trvá půl roku.\n\nV letních měsících slunce nezapadá za obzor a i v nočních hodinách je proto v celé oblasti světlo. Půlnoční slunce lze (na severní polokouli) pozorovat v období kolem letního slunovratu.\n\n"}
{"id": "92395", "url": "https://cs.wikipedia.org/wiki?curid=92395", "title": "Lucemburk (belgická provincie)", "text": "Lucemburk (belgická provincie)\n\nLucemburk (francouzsky \"\", nizozemsky a německy \"Luxemburg\") je nejjižnější provincie Valonska a Belgie.\nSousedí s belgickými provinciemi Namur a Lutych a dále s Lucemburským velkovévodstvím a Francií.\nSeverní část provincie tvoří pohoří Ardeny a na jihu se nachází oblast Gaume.\n\nS rozlohou 4440 km² je provincie Lucemburk největší belgickou provincií a zaujímá přibližně sedminu území státu.\nCo do počtu obyvatel je tato provincie naopak nejmenší v Belgii – dne 1. ledna 2006 zde žilo 258 547 obyvatel, tj. přibližně 2,5 % z celkového počtu obyvatel království.\nObyvatelstvo provincie je převážně frankofonní, žije zde však rovněž německy mluvící menšina.\n\nProvincie Lucemburk byla původně součástí Lucemburského velkovévodství.\nK Belgii byla připojena po podepsání londýnské smlouvy dne 19. dubna 1839.\n\nProvincie Lucemburk je rozdělena na 5 okresů (francouzsky ) a zahrnuje 44 obcí.\nHlavním městem je Arlon.\n\n"}
{"id": "92396", "url": "https://cs.wikipedia.org/wiki?curid=92396", "title": "Antef I.", "text": "Antef I.\n\nAntef I. byl egyptským faraonem 11. dynastie. Přesněji řečeno byl pouze králem Horního Egypta, sídlil ve Vasetu. Jeho vláda, se uvádí 2134 - 2118 př.Kr.\n\nNa trůn nastoupil po Mentuhotepovi I.. Když usedl na trůn, zmítala se říše v anarchii, která nastala po pádu Staré říše. Vlády se však chopil pevnou rukou a obsadil několik blízkých území a krajů, poté se nechal korunovat králem, přijal Horovo jméno \"Sehertauej\" a nechal se nazývat faraonem. V době jeho vlády a vlády jeho nástupců nastal rozkvět Vasetu, který vrcholu dosáhl v době 18. dynastie. Většinou budov, které nechal postavit, však odnesl čas. Na trůnu jej vystřídal jeho bratr Antef II.\n\nPodobně jako jeho stejnojmenní nástupci si Antef I. nechal na rozdíl od vládců Staré říše, kteří si nechali budovat pyramidy, vykopat skalní hrobku. Nachází se na západním břehu Nilu poblíž Dra Abú el-Naga. Byla však vyloupena již ve starověku.\n"}
{"id": "92397", "url": "https://cs.wikipedia.org/wiki?curid=92397", "title": "Antef II.", "text": "Antef II.\n\nAntef II. byl egyptským faraonem 11. dynastie. Přesněji řečeno byl pouze králem Horního Egypta, sídlil ve Vasetu. Vládl přibližně v letech 2103–2054.\n\nNa trůn nastoupil po svém bratrovi Antefovi I.. Při korunovaci přijal Horovo jméno \"Vahanch\". Poté, co zemřel nóm (správce určitého území ve starém Egyptě) Ankhtifi, obsadil jižní království až po první nilský katarakt. Poté se střetl se svými největšími rivaly z Herakleopolis Magna kvůli vlastnictví Abydu. V době jeho vlády pokračoval rozkvět Vasetu zahájený za jeho předchůdce, který dosáhl vrcholu v době 18. dynastie. Většinou budov, které nechal postavit, však odnesl čas. Na trůnu jej vystřídal Antef III.\n\n\nPodobně jako jeho stejnojmenný předchůdce a nástupce si Antef II. nechal na rozdíl od vládců Staré říše, kteří si nechali budovat pyramidy, vykopat skalní hrobku. Nachází se na západním břehu Nilu poblíž Dra Abú'-n-Naga. Byla však vyloupena již ve starověku.\n"}
{"id": "92398", "url": "https://cs.wikipedia.org/wiki?curid=92398", "title": "Antef III.", "text": "Antef III.\n\nAntef III. byl egyptským faraonem 11. dynastie. Přesněji řečeno byl pouze králem Horního Egypta, sídlil ve Vesetu. Vládl přibližně v letech 2054–2046.\n\nNa trůn nastoupil po Antefovi II. Při korunovaci přijal Horovo jméno \"Nachtnebtepnefer\". Zemřel asi po 8 letech své mírumilovné vlády. Na trůně jej vystřídal Mentuhotep II., sjednotitel Egypta a zakladatel Střední říše.\n\nPodobně jako jeho stejnojmenní předchůdci si Antef II. nechal na rozdíl od vládců Staré říše, kteří si nechali budovat pyramidy, vykopat skalní hrobku. Nachází se na západním břehu Nilu poblíž Dra Abú'-n-Naga. Byla však vyloupena již ve starověku.\n"}
{"id": "92403", "url": "https://cs.wikipedia.org/wiki?curid=92403", "title": "Míšeňský porcelán", "text": "Míšeňský porcelán\n\nMíšeňský porcelán je první evropský porcelán. Jeho vynálezcem byl v roce 1708 Ehrenfried Walther von Tschirnhaus, po jehož smrti v jeho díle pokračoval jeho žák a spolupracovník Johann Friedrich Böttger. Podnik na jeho výrobu, který vznikl v roce 1710, patřil k nejslavnějším manufakturám svého druhu v Evropě a funguje dodnes pod názvem \"Staatliche Porzellan-Manufaktur Meissen GmbH\".\n\nTschirnhaus a Böttger pracovali v saských městech Drážďanech a Míšni pro saského kurfiřta později polského krále Augusta Silného. Tschirnhaus měl obrovské znalosti evropských vědeckých technologií, především z oborů chemie, alchymie a metalurgie, které mu usnadňovaly více než desetileté snažení při objevu složení receptury pro výrobu míšeňského porcelánu. V roce 1705 se k němu přidal (respektive byl Augustem Silným najat) rovněž velmi talentovaný Friedrich Böttger. Po studiu farmacie v Berlíně se přiklonil více na stranu alchymie a právě svým tvrzením, že dokáže přeměnit bezcenné předměty na zlato, si získal pozornost Augusta Silného, který byl velkým mecenášem alchymistů a dokázal naopak značné množství zlata utratit kvůli podobným tvrzením. Nicméně August právě v Böttgerově případě svůj kapitál investoval velmi výhodně. Johann Friedrich Böttger byl kvůli urychlení a utajení procesu výroby zlata Augustem vězněn. Ve vězení byl až do roku 1705 nucen, ve spolupráci s ostatními alchymisty, pracovat na objevu tvorby zlata.\n\nJeho dalším úkolem bylo vytvořit porcelán, ve kterém král August spatřoval svět krásy a bohatství. Byl jím naprosto posedlý, o čemž svědčí i jeho obrovské sbírky porcelánu, které nashromáždil.\nDokonce udělal zajímavý obchod, když Pruskému králi poskytl 600 vyzbrojených vojáků vycvičených v boji výměnou za to, že od něj získá 18 překrásných velkých nádob z čínského porcelánu.\n\nBöttger však ve vězení velice strádal, a tak napsal králi dopis, v němž jej prosí o propuštění z vězení a přísahá, že pro něj porcelán skutečně vytvoří. Král mu uvěří a dává mu šanci, kterou Böttger po mnohých nezdařených pokusech využívá a triumfuje. Král je nadšen a představuje světu, v lednu 1708, „Bílý evropský porcelán“. Toto datum je tedy oficiálním datem vynálezu porcelánu v Evropě.\nKrál zakládá manufakturu v Drážďanech, ale dlouho mu radost z bílého porcelánu nevydrží a požaduje po Böttgerovi, aby jej začal barevně a ornamentálně zdobit. Böttger opět upadá do deprese, kterou úkol přináší. Začíná se opíjet alkoholem a píše králi, že to asi nedokáže.\nNakonec se mu to podaří, ale král má další požadavky. Barvy na porcelánu chce doplnit červenou barvou, která se objevuje na čínském a zejména japonském porcelánu.\n\nBöttger měl tentokrát opět velké štěstí, protože na scénu přišel malíř Ehrenfried Walther von Tschirnhaus, který králi tvrdil, že to dokáže, protože ovládá techniku ornamentálního čínského zdobení a zná tajemství červené keramiky. Tschirnhaus však brzy, v říjnu 1708, umírá. Jeho deník ze zápisky o jeho bádání se zachoval do dnešních dní, ale stránky s popisem výroby a aplikace červené barvy chybí; někdo je kdysi odstranil.\n\nAle Böttger pravděpodobně měl odstraněné stránky z deníku k dispozici, a tak opět triumfuje a přivádí zdobený porcelán k dokonalosti. Je ovšem pravda, že Ehrenfried Walther von Tschirnhaus hrál při výrobě této receptury roli více než partnerskou.\n\nMíšeňská manufaktura na výrobu porcelánu byla založena rok po tomto významném objevu a zde také pokračoval vývoj pecí a glazur použitelných pro vývoj Böttgerova porcelánu. Tento materiál vyžaduje výpal při velmi vysokých teplotách (přes 1400 °C) pro dosažení průsvitnosti tolik typické pro porcelán čínský. Míšeňský porcelán byl vypalován podobně jako v Číně, čímž bylo dosahováno extrémní odolnosti proti teplotním šokům. To dokazuje svědectví návštěvníků Míšeňské manufaktury, kteří byli přítomni vhození rozžhavené nádoby do studené vody, aniž by se tato nádoba poškodila. Pravdivost této historky byla potvrzena až v roce 1980 na Massachusettském institutu technologie.\n\nPrvní výrobky z Míšeňské manufaktury nebyly bílé, jak bychom dnes předpokládali, ale tmavohnědě a černě zabarvené, zdobené zlaceným dekorem – po vzoru orientálních nádob.\n\nS cílem identifikovat originální míšeňské zboží byly výrobky označovány zpočátku značkami kreslenými na dno. Posléze byly tyto značky ryty do barvy pod glazuru. První značky jako \"\"AR\"\" (Augustus Rex, monogram krále), \"\"K.P.M\"\" (Königliche Porzellan-Manufaktur), \"\"M.P.M.\"\" (Meissener Porzellan-Manufaktur) a \"\"K.P.F.\"\" (Königliche Porzellan-Fabrik) byly nakonec nahrazeny logem dvou zkřížených mečů. Tato značka, zavedená v roce 1720, se dekretem stala od roku 1731 značkou oficiální; různé variace stylu mečů dovolují míšeňské výrobky dobře datovat. Jde o jednu z nejstarších známých značek porcelánu v Evropě.\n\nJiž od Böttgerových časů se realizovala produkce nádobí; první soupravy jsou datovány k roku 1720. První nádobí bylo prosté a teprve Kändler zavedl jeho zdobení. Roku 1740 byl pro Kändlerova protektora, knížete Heinricha von Brühl, vytvořen slavný „labutí servis“ (\"Schwanenservice\") o více než tisíci kusech. Během 2. světové války byla souprava ztracena, ale zůstaly zachovány formy a v současné době je možno získat repliky tohoto nádobí.\n\n„Cibulový vzor“ (\"Zwiebelmuster\") se vyrábí již tři století. Jde o vzor od Höroldt z roku 1739, inspirovaný pravděpodobně čínským šálkem z období Kangxi. Získal obrovskou popularitu a byl zkopírován více než 60 výrobními místy (včetně českých porcelánek). Vzor byl tak populární a byl tak rozšířen, že Německý nejvyšší soud prohlásil v roce 1926 název \"Meissener Zwiebelmuster\" za veřejný statek.\n\nJiné populární modely jsou výrobky s purpurovými růžemi nebo s fíkovými listy. Jiná série nádobí má pod glazurou na okraji talířů vyryté motivy letících rudých a zlatých draků a medailon uprostřed. Jedna verze tohoto modelu byla používána v bavorském sídle Adolfa Hitlera.\n\n\n"}
{"id": "92404", "url": "https://cs.wikipedia.org/wiki?curid=92404", "title": "Trani", "text": "Trani\n\nTrani je italské město v oblasti Apulie, od roku 2009 jedno ze tří hlavních měst Provincie Barletta-Andria-Trani. V roce 2012 zde žilo 55 819 obyvatel.\n\nPrvní zmínky o městě \"Turenum\" jsou v \"Tabule Peutingerianě\", kopii antického itineráře, která vznikla ve 13. století. Město bylo poté okupováno Langobardy a Byzantinci. První jisté zmínky o městském osídlení v Trani jsou nicméně až z 9. století.\n\nNejvětší rozkvět zažilo město v 11. století, kdy se stalo sídlem biskupa namísto Canosy, zničené Saracény. Místní přístav zaznamenal velký rozvoj hlavně díky tomu, že byl výhodným místem, odkud mohly začínat křížové výpravy. V roce 1000 vydalo Trani \"Ordimenta Maris\", které jsou dnes považovány za nejstarší námořní kodex ve středověku. V té době se ve městě usídlily rodiny z hlavních italských námořních republik (Amalfi, Pisa a Benátky); v Trani už také žila největší židovská komunita v jižní Itálii, která tvořila ekonomické jádro obyvatelstva. Trani mělo ve 12. století konzula v Benátkách i mnoha městech v severní Evropě, což dokazuje jeho význam ve středověku.\n\nStřed města je na \"Piazza Quercia\" v přístavu. Již odtud je možné vidět nejvýznamnější památku ve městě \"katedrálu San Nicola Pellegrino\" vystavěnou v letech 1150 až 1250 na základech dvou kostelů ze 7. st. Ve 13. až 14. st. byla ke katedrále přistavěna téměř 60 m vysoká kampanila (zvonice). V místech chóru v interiéru katedrály se dochovaly původní mozaikové podlahy z konce 12. st. V 50. letech minulého století byla katedrála rekonstruována. Druhou významnou památkou ve městě je \"pevnost Castello Svevo\" z let 1233 - 49. K dalším cenným historickým stavbám v Trani náleží od katedrály jižně ležící gotický palác \"Palazzo Caccetti\" z druhé pol. 15. st. a \"kostel Všech svatých\" z 12. st. Přibližně kilometr jihovýchodně od přístavu na výběžku pevniny do moře najdeme románský klášter a kostel \"Santa Maria di Colonna\" z 11. st.\n\nAndria, Barletta, Bisceglie, Corato (BA)\n\n\"Počet obyvatel\"\n\n"}
{"id": "92408", "url": "https://cs.wikipedia.org/wiki?curid=92408", "title": "Červen 2006", "text": "Červen 2006\n"}
{"id": "92409", "url": "https://cs.wikipedia.org/wiki?curid=92409", "title": "Natalia Oreiro", "text": "Natalia Oreiro\n\nNatalia Marisa Oreiro Iglesias Poggio Bourié de Mollo (* 19. května 1977, Montevideo, Uruguay) je uruguayská herečka a zpěvačka.\n\nOd svých 8 let docházela na kurzy herectví, ve dvanácti vyhrála konkurs na hraní reklamy a do svých sedmnácti účinkovala ve více než 30 spotech (mezi nimi i reklama na Pepsi nebo Niveu). Tehdy se rozhodla pro hereckou kariéru a odstěhovala se do Buenos Aires (Argentina). Bydlela v malém podnájmu o přibližné výměře 30 m². Docházela na konkurzy do televize a po několika odmítnutích dostala malou roli v telenovelách Dulce Ana a Inqonquistable corazon. První hlavní roli hrála v seriálu 90-60-90 modelos, poté v Ricos y Famosos. Po dotočení těchto seriálů si jí všimli filmoví producenti a Natalia obdržela nabídku k natočení filmu Un Argentino en Nueva York (1998), který byl v Argentině tak úspěšný, že v prvním týdnu porazil i Titanic. Při této příležitosti měla možnost nazpívat k filmu úvodní píseň.\n\nPoté přišla klíčová role v telenovele Divoký anděl (Muñeca brava, 1999), lehce komediální seriál, který se vysílal v 27 zemích včetně ČR a přinesl Natalii celosvětovou popularitu. Hraje zde Mili, praštěnou holku, která v 18 odchází z pěstounského kláštera pracovat jako služka v domě Di Carlo, aby se později zamilovala do syna pána domu, Iva. Příběh se odvíjí po 270 dílů, což z něj činí jeden z nejdelších v historii telenovel. Natalia k seriálu nazpívala i úvodní píseň a vydala své první CD, jehož skladby byly v DA použity.\nNásledovalo velké evropské turné, při němž navštívila i Prahu, aby zde vystoupila na koncertu, předala Slavíka Lucii Bílé a převzala platinovou desku za své album. Při té příležitosti představila fanouškům i své druhé album, Tu Veneno, za které dostala zlatou desku (ne jenom jednu).\nDále hrála v seriálech (Kachorra, El Deseo, Sos mi vida, Al ritmo del tango, Botines, minutová role v La guerra de los gimnasios, film Cleopatra). K seriálu Kachorra, též vysílaného u nás, vydala třetí CD s názvem Turmalina.\n\nV roce 2006 Natalia znovu spolupracuje se svým televizním partnerem z Anděla, Facundem Aranou, na seriálu Sos mi vida, opět komediálně laděné telenovele o dívce-boxerce, která si po zranění musí hledat alternativní práci a v té se seznámí s Martínem (Arana), který je šéfem podniku.\nJejí první velká láska, herec Pablo Echarri, byl po dobu celých pěti let jejím snoubencem, když se zcela nenadále rozešli. Po pár měsících se rozhodla znovu „vstoupit do života“ a začala se na veřejnosti ukazovat s rockerem Ricardem Mollem, který je asi o 20 let starší než ona. Po půlroční známosti se 31. prosince 2001 vzali a společně se přestěhovali do buenosaireské čtvrti Palermo Viejo.\n\nRodinu Natalie kromě Ricarda tvoří matka Mabel, otec Carlos, sestra Adriana a babička Beba. Všichni žijí v Uruguayi, kromě Adriany, která se provdala do Mexika.\n\nPřed několika lety ale proběhla aféra, kdy starší uruguayský pár řekl tisku, že Natalia je jejich dcera. Po mnoha testech DNA a vyšetřování se zjistilo, že je to lež a Natalia pár zažalovala.\n\nNatália Oreiro se po úspěchu na filmovém plátně se začala věnovat zpěvu. K filmu \" Argentinka v New Yorku \" nazpívala úvodní píseň s názvem \" Que Si, Que Si \". Následně se pak začala považovat za zpívající herečku a ke každé telenovele nazpívala písně.\nMnoho z nich použila na své alba a tak například album \" Natalia Oreiro \" vydané v r. 1998 je zcela inspirované telenovelou \" Divoký Anděl \"\nNásledující album \" Tu Veneno \" se stejnojmenným singlem získalo ocenění v několika státech světa. Písně jsou opět laděny do latinsko-amerických rytmů a tento styl hudby byl zcela změněn v roce 2003 když vydává album Turmalina. ( Pop-rockově laděné album ) a singlová píseň s názvem \" Cuesta arriba, cuesta abajo \" se stává hlavním sundtrackem pro telenovelu \" Kachorra \". K příležitosti Mistrovství světa ve fotbale 2018 v Rusku nazpívala píseň \"United by Love\", kde zpívá střídavě anglickým, španělským a ruským jazykem.\n\n\n\n"}
{"id": "92415", "url": "https://cs.wikipedia.org/wiki?curid=92415", "title": "Briandův–Kelloggův pakt", "text": "Briandův–Kelloggův pakt\n\nBriandův–Kelloggův pakt (také Pařížský pakt) podepsaný 27. srpna 1928 v Paříži je mezinárodní smlouva, vylučující válku jako prostředek řešení mezinárodních sporů, vyjma případu sebeobrany. Pojmenována byla po svých autorech – Aristide Briandovi, francouzském ministru zahraničí, a Franku B. Kelloggovi, ministru zahraničí USA. Jejím zásadním nedostatkem byla absence klauzule umožňující její vynutitelnost, případně trestající stát, který se uchýlil k válce.\n\nFormální název paktu zněl Všeobecná smlouva o odmítnutí války. Smlouva prohlašovala válku za nelegální prostředek mezinárodních vztahů. Ačkoli ji nakonec stihl neúspěch, měla významný vliv na další rozvoj mezinárodního práva. Posloužila jako právní základ pro vznik pojmu zločin proti míru (zločin útočné války), na základě kterého bylo mnoho osob souzeno za rozpoutání druhé světové války v Norimberském procesu. Zákaz útočné války byl potvrzen a rozšířen v Chartě OSN.\n\nPůvodních signatářů bylo patnáct – USA, Austrálie, Kanada, Německo, Indie, Irský svobodný stát, Itálie, Nový Zéland, JAR, Spojené království, Československo, Polsko, Japonsko, Belgie a Francie. Celkem pakt podepsalo 62 států.\n"}
{"id": "92420", "url": "https://cs.wikipedia.org/wiki?curid=92420", "title": "Paintball", "text": "Paintball\n\nPaintball je sport či zábava, při které je cílem vyřadit protivníka zasažením kuličkou s barvou vystřelenou z paintballové zbraně (značkovače).\n\nJedná se o bezkontaktní adrenalinový sport, při němž je k vyřazení protihráčů používáno zbraní, které střílejí želatinové kuličky ráže 0,68 palce (1,73 cm). Tyto kuličky jsou ze zbraně vypuzovány expandujícím stlačeným vzduchem nebo CO. Kulička je tvořena pevnou skořápkou na bázi celuloidu, který se používá při výrobě potahovaných pilulek. Uvnitř obsahuje kulička netoxické vodou rozpustné barvivo rozličných barev.\nPři zásahu cíle skořápka kuličky praská a okolí zásahu je potřísněné barvivem. Tímto způsobem je zasažený (označený) hráč vyřazen ze hry a odchází mimo hřiště do předem určeného prostoru.\nZbraně mohou v závislosti na typu zasahovat cíle až na 50 i 80 metrů. Standardní rychlost kuličky v momentu, kdy opouští hlaveň (úsťová rychlost), je 300 fps (stopy za sekundu). Zbraně mohou být upravovány i na rychlost vyšší. Paintball se hraje na hřištích, která se nacházejí dle typu hry ve volné přírodě (military paintball) nebo na vyhrazené ploše (sportovní paintball).\n\nPro srovnání:\n\nDle zkušeností i ze zásahu na větší vzdálenosti mohou vznikat modřiny, hráče ale většinou motivují k lepšímu sledování herní situace v příští hře a málokoho odradí.\n\nJedná se o kolektivní sport, kde je důležitá spolupráce jednotlivých hráčů.\n\nTento sport vznikl podle jednoho příběhu mezi rančery v Austrálii, kteří při počítání velkých stád dobytka k jeho značkování používali primitivních paintballových zbraní. Časem začali střílet jeden po druhém a vznikla akční adrenalinová zábava. Druhý příběh o vzniku paintballu nachází jeho pravzor v tréninku soubojů se střelnou zbraní - krátkou předovkou, která ale střílela voskové projektily. Účastníci cvičného souboje byli tehdy oblečeni do těžkých kabátců a helmy ne nepodobné těm, které se dnes používají na dnešních paintballových hřištích. Konečně třetí příběh o vzniku paintballu hovoří o předchůdcích paintballových zbraní jako o lesnických značkovačích stromů určených k poražení.\n\nBezpečnost při paintballu je založena na důsledném dodržování limitu úsťové rychlosti a kvalitním bezpečnostním vybavení.\n\nPovinným vybavením jsou:\n\nDalším nepovinným vybavením mohou být paintballové rukavice, chránič krku (u některých hráčů nahrazený šátkem) a další ochranné prvky.\n\nZbrani se v paintballu říká marker, čili značkovač. Existují značkovače v ceně mírně nad jeden tisíc korun, stejně tak se na trhu objevují kousky v relacích okolo třiceti tisíc Kč. Abychom zbraně roztřídili, budeme se řídit způsobem funkce mechanismu.\n\nDnes existují dvě hlavní linie paintballu a lze je definovat podle vztahu k armádě/boji.\n\n\n\nZejména v rekreačním paintballu se můžeme setkat s různými scénáři a typy her. Mezi nejznámější patří hry na vlajku (\"capture the flag\" nebo \"center flag\").\n\n\n"}
