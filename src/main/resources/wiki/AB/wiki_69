{"id": "168143", "url": "https://cs.wikipedia.org/wiki?curid=168143", "title": "Steven Hawley", "text": "Steven Hawley\n\nSteven Alan Hawley (* 12. prosince 1951) je americký astronaut - specialista mise, který má za sebou pět vesmírných letů. Narodil se v kansaském městě Ottawa, ale za své rodné město uvádí Salino. \n\nVysokoškolské vzdělání inženýra astronomické fyziky získal na University of Kansas roku 1973. Na University of California, Santa Cruz roku 1971 obhájil doktorát astronomie. Do střediska výcviku astronautů při NASA byl vybrán v roce 1978 ještě svobodný jako astronaut, specialista na astronomii. V letech 1982 - 1987 byla jeho manželkou Sally Rideová, rovněž astronautka. Z důvodu její homosexuality však manželství nebylo funkční a rozpadlo se. Později se podruhé oženil se s Eileen M. Keeganovou z Redondo Beach..\n\nPoprvé vzlétl na oběžnou dráhu Země koncem léta roku 1984 v raketoplánu Discovery. Start proběhl z obvyklého kosmodromu na mysu Canaveral. Osádku Discovery tvořili Henry Hartsfield (velitel), Michael Coats (druhý pilot), letoví specialisté dr. Judith Resniková, dr. Steven Hawley a Richard Mullane a konečně „první cestující“ v raketoplánu, Charles Walker, inženýr od firmy McDonnell Douglas. Vypustili družice SBS 4, Leasat 2 a Telstar 3. Návrat byl na základnu Edwards. Steven Hawley se tímto letem stal 145. člověkem ve vesmíru.\n\nPo dvou letech absolvoval druhý let na palubě Columbie, kde byla sedmičlenná osádka, které velel Robert Gibson. Doprovázeli ho pilot Charles Bolden, trojice letových specialistů Franklin Chang-Diaz, Steven Hawley a George Nelson a specialisté inženýr Robert Cenker od firmy RCA a zástupce Demokratické strany za stát Floridu ve Sněmovně reprezentantů Clarence Nelson. Start byl z mysu Canaveral, kosmodrom Kennedyho vesmírné středisko. Během letu vypustili družici Satcom. Přistáli na základně Edwards v Kalifornii.\n\nNa třetí let čekal dalších 7 let. Letěl v raketoplánu Discovery na jaře 1990, během pětidenního letu vypustili Hubbleův kosmický dalekohled (\" \" - HST). Posádka: Loren Shriver, Charles Bolden, Bruce McCandless, Steven Hawley a Kathryn Sullivanová. Startovali na Floridě, přistáli na základně Edwards v Kalifornii.\n\nČtvrtá mise STS-82 na stejném raketoplánu měla za úkol opravit HST, jehož vypuštění se Hawley dva roky předtím zúčastnil. Tentokrát v posádce byli Kenneth Bowersox, Scott Horowitz, Lee Mark, Harbaugh Gregory, Smith Stewen, Joseph Tanner a Hawley. Start i přistání byly na Floridě na mysu Canaveral.\n\nPátým, posledním letem byla účast v létě 1999 na expedici STS-93 s raketoplánem Columbia. Hlavním a splněným cílem letu bylo vypuštění velké astronomické observatoře Chandra X-Ray Observatory. Velitelkou byla žena - Eileen Collinsová, v posádce byli: Ashby Jeffrey, Catherine Colemanová, Steven Hawley a Francouz Michel Tognini. I tentokrát start i přistání byly na Floridě.\n\nTímto letem zakončil Steven Hawley své lety na orbitální dráhu Země, kde strávil celkem 35 dní.\n\n\nU NASA zůstal v Johnsonově vesmírném středisku v Houstonu, v roce 1993 zde vystupoval jako člen vedení.\n\n"}
{"id": "168145", "url": "https://cs.wikipedia.org/wiki?curid=168145", "title": "Nobelovo náměstí (Bratislava)", "text": "Nobelovo náměstí (Bratislava)\n\nNobelovo náměstí (), do sametové revoluce \"Náměstí Karla Marxe\" () se nachází v Bratislavě, na sídlišti Petržalka.\n\nNáměstí se nachází v severní části sídliště, nedaleko výstaviště Incheba. Kolem náměstí se nacházejí důležité budovy nezbytné pro fungování celé čtvrti (obchody, služby, škola). Roku 2004 bylo náměstí zrekonstruováno a stalo se součástí nově budovaného Petržalského korza.\n"}
{"id": "168148", "url": "https://cs.wikipedia.org/wiki?curid=168148", "title": "STS-46", "text": "STS-46\n\nSTS-46 byla mise raketoplánu Atlantis americké NASA v roce 1992. Cílem letu bylo vypuštění samostatné létající plošiny EURECA a pokus s vlečenou družicí TSS, která měla zůstat s raketoplánem spojená pomocí 20 kilometrů dlouhého kabelu.\n\n\nPrimárním cílem mise bylo vypuštění evropské družice EURECA (European Retrievable Carrier) a společný projekt NASA a Italské kosmické agentury - vlečený satelitní systém TSS.\n\nEURECA byla vypuštěna s jednodenním zpožděním kvůli její chybné komunikaci s pozemním střediskem. Několik hodin po vypuštění družice byly zažehuty její motory na 24 minut, aby se EURECA dostala na pracovní výšku 507 km. Nicméně po šesti minutách pozemní řídící středisko manévr zastavilo kvůli odchylce zařízení od plánované dráhy. Problém byl vyřešen po několika dnech už bez asistence raketoplánu a EURECA se dostala na svou pracovní dráhu.\n\nVypuštění TSS se také zdrželo jeden den kvůli problémům s EURECOU. Při uvolňování lana se však zasekával naviják, posádce se podařilo dostat družici jen něco přes 250 m od raketoplánu z plánovaných 20 km. Po několika dnech pokusů dostali astronauti příkaz lano stáhnout a cennou družici přivézt zpět na Zemi, což se nakonec povedlo.\n\n\n\n"}
{"id": "168149", "url": "https://cs.wikipedia.org/wiki?curid=168149", "title": "Vojtěch Suchý", "text": "Vojtěch Suchý\n\nVojtěch Suchý (* 11. března 1948, Brno) je český katolický kněz a jezuita, bývalý provinciál České provincie Tovaryšstva Ježíšova (1998–2004). Od roku 2011 době působil jako spirituál školy \"Nativity\" v Děčíně-Křešicích a administrátor farnosti Benešov nad Ploučnicí. Od 1. ledna 2014 do 1. března 2017 byl také okrskovými vikářem děčínského vikariátu.\n\n"}
{"id": "168151", "url": "https://cs.wikipedia.org/wiki?curid=168151", "title": "Josef Čupr", "text": "Josef Čupr\n\nJosef Čupr (* 27. ledna 1934, Býkovice – 9. října 2019 Brno) byl český katolický kněz a jezuita, provinciál České provincie Tovaryšstva Ježíšova (1991–1998).\n\nStudoval jezuitské gymnázium na Velehradě po jehož zrušení odmaturoval v Brně. Absolvoval stavební fakultu VUT v Brně a 6 let pracoval v oboru. Uprchl z Československa a v roce 1967 začal studovat teologii na Nepomucenu v Římě, na kněze byl vysvěcen 18. března 1972. Dne 9. října téhož roku vstoupil do jezuitského řádu a v roce 1982 složil slavné sliby.\n\nV letech 1974–1991 pracoval v redakci Radia Vatikán, v letech 1989–1992 byl spirituálem Nepomucena. Do rodné země se poprvé vrátil v roce 1990. V letech 1991–1998 byl provinciálem České provincie Tovaryšstva Ježíšova a za jeho působení byla zřízena rezidence v Olomouci, exerciní dům v Českém Těšíně a probační dům v Kolíně. Od roku 1998 žil v Kolíně a byl sekretář nuncia, podílel se na formaci noviců a jako exercitátor.\n\nOd léta 2013 byl členem brněnské komunity jezuitů. Působil také jako duchovní správce Kongregace Milosrdných sester sv. Františka pod ochranou Svaté rodiny v Brně, u nichž poslední roky pobýval. Zemřel v Nemocnici Milosrdných bratří.\n"}
{"id": "168152", "url": "https://cs.wikipedia.org/wiki?curid=168152", "title": "František Hylmar", "text": "František Hylmar\n\nFrantišek Hylmar SJ (* 1957 Hradec Králové) je český katolický kněz a jezuita, někdejší provinciál České provincie Tovaryšstva Ježíšova. V čele provincie stál od 16. května 2004 do 3. února 2013, celkem tři funkční období.\n\nVystudoval geodézii a kartografii na ČVUT. Dále pracoval více než osm let jako geodet v dálkovém průzkumu země. Dva měsíce před sametovou revolucí v listopadu 1989 za velmi drsných podmínek tehdejšího komunistického režimu vstoupil k jezuitům. Druhý rok noviciátu strávil na Hostýně. Dále studoval tři roky filozofii v Krakově a tři roky teologii v Dublinu. Po návratu do České republiky působil dva roky v pastoraci vysokoškolských studentů. V této době zároveň vyučoval filozofii a sociální nauku církve na Vyšší odborné škole „Caritas“ v Olomouci. V Olomouci také přijal roku 1998 kněžské svěcení.\n\nPosléze byl poslán na postrgraduální studia spirituality v Madridu. Od roku 2004 byl provinciálem české provincie jezuitů. Původně měl svou funkci předat již v květnu 2010 Janu Adamíkovi, který se jí však ze zdravotních důvodů nakonec nemohl zhostit. Generální představený řádu Adolfo Nicolás proto tehdejšího provinciála Františka Hylmara pověřil, aby ve službě provinciála pokračoval.\n\n"}
{"id": "168158", "url": "https://cs.wikipedia.org/wiki?curid=168158", "title": "La Grande Danse Macabre", "text": "La Grande Danse Macabre\n\nLa Grande Danse Macabre je studiové album švédské black metalové kapely Marduk. Bylo vydáno v roce 2001.\n\n\n"}
{"id": "168164", "url": "https://cs.wikipedia.org/wiki?curid=168164", "title": "Plague Angel", "text": "Plague Angel\n\nPlague Angel je studiové album švédské black metalové skupiny Marduk vydané v roce 2004.\n\n\n"}
{"id": "168168", "url": "https://cs.wikipedia.org/wiki?curid=168168", "title": "Antarktická deska", "text": "Antarktická deska\n\nAntarktická deska je litosférická deska, která pokrývá oblast kontinentální Antarktidy a přilehlé moře a části oceánů. Sousedí s litosférickými deskami Nazca, Jihoamerickou, Africkou, Australskou, Pacifickou deskou a deskou Scotia.\n\nDosahuje rozlohy okolo 16 900 000 km, což ji řadí na pátou největší tektonickou desku na světě. Deska se pozvolna zasunuje pod oblast Atlantského oceánu rychlostí 1 cm/rok. V oblasti jižního Pacifiku deska přirůstá rychlostí 66 - 88 mm/rok.\n"}
{"id": "168176", "url": "https://cs.wikipedia.org/wiki?curid=168176", "title": "How Much Is the Fish?", "text": "How Much Is the Fish?\n\nHow Much Is the Fish? (\"Kolik stojí ryba?\") je píseň německé skupiny Scooter z alba No Time to Chill z roku 1998. Jako singl vyšla píseň v roce 1998. Během práce na singlu odešel Ferris Bueller od skupiny. Na jeho místo nastoupil Axel Coon. Na konci videoklipu se měla ukázat mrtvá ryba, ale finální scéna se nakonec nekonala.\n\nV refrénu skladby je použita melodie bretoňské písně \"Son ar Chistr\".\n\n\n\"How Much Is The Fish?\" používá melodii z písně \"Was Wollen Wir Trinken(Wat Zullen We Drinken)\" (Co budeme pít) od holandské skupiny Bots. Píseň byla přidána k některým archivním záběrům z 2 sv.války na YouTube, tak to vypadá jakoby to byla hymna Luftwaffe od Německých pilotů v 40.letech během 2 sv.války, ale je to časově nemožné, jelikož kapela Bots to nazpívala až v 70.letech.\n"}
{"id": "168177", "url": "https://cs.wikipedia.org/wiki?curid=168177", "title": "Psychedelický rock", "text": "Psychedelický rock\n\nPsychedelický rock je hudební styl, který vznikl v 60. letech 20. století. Je inspirovaný nebo pokoušející se napodobit mysl měnící zážitky z drog jako marihuana, psilocybin, mezkalin a hlavně LSD. Existují i jiné formy psychedelické hudby, které měly původ ve stejných kořenech a odklonily se od převažujícího rockového stylu do elektronické hudby. Avšak vnitřní jádro psychedelického rockového stylu, které se dostalo do veřejného povědomí v roce 1967 může být rozeznané podle charakteristických rysů jako jsou modální melodie, ezoterické texty často popisující sny, vize nebo halucinace, dlouhé skladby a dlouhá instrumentální sóla a elektronické efekty jako například zkreslení, umělý dozvuk, zpoždění a/nebo fázová modulace.\n\nPsychedelický rock se stal významným předchůdcem progresivního rocku, který se velké popularitě těšil v polovině 70. let.\n\nDo povědomí veřejnosti se psychedelický rock dostal v letech 1966–67. Byl charakteristický dlouhými skladbami, instrumentálními sóly s proměnlivou melodií, ezoterickými texty, které někdy popisovaly sny, vize a halucinace. Základním znakem nahrávek psychedelické hudby bylo její zpracování do vícestopých nahrávek na kterých se využívaly zvukové efekty, které byly dosud považovány za ruchy elektronické hudby jako je zpětná vazba, různé deformace, zpětné přehrávání, kouskování a ozvěny zvukových sekvencí. Dobrým příkladem využití psychedelických prvků tohoto období je předehra singlu \"See Emily Play\" od skupiny Pink Floyd (který později vyšel i na kompilaci Relics).\n\nHlavním tématem většiny skladeb psychedelického rocku je dětství, nostalgie, smutek za ztracenou nevinností; psychedelická díla jsou silně ovlivněná surrealismem. Příkladem může být skladba \"Living In A Child's Dream\" z roku 1967 od australské formace The Masters Apprentices. Dětské hlasy byly použity v mnoha dalších skladbách jako je například dětský dívčí hlas v mluvené předehře ke skladbě \"Hole In My Shoe\" od skupiny Traffic.\n\nNázev alba \"The Piper at the Gates of Dawn\" od skupiny Pink Floyd pochází ze 7. kapitoly Barrettovy oblíbené knihy Kennetha Grahama \"The Wind in the Willows\". Skladba \"Gnome\" na tomto albu je částečně inspirovaná knihou J.R.R. Tolkiena \"Pán prstenů\", a je o cestě hobita Froda, který se vydal na cestu za velkým dobrodružstvím.\n\nTexty jiných skladeb tohoto žánru meditují o existenciálních tématech. Vyjadřují kritický postoj k fetišizaci materiálních hodnot západní konzumní kultury. Je to například ve skladbě \"Within You Without You\" od George Harrisona.\n\nVyužívání vícestopého nahrávaní bylo významným mezníkem práce v nahrávacích studiích. Ovlivnilo způsob produkování a zvuk celého spektra nahrávek nejen populární hudby následujících let až dodnes. Do poloviny 60. let byla hudební alba nahrávaná rychle a v krátkém čase. Singly se vyráběly naživo a alba se většinou vyráběla po jednotlivých skladbách ze několik hodin. Například první album od The Beatles, \"Please Please Me\" (1963) bylo nahrané během jednoho dne, oproti tomu jejich album \"Sgt. Pepper's Lonely Hearts Club Band\" bylo nahráváno víc než šest měsíců během 700 produkčních hodin.\n\nPsychedelie velmi významně ovlivnila vizuální prezentaci populárních nahrávek, speciálně vzhled obalů hudebních alb. Do roku 1967 bylo zažité pravidlo, že přední strana obalu má obsahovat název umělce, alba a jednoduchý portrét. Zadní strana alba byla čistě textová se seznamem skladeb a několika větami o tvůrcích.\nV červnu 1967 vydáním už zmíněného alba \"Sgt. Pepper's Lonely Hearts Club Band\" od skupiny The Beatles se tento úzus změnil. Beatles spolu se spolupracovníky, kterými byli Robert Fraser (umělecký vedoucí), Peter Blake (grafik) a fotograf Michael Cooper, vytvořili obal, který nadlouho změnil způsob prezentace děl populární hudby. Byl to jeden z prvních pokusů o výtvarné sladění obsahu alba s jeho obalem.\n\n"}
{"id": "168180", "url": "https://cs.wikipedia.org/wiki?curid=168180", "title": "Pathfinder (raketoplán)", "text": "Pathfinder (raketoplán)\n\nPathfinder je maketa družicového stupně raketoplánu (původně bezejmenná) vyrobená z oceli a dřeva. Byl postaven v Marshall Space Flight Center v roce 1977 pro testy pozemních zařízení (jeřábů apod.). Později byl převezen do Kennedyho vesmírného střediska pro výcvik pozemního personálu v montážní hale VAB a na přistávací dráze. Má přibližně stejné rozměry a hmotnost jako skutečný Space Shuttle a umožnil tak výcvik bez nutnosti používání mnohem dražšího a choulostivějšího Enterprise.\n\nPoté, co byl mnoho let bez užitku umístěn ve skladu, zaplatila japonská organizace jeho renovaci. Maketa dostala nový tvar, více připomínající skutečný raketoplán a byla pojmenována \"Pathfinder\". Od června 1983 do srpna 1984 byla umístěna v expozici „\"Great Space Shuttle Exposition\"“ v Tokiu. Po výstavě byl Pathfinder převezen zpět do USA do United States Space & Rocket Center v Alabamě.\nV současné době je vystaven v kompletní montáži s nádrží ET a dvěma prototypy SRB vyvinutými po zkáze Challengeru. V roce 1999 technici z NASA odebrali přední části z obou vystavených SRB. I když se SRB po každém letu opravují a znovu používají, několik jich bylo poškozeno nebo zničeno. Vystavené prototypy tedy musely být použity na náhradní součástky.\n"}
{"id": "168183", "url": "https://cs.wikipedia.org/wiki?curid=168183", "title": "Kostel svatého Mikuláše (Malá Strana)", "text": "Kostel svatého Mikuláše (Malá Strana)\n\nKostel svatého Mikuláše, nazývaný též chrám svatého Mikuláše, je barokní kostel nacházející se v Praze na Malostranském náměstí. Chrám je někdy díky své monumentalitě a náročnému architektonickému i uměleckému zpracováním považován za umělecky nejvýznamnější barokní stavbu Prahy.\n\nNa místě stál původně gotický farní kostel ze 13. století zasvěcený taktéž Mikuláši z Myry. V roce 1625 získali kostel a sousední domy jezuité, kteří farnost přenesli k sousední románské rotundě sv. Václava. Výstavbu nového chrámu umožnil především velký dar, který 1654 poskytl Václav Libštejnský z Kolovrat (1634–1659), který se zřekl svého majetku, aby mohl vstoupit do Tovaryšstva Ježíšova. Veškeré své finance čítající 178 500 zlatých určil na stavbu chrámu sv. Mikuláše a profesního domu v Praze na Malé Straně.\n\nVe druhé polovině 17. století začali jezuité uprostřed náměstí dle projektu Giovanniho Domenica Orsiho budovat nový komplex budov, kterému ustoupila i rotunda sv. Václava. Samotný kostel byl postaven ve dvou etapách v průběhu 18. století.\n\nZ let 1703–1711 pochází západní průčelí, prostor předsíně s kruchtou, kaple sv. Barbory, kaple sv. Anny a dvě pole lodi s bočními kaplemi, provizorně uzavřené zdí. První fáze byla zbudována dle nových, již vrcholně barokně plánů tradičně (od Pelcla) připisované Kryštofu Dientzenhoferovi. Jeho autorství však není doloženo a je nejisté. Kamenické práce prováděl František Santini-Aichel, po jeho smrti v roce 1709 pokračoval Pietro della Torre. V dalších letech pokračovaly práce uvnitř hotové části kostela.\n\nOd roku 1737 byly zahájeny práce na dostavbě kostela pod vedením Kiliána Ignáce Dientzenhofera, který předložil plány již roku 1728. Bylo vybudováno třetí pole lodi kostela, která byla upravena i v původní části a její strop scelen do složitě tvarovaného podkladu pro fresku. Nový byl také trojlistý závěr kostela s odvážně řešenou kupolí a štíhlá přilehlá věž. V roce 1752, po úmrtí Dientzenhofera na konci roku 1751, již na stavbě kostela i věže probíhaly dokončovací práce. Tvůrčí přínos jeho žáka a zetě, nového vedoucího stavby Anselma Luraga, proto není významný. V následných letech probíhalo dokončení chrámové výzdoby.\n\nV minulosti na věži kostela drželi službu hlásní, kteří měli za úkol hlásit případné požáry či blížícího se nepřítele.\n\nZa socialismu byla ve věži vybudována pozorovatelna Státní bezpečnosti, ze které bylo možné sledovat americké a jugoslávské velvyslanectví a přístupovou cestu k západoněmeckému velvyslanectví. Poslední zprávy o pozorování z tohoto místa pocházejí z roku 1990. Dne 15. dubna 2010 byla pozorovatelna s krycím názvem „Kajka“ zpřístupněna veřejnosti, nacházela se v ní expozice, která dokumentovala činnost správy sledování StB.\n\nChrám tvoří jižní část komplexu bývalého jezuitské profesního domu. Výchozí předloha kostela je hlavní jezuitský vzorový kostel Il Gesù v Římě, jehož konečným architektem byl Giacomo della Porta.\n\nHlavní průčelí chrámu je konvexně-konkávně zvlněné a při pohybu diváka vytváří iluzi pohybující se hmoty. Součástí složitě utvářené fasády jsou dvě dvojice sloupů, balustrády, sochy svatých z dílny Jana Bedřicha Kohla-Severy. Ve výklenku ve štítě je to sv. Mikuláš, na atice sv. Petr a Pavel a jezuitští Ignác a František Xaverský, na balustrádě nad hlavním vchodem církevní otcové ve volných kopiích z konce 19. století. Na štítu nalezneme znak Františka Karla Liebsteinského hraběte z Kolowrat, strýce hlavního mecenáše stavby hraběte Václava, který ze skromnosti nechtěl být se stavbou spojován.\n\nJižní průčelí je tvořeno vysokým soklem, dvěma patry s pravidelně uspořádanými okny a atikou s neobvyklými trojlistými otvory. Osa křížení kostela je na fasádě jen málo výrazně vyznačena a sochařsky doplněna, v dolním patře sochou Víry a putti s tiárou a mitrou ve výklenku z dílny Ignáce Platzera. Tato dílna osadila i roku 1879 odstraněné sochy na atice, kde jen v ose křížení Salvátor od Roberta Platzera z poloviny 19. století.\n\nVýchodní průčelí z větší části zakrývají přilehlé domy, na nimi na balustrádě Immaculata, sv. Filip a Juda Tadeáš, kopie Platzerových soch od A. Procházky. Severní fasáda s portálem do krypty je skryta ve dvoře profesního domu.\n\nKupole nad křížením chrámu je posazena na vysoký tambur členěný okny a pilastry s vázami. Plastické členění probíhá i přes dvojplášťovou kupoli, kde zdůrazněno klempířsky a volskými oky, až na lucernu s dekorativně řešeným ochozem. Ozdobně klempířsky zpracovaná střecha lucerny vrcholí zlaceným motivem plamene a Trojice s božím okem. Kopule je stejně vysoká jako sousední věž kostela.\n\nVěž je složitě utvářena, jednotlivá patra jsou na principu superpozice řádů a měnících se a zmenšujících půdorysů s konkávním prohnutím a složitě řešenými nárožími. Celek vrcholí hodinami a náročně klempířsky zpracovanou střechou s trojlaločnými okny a vázami. Věž již v době její výstavby ve sporu získala obec a má proto vchod zvenčí se znakem Prahy a také vlastní číslo popisné 556.\n\nVnitřek chrámu sv. Mikuláše představuje nejhonosnější pražský vrcholně barokní interiér. Stěny jsou pokryty umělým mramorem od Jana Hennevogela a stropy nástropními freskami od významných barokních malířů. V lodi se nachází monumentální freska \"Zázraky a Apoteóza sv. Mikuláše\" z roku 1760 od Jana Lukáše Krackera. Malbu \"Oslava sv. Mikuláše za přítomnosti Nejsvětější Trojice a světců\" na 70 m vysoké kupoli zhotovil František Xaver Palko, který též autorem \"Svaté Cecílie\" nad kruchtou. Fresky na klenbách jednotlivých kaplí provedl Josef Kramolín.\n\nInteriér je zdoben dřevěnými sochami pokrytými bílým štukem se zlacenými detaily od Ignáce Františka Platzera. Hlavní oltář s pozlacenou měděnou sochou sv. Mikuláš podle Platzerova návrhu doprovází sochy sv. Františka Xaverského a sv. Ignáce z Loyoly. K dalšímu vybavení patří i monumentální sochy čtyř církevních učitelů v křížení pod kupolí a sochy světců a vázy na konzolách v lodi. Z Platzerovy dílny také pochází většina soch na bočních oltářích a alegorické sochy nad pedantivy a v tamburu kopule. Rokoková kazatelna je dílem Richarda a Petra Prachnerů.\n\nObrazy na oltářích v transeptu:\nObrazy na bočních oltářích v kaplích na evangelijní straně chrámu:\n\nObrazy na bočních oltářích v kaplích na epištolní straně chrámu:\nNa jižním ochozu je vystavený rozměrný desetidílný pašijový cyklus závěsných obrazů, důležité pozdní dílo Karla Škréty, pocházející z vedlejšího profesního domu.\n\nBarokní varhany mají více než 4 000 píšťal až šest metrů vysokých; hrál na ně Mozart v roce 1787.\n\nNa bočním oltáři vlevo od hlavního oltáře se nachází ve skleněné skřínce kopie sošky Panny Marie Foyenské, zvané Belgická Foy. Originální sošku z pálené hlíny našel v roce 1609 dřevorubec uvnitř dubu, když kácel stromy poblíž vsi Foy-Notre-Dame v Belgii. Této sošce Madony byla zasvěcena 31. kaple Svaté cesty z Prahy do Staré Boleslavi, založené jezuity v letech 1674–1690.\n\n\n\n"}
{"id": "168185", "url": "https://cs.wikipedia.org/wiki?curid=168185", "title": "Nas", "text": "Nas\n\nNasir bin Olu Dara Jones (* 14. září 1973, Brooklyn, New York, USA), spíše známý jako Nas je americký rapper, hudebník a herec. Narodil se v New Yorku. Jeho otec je jazzman Olu Dara. Výrazně ovlivnil americkou hip hopovou scénu, hlavně na východním pobřeží Spojených států. Nejznámější je jeho debutové album \"Illmatic\", které je mnohými kritiky hodnoceno jako jedno z nejlepších hip-hopových alb.\n\nJe také spoluzakladatelem několika labelů (imprintů) - Ill Will Records, The Jones Experience a Mass Appeal Records. V současnosti působí jako associate publisher časopisu Mass Appeal Magazine. Také vlastní jeden obchod se zbožím značky Fila.\n\nNas se narodil v Brooklynu jeho otec je jazzman a bluesman Olu Dara, který pochází z Mississippi, jeho matkou je Fannie Ann Jones. Má bratra, který se také věnuje rapu pod pseudonymem \"Jungle\" ve skupině \"Bravehearts\". Ve čtyřech letech začal hrát na trumpetu, v devíti letech začal psát rýmy, poté, co se přestěhovali do čtvrti Queens. Rapovým mentorem mu byl jeho soused Willy \"Ill Will\" Graham. Po rozvodu jeho rodičů v roce 1985, ho vyhodili i ze školy. Nas se začal sám vzdělávat četbou o africké kultuře, Bible, Koránu a textů Nuwaubianismu.\n\nKdyž dospíval začal rapovat, svého nejlepšího přítele Willyho \"Ill Will\" Grahama učinil svým DJ a sám začal používat pseudonym Kid Wave a později Nasty Nas. Na konci osmdesátých let si ho všiml producent Large Professor, který mu dal prostor nahrávat v profesionálním studiu. Po několika show na počátku devadesátých let 20. století, se jeho manažerem stal MC Serch, který ho roku 1992 přivedl ke Columbia Records. Jeho prvním singlem byla píseň \"Halftime\", která se objevila na soundtracku k filmu \"Zebrhead\".\n\nV roce 1994 vydal svůj debut \"Illmatic\". MTV toto album označilo za \"klasické LP roku 1994\". Úspěch alba přivedl Nase k hostování na dalších albech rapperů AZ, Mobb Deep, Raekwona a Kool G Rap. Zajímavostí je, že \"Illmatic\" nejdříve zaznamenal slabé prodeje a zlatým se stal až o dva roky později v roce 1996, certifikaci platinová deska album získalo až v roce 2001, tedy sedm let po vydání. Celkem se ho v USA prodalo 1 654 000 kusů. Úspěšnější písní z alba byl singl \"It Ain't Hard to Tell\".\n\nSpolečnost Columbia Records ho přiměla, aby na dalším albu zněl více komerčně a nahrál písně i pro rádia. Album \"It Was Written\" bylo vydáno v červenci 1996. Ústředními písněmi byly velmi úspěšné singly \"If I Ruled the World\" (ft. Lauryn Hill) a \"Street Dreams\", které byly podpořeny vysokorozpočtovými hudebními klipy. Album debutovalo na prvním místě žebříčku Billboard 200 a celkem se ho v USA prodalo 2 595 000, čím je jeho nejprodávanějším albem v kariéře. Úspěch singlů i alba ho vyhoupl na výši žánru.\n\nV roce 1996 také založil skupinu The Firm, která se mimo něj skládala z rapperů AZ, Foxy Brown a Cormega, který byl brzy nahrazen rapperem Nature. Nas v této skupině používal pseudonym Nas Escobar po kolumbijském drogovém baronovi - Pablo Escobarovi. Se skupinou vydal album nazvané \"The Firm - The Album\", které se stalo zlatým. Skupina se v roce 1998 rozpadla.\n\nKe konci roku 1997 začal pracovat na dvojalbu \"I Am... The Autobiography\", které mělo v každé písni postupně popsat jeho dosavadní život. Během nahrávání také hrál ve svém prvním filmu \"Belly\". Album bylo hotové roku 1999. Většina z písní však unikla na internet, album \"I Am... The Autobiography\" tak bylo jedním z prvních major alb, které unikly ve formátu MP3 na internet. Nas se rozhodl tento projekt zrušit a v rychlosti nahrál nové standardní album \"I Am...\". Singly \"Nas Is Like\" a \"Hate Me Now\" (ft. Puff Daddy) se umístily v druhé polovině US hitparády. Album opět debutovalo na první příčce a zaznamenalo celkový prodej 2 178 000 kusů.\n\nTéhož roku se v Columbia Records rozhodli vydat nevydaný materiál z původního projektu jako samostatné album \"Nastradamus\", Nas však na poslední chvíli rozhodl, že nahraje nový materiál. Na albu \"Nastradamus\", vydaném v listopadu 1999, se tak objevily pouze tři písně z původního konceptu. Album debutovalo na sedmé příčce a prodalo se ho 1 262 000 kusů. Z alba pochází lehce úspěšný singl \"You Owe Me\" (ft. Ginuwine).\n\nRoku 2000 na svém vlastním labelu \"Ill Will Records\" vydal kompilační album \"QB's Finest\", které sdružovalo rappery ze čtvrti Queens. Album získalo certifikaci zlatá deska. Kritici však vnímali, že jeho kariéra upadá a jeho alba z let 1999 a 2000 označili za nekonzistentní.\n\nRoku 2001 se rozhořel jeho spor s rapperem Jay-Z. Ten nahrál píseň \"Takeover\", v které ho označil za falešného. Nas odpověděl v písni \"Ether\", v které Jay-Z připodobnil k Joe Camelovi, maskotu cigaret Camel. Píseň se objevila i na jeho pátém studiovém albu.\n\n\"Stillmatic\" bylo vydáno v prosinci 2001. Umístilo se na páté příčce žebříčku Billboard 200 a znovu se ho prodalo přes dva miliony kusů, konkrétně 2 179 000 ks, a to díky singlům \"Got Ur Self A...\" a hlavně \"One Mic\".\n\nNásledně Jay-Z znovu otevřel spor, když nahrál píseň \"Supa Ugly\", v které se svěřil, že měl poměr s Nasovou tehdejší přítelkyní. V anketě pořádané newyorskou rádiovou stanicí Hot 97 však spor, dle posluchačů, vyhrál Nas. Spor s Jay-Z i úspěch alba znovu přivedl Nase na vrchol zájmu. Columbia Records proto vydala kompilační album nezveřejněného materiálu z let 1997–2001. Kompilační album \"The Lost Tapes\" bylo vydáno v září 2002 a prodalo se ho 361 000 kusů jen v USA.\n\nV prosinci 2002 již dokončil své šesté studiové album \"God's Son\". To se umístilo na dvanácté příčce a zaznamenalo prodej 1 362 000 kusů v USA. Uváděl ho úspěšný singl \"Made You Look\" a posléze i ještě úspěšnější \"I Can\". Roku 2003 vydal DVD ze své tour nazvané \"Made You Look: God's Son Live\".\n\nDvojalbum \"Street's Disciple\" vydal v listopadu 2004. Debutovalo na páté příčce v US hitparádě a získalo certifikaci platinová deska, jelikož však šlo o dvojalbum stačila polovina prodeje. Prodej činil 724 000 kusů. Tím znovu jeho vliv a obliba upadla. Jediným singlem, který se dostal do hitparád byla píseň \"Bridging the Gap\", na které hostoval jeho otec, hudebník Olu Dara.\n\nRoku 2005 ho ve své písni \"Piggy Bank\" dissoval rapper 50 Cent, Nas však nikdy neodpověděl. K překvapení všech v říjnu téhož roku vystoupil na koncertu \"I Declare War\", který pořádal Jay-Z a společně tam ukončili svůj spor. O rok později byl upsán k labelu Def Jam Recordings, který v té době řídil právě Jay-Z.\n\nNa svém novém podlabelu The Jones Experience u Def Jam Recordings v prosinci 2006 vydal album \"Hip Hop Is Dead\", které mělo ukázat jeho nesouhlas se stále větší komercializací hip-hopu. Album se umístilo na první příčce žebříčku Billboard 200 (poprvé za sedm let) a prodalo se ho 785 000 kusů. Úspěšným singlem se stala píseň \"Hip Hop Is Dead\" (ft. will.i.am). Za zmínku stojí i velmi propagovaná spolupráce s Jay-Z na písni \"Black Republicans\".\n\nRoku 2006 byl skrze MTV vyhodnocen pátým nejlepším rapperem všech dob. Webová stránka About.com a časopis Prefix označili jeho album \"Illmatic\" nejlepším rapovým albem všech dob.\n\nV roce 2007 oznámil, že jeho další album ponese název \"Nigger\" (: ). To vyvolalo spoustu kontroverze a sklidilo kritiku od progresivistických i pravicových komentátorů. Postupně se od nápadu odtahovala i nahrávací společnost, která se bála, že by řetězce mohly odmítnout prodávat album s rasistickým názvem. Velkou kritiku sklidil od politického komentátora stanice Fox News Billyho O'Reillyho, který mu vyčítal jeho texty o násilí, které dle něj negativně ovlivňují společnost.\n\nAlbum bylo vydáno v červenci 2008 jako \"Untitled\" (: ). Debutovalo na první příčce a prodalo se ho lehce 480 000 kusů v USA. Z alba pochází singl \"Hero\" (ft. Keri Hilson).\n\nV roce 2009 oznámil, že vydá album s reggae zpěvákem Damianem Marleyem. Album \"Distant Relatives\" bylo vydáno v květnu 2010. Debutovalo na páté příčce a prodalo se ho přes 100 tisíc kusů.\n\nOd roku 2008 také pracoval na svém desátém studiovém albu. \"Life Is Good\" bylo vydáno v červenci 2012 a debutovalo na první příčce žebříčku Billboard 200, jako již jeho páté. Album také znovu získalo velmi kladné kritiky. Žádný ze singlů se však do hitparád nedostal. Celkem se v USA prodalo 380 000 kusů.\n\nV roce 2013 investoval do společnosti vydávající časopis Mass Appeal Magazine, který tím zachránil před bankrotem. Vkladem se stal spoluvydavatelem. V květnu 2014 spoluzaložil nezávislý hudební imprint label Mass Appeal Records; druhým spoluzakladatelem labelu je podnikatel Peter Bittenbender, který dříve založila label Decon Records. Distributorem nahrávek bude společnost RED Distribution. Jako první u labelu výjde kompilační album upsaných umělců s názvem \"Mass Appeal Compilation vol.1\", a to 16. září 2014. V budoucnu, až splní smlouvu u Def Jam Recordings, chce Nas vydávat svá řadová alba právě u Mass Appeal. Ještě předtím ale plánuje vydání deset let odkládaného kompilačního alba starších, ale dříve nezveřejněných písní s názvem \"Lost Tapes 2\".\n\nV roce 2015 se jako výkonný producent podílel na výrobě televizního seriálu \"The Get Down\", který vznikl pro Netflix. Seriál se točí kolem vzniku hip-hopu jako hudebního žánru v 70. letech 20. století. Nas se rovněž podílel na soundtracku k seriálů a v sérii působí také jako úvodní vypravěč. Seriál měl v USA premiéru v srpnu 2016. \n\nJeho jedenácté studiové album \"Nasir\" bylo vydáno 15. června 2018 pod společnostmi Mass Appeal Records a Def Jam Recordings. Album bylo čtvrtým z pěti alb, které spadají do projektu hudebního producenta Kanyeho Westa, který vytvořil ve studiu v Jackson Hole ve Wyomingu. Alba z tohoto projektu spojuje West jakožto výkonný producent, délka alba (vždy sedm písní) a týdenní frekvence zveřejňování alb. Album \"Nasir\" debutovalo na 5. příčce žebříčku Billboard 200 se 77 000 prodanými kusy (po započítání streamů).\n\nV roce 1994 mu jeho, dnes již bývalá, přítelkyně Carmen Bryan porodila dceru, kterou pojmenovali Destiny.\n\nRoku 2005 se po dvouletém vztahu oženil se zpěvačkou Kelis. V dubnu 2009 však požádala o rozvod z důvodu rozdílu povah, názorů a zájmů. V červenci téhož roku Kelis porodila Nasova syna pojmenovaného Knight. Pár byl rozveden v květnu 2010.\n\n\n\n"}
{"id": "168187", "url": "https://cs.wikipedia.org/wiki?curid=168187", "title": "Bůh chrání milence", "text": "Bůh chrání milence\n\nBůh chrání milence (v originále \"Gott schützt die Liebenden\") je jeden z prvních románů rakouského spisovatele J. M. Simmela, který vznikl v roce 1957. \n\nV roce 1973 režisér Alfred Vohrer natočil stejnojmenný film. Hudbu složil Hans-Martin Majewski. V roli Paula Hollanda se představil Harald Leipnitz.\n\nPaul Holland odjíždí na devět dní na služební cestu a když se vrátí, dozví se, že Sibylle, kterou nadevše miloval, zmizela. Rozjíždí se pátrání, ale nic to nepřinese, a tak vezme vyšetřování do vlastních rukou. Jde po stopách pěti Italů, kteří Sibylle obtěžovali a nakonec odjíždí do Rakouska, kde se má setkat s jedním z nich. Ale přijíždí pozdě. Ital je mrtvý. Na místě činu najde půvabnou ženu Petru Wendovou a ta mu prozradí, že žena, kterou si chtěl vzít, se nejmenuje Sibylle, ale Victoria.\n\nPaul Holland, poté, co mu Petra vypověděla Sibyllin příběh, zjišťuje, že o Sibylle neví vůbec nic. Chce ji udat, ale neudělá to. Naopak. Pomůže ji k útěku.\n\nPaul Holland se vrací zpět do Rakouska, ale tam ho přistihne Petra Wendová a začne ho vydírat. Je donucen jí odevzdat pas, zavolat Sibylle, aby přijela do Vídně. Jenže Sibylle něco tuší.\n\nV domě Petry Wendové nejdřív Sibylle postřelí Paula Hollanda a pak se sama zastřelí.\n\nPo její smrti začne Paul Holland psát své zážitky. Po dopsání své knihy je jeho osud zpečetěn. Letadlo letící do Brazílie spadlo do moře a všichni cestující zahynuli. Mezi nimi i Paul Holland.\n"}
{"id": "168188", "url": "https://cs.wikipedia.org/wiki?curid=168188", "title": "Romže", "text": "Romže\n\nRomže je malá řeka na střední Moravě, odvodňující velkou část Prostějovska. Na svém dolním toku od soutoku s Hloučelou pod Prostějovem je též označována jménem Valová. Délka toku činí 53 km. Plocha povodí měří 456,0 km².\n\nRomže pramení ve vesnici Dzbel v nadmořské výšce 492 m, teče přibližně jihovýchodním směrem a ústí zprava do Moravy u Uhřičic v nadmořské výšce 192 metrů. Dříve na horním toku byla uváděna jako \"Jasenka\" a od ústí svého nejvýznamnějšího přítoku Hloučely ve Vrahovicích (dnes místní část Prostějova) jako \"Valová\". V blízkosti jejího ústí se nachází sifon, technická památka z roku 1911. Jedná se o uměle vybudované křížení dvou vodních toků podtokem, v tomto případě se jedná o křížení Valové a Bolelouckého náhonu. Úsek řeky od ústí v délce 6 km je ve správě Povodí Moravy, zatímco zbytek toku až k prameni je spravován Lesy ČR.\n\nPrůměrný průtok u ústí činí 1,40 m³/s.\n\nHlásný profil:\n\nExtrémní sucha na konci druhé dekády 21. století vedly opakovaně k vyschnutí koryta Romže. V půlce června 2017 téměř vyschla ve Strážisku, v červenci 2018 byla situace obdobná a v srpnu 2018 zcela vyschla. Situace bývá lepší pod soutokem s Hloučelou, která je dotovaná z Plumlovské přehrady.\n\n"}
{"id": "168189", "url": "https://cs.wikipedia.org/wiki?curid=168189", "title": "Šířka", "text": "Šířka\n\nŠířka označuje obvykle horizontální, vodorovná vzdálenost dvou bodů srovnatelně vzdálených vůči pozorovateli při horizontálním pohledu, tj. levého a pravého bodu. U podlouhlých objektů (prkno, silnice, údolí) to bývá kratší horizontální rozměr a větší je pak \"délka\" v užším významu.\n\n"}
{"id": "168190", "url": "https://cs.wikipedia.org/wiki?curid=168190", "title": "Výška", "text": "Výška\n\nVýška označuje obvykle vertikální vzdálenost dvou bodů. Výška označuje vzdálenost \"nad\" určitou úrovní (\"vzhůru\"). Vzdálenost \"pod\" danou úrovní (\"dolů\") bývá označována jako hloubka.\n\n"}
{"id": "168191", "url": "https://cs.wikipedia.org/wiki?curid=168191", "title": "Hloubka", "text": "Hloubka\n\nHloubka označuje obvykle vertikální vzdálenost dvou bodů. Hloubka označuje vzdálenost \"pod\" určitou úrovní (\"dolů\"). Vzdálenost \"nad\" danou úrovní (\"vzhůru\") bývá označována jako výška. Fyzikální veličina, která slouží k určení hloubky, se označuje jako délka.\n\nSlovo \"hloubka\" užito v termínech z fotografické optiky \"hloubka ostrosti\" a z počítačové grafiky \"barevná hloubka\".\n\n"}
{"id": "168192", "url": "https://cs.wikipedia.org/wiki?curid=168192", "title": "Vilém Schneeberger", "text": "Vilém Schneeberger\n\nThDr. Vilém Schneeberger (28. května 1928 v Touškově Vsi – 3. prosince 2006 v Praze) byl český teolog, kazatel, spisovatel, překladatel a superintendent Evangelické církve metodistické.\n\nPůsobil jako kazatel ve sborech v Praze a v Jablonci nad Nisou. Úřad superintendenta zastával v letech 1968–1989. Po dvě volební období byl předsedou Ekumenické rady církví.\n\nPatřil k předním znalcům života a díla Johna Wesleye.\n\nStudoval v Plzni obchodní akademii. Po jejím zavření nacisty v roce 1944 se vyučil sklenářem. Po příchodu do Litoměřic v roce 1946 se obrátil a začal působit v místním sboru ECM mezi mládeží, o rok později jako laický a pak výpomocný kazatel. V letech 1947–1951 vystudoval Jungmannovo gymnázium v Litoměřicích. Jako septimán začal studovat Komenského evangelickou bohosloveckou fakultu v Praze, absolvoval ji v roce 1954. Disertační práci obhájil v roce 1972 na Husově československé bohoslovecké fakultě v Praze a byl promován na doktora teologie. V roce 1952 se oženil s Věrou, s níž měl syny Daniela a Petra.\n\nZvláštní obdarování projevoval Vilém Schneeberger v práci na časopisech. Dlouhodobě pracoval v redakční radě Kostnických jisker. V letech 1990–2006, od vzniku časopisu Život víry až do své smrti, aktivně působil v jeho redakční radě – plných sedmnáct let.\n\n \n"}
{"id": "168196", "url": "https://cs.wikipedia.org/wiki?curid=168196", "title": "Kaňka", "text": "Kaňka\n\nKaňka v užším slova smyslu je inkoustová skvrna. Bývala způsobena neopatrným zacházením či poškozeným namáčecím inkoustovým či plnícím perem. Kaňky byly pokládány za něco, za co by se měl jejich původce (především školní žák) stydět.\n\n\n\nPři zkoumání pravosti Rukopisu královédvorského byla také během chemické analýzy zjištěna možná existence kaňky na devátém listu.\n\n"}
{"id": "168198", "url": "https://cs.wikipedia.org/wiki?curid=168198", "title": "Otevřené vyučování", "text": "Otevřené vyučování\n\nPojem otevřené vyučování se začal objevovat v zahraničí v 70. letech minulého století k označení metod, které vnesly nové prvky do tradičních postupů školní práce. Navazuje na myšlenky reformních pedagogických směrů z počátku 20. století, reprezentovaných jmény jako např. Maria Montessori, Célestin Freinet, P. Petersen, John Dewey a další.\n\nDřívější vzdělávání se od svého vzniku v 17. století vyznačovalo uzavřeností vůči vnějším podnětům. Nebylo zvykem reagovat na praktické potřeby denního života. Vzdělávání bylo chápáno jako předávání vědomostí, vyznačovalo se encyklopedičností, preferovány byly hlavně akademické znalosti. Tradiční herbartovská škola používala převážně dril, mechanické pamětní učení, nerespektovala všechny stránky osobnosti žáka, ani nedoceňovala schopnost tvořivého přístupu učitele. Takováto výchova sice dosáhne měřitelných výsledků, avšak nepodporuje samostatné myšlení, utvrzuje slepou poslušnost, vztah učitele a žáka jednostranně podřízený. Školy však byly nuceny reagovat na měnící se požadavky praxe – nutnost využití lidské tvořivosti, aktivity, samostatnosti, podnikavosti, a také zespolečenšťování světa práce. Pro rozvoj demokracie jsou nutné formy otevřené, které využívají sociálně integrativní výchovné styly.\n\nOtevřené vyučování je tedy soubor principů školní práce, které je třeba aplikovat na konkrétní podmínky. Celkově jde o zásadní změnu pedagogického postoje vůči žákům. Škola se otevírá jak žákům (otevírání vyučování), tak i rodičům (otevírání školy navenek). Typické je, že se poznatky více integrují. Zaniká tím hranice mezi tradičními vyučovacími hodinami, rozvrh hodin je nahrazen tzv. rozvrhem činností. Učitel samozřejmě určitý čas vysvětluje a předvádí. K pochopení a dobrému zažití látky je však oproti klasickému pojetí školy dán žákům velký prostor pro samostatnou práci. Mění se role vyučujícího – kontroluje sice učení žáků, neřídí však jejich každý krok. Žáci mají na každý týden připravené plány, podle kterých ve vymezeném čase pracují (tzv. volná práce). Aby tyto změny mohly proběhnout, je nutné i vhodně upravit třídu (učebnu). Důraz je kladen také na rozvoj sociálních vztahů a rozvoj třídního společenství. Významnou roli hraje vzájemná komunikace.\n\nNa české území otevřené vyučování v době svého vzniku neproniklo, protože když se v západních zemích rozvíjelo, docházelo zde k opačnému procesu – probíhala normalizace a utužování komunistického režimu. Otevření vyučování a školy bylo do roku 1989 nemyslitelné. Po zahájení kurikulární reformy ve 2. polovině devadesátých let 20. století se prvky otevřeného vyučování stále častěji v našich školách (zejména na prvním stupni) objevují. Příznivě působí možnost vytvořit svůj školní vzdělávací program akceptující koncepci otevřeného vyučování.\n\nPro efektivní realizaci je nutné upravit třídu (učebnu) – nemůže mít klasické uspořádání. Ve třídě pro otevřené vyučování se žáci mohou volně pohybovat, mají možnost volně pracovat s různými materiály a pomůckami, stávají se nezávislí na učiteli. Třídu je vhodné rozčlenit, je dobré integrovat i odpočinkový koutek a místo, kde by se daly provozovat pohybové aktivity a sezení v kruhu – nejlépe na koberci. Uspořádání stolků musí být takové, aby podporovalo vzájemnou komunikaci a spolupráci. Učení lépe probíhá při společné práci než v konkurenčním prostředí. Spojením dvou stolků k sobě vznikne základní skupina pro práci. V dnešní době by v každé třídě neměl chybět počítač.\n\nNa rozdíl od tradičního vyučování, kde je žákům vymezen jen omezený čas pro samostatnou nebo skupinovou práci, je v otevřeném vyučování poskytnuto samostatné práci žáků mnohem více času. V rozvrhu činností je tomu vymezen prostor označený jako „volná práce“. Žáci plní úkoly vyplývající z jejich týdenních plánů. Často se mohou rozhodnout pro některou z aktivit. Na některých úlohách může pracovat více žáků společně. Děti berou učení do svých rukou, jsou vychovávány k samostatnosti a schopnosti aktivně si vyhledávat činnost. Učení tak přestane být donucováním ze strany učitele, stane se zájmem a potřebou žáků. Volná práce klade na učitele jiné požadavky než při tradičním pojetí výuky – z učitele se stává rádce, konzultant a inspirátor.\n\nPři tomto uspořádání je učitel součástí kruhu (kruhové uspořádání židliček, sezení na zemi v kruhu, sezení kolem stolu apod.). Rozhovorem v kruhu se plní určité cíle komunikační výchovy v jazykové oblasti standardu vzdělávání.\n\nUspořádání do kruhu znamená, že mezi všemi panuje rovnost, že se jedná o společenství a že se v danou chvíli probírá pouze jedno téma. Rozhovor v kruhu je v otevřeném vyučování velice důležitý, protože volná výuka probíhá s jednotlivci, s dvojicemi nebo se skupinou – v kruhu se sejde celá třída pohromadě. Kruh může být zařazen do vyučování každý den, ale není to podmínka. Pokud tomu ale tak bude, neměl by se uchýlit ke stereotypu, ale stále se inovovat.\n\nKruh lze využít k rozhovoru, sdělování svých pocitů, diskusi, prezentaci práce žáků, plánování i hrám.\n\nV tomto druhu má učitel vedoucí funkci a vede komunikace ke vzdělávacímu cíli. Dále uděluje slovo žákům a žádá o názor či odpověď daného žáka.\nTento druh výuky podporuje lepší komunikaci ,tváří v tvář“, která podněcuje lepší zapojení žáků.\n\nV diskuzním kruhu má učitel roli moderátora diskuze, jejíž téma nemusí být ,výukové“. Dá se říci, že se téma může týkat čehokoli (události ve třídě, ve světě, apod.). Diskuzní kruh má přínos ve zlepšení komunikace žáků, ve schopnostech diskutovat, předkládat argumenty a předkládat svoje názory.\n\nCílem komunitního kruhu je vytváření vztahů, soudržnosti mezi žáky, rozvoj emocionality a vytváření příznivého sociálního klimatu ve třídě. Nutnou podmínkou této metody je vytvoření pocitu bezpečí u jednotlivých žáků, kteří se ho zúčastní. Komunitní kruh má i určitá svá pravidla- pravidlo naslouchání, právo nemluvit, pravidlo úcty a pravidlo diskrétnosti.\n\n- Pravidlo naslouchání- Možnost mluvit má vždy jen ten žák, který drží v rukách nějaký předmět, který je předem určený jako symbol pro vyjádření svého názoru (kamínek, …). Ostatní v kruhu musí jen naslouchat tomu, co daný žák říká a nesmí jeho názor ani nijak komentovat. Toto pravidlo platí jak pro žáky, tak pro učitele.\n- Právo nemluvit- Toto právo se vztahuje na člena kruhu, který dostal do svých rukou daný předmět, čili mu bylo předáno slovo, ale on se nechce k dané věci vyjádřit. V tu chvíli má možnost beze slova předmět předat dalšímu člověku. Tento proces má za úkol naučit žáky, že mají možnost odmítnutí a rozhodování se sami o sobě.\n\n- Pravidlo úcty- Pravidlo úcty se vztahuje na to, že nikdo nikoho nekritizuje, nikomu se nevysmívá, o nikom nemluví nepěkně. V komunitním kruhu se přímo nereaguje na to, co kdo řekl, neřeší se konkrétní problémy ve třídě. \n\n- Pravidlo diskrétnosti- Toto pravidlo je důležité pro to, aby se žák nebál svůj názor vyjádřit a neměl obavy, že se tento jeho názor stane veřejným tajemstvím. Žák po rozpuštění kruhu nesmí při sdělování názoru použít jméno spolužáka, který daný názor vyslovil.\n\nPřed zahájením školního roku zpracujeme přibližně rozvržení učiva na celý školní rok. Při sestavování zohledňujeme používané učebnice a další materiály. Podrobněji si naplánujeme výuku na první čtyři týdny, tzn. sestavíme čtyři podrobnější týdenní programy na září. Dále připravíme rámcové programy na devět zbývajících měsíců (říjen – červen).\n\nNa konci září vyhodnotíme, jak se dařilo programy splnit. Podle dosažených výsledků sestavíme další podrobnější týdenní programy nejdéle na jeden měsíc. Tímto způsobem postupujeme až do konce školního roku.\n\nPlány je po určitých korekcích možné používat i v následujících letech, čímž se čas potřebný k plánování zkrátí a vyučující se může věnovat přípravě dalších materiálů.\n\nTýdenní plán je seznam úkolů, které má žák splnit. Připravuje ho učitel, ve vyšších třídách se na jeho přípravě mohou podílet i žáci. Je to program pro volnou práci žáků. Každý žák obdrží papír, kde má úkoly z různých oblastí (oborů). Sám si může určit postup zpracování, tempo i formu (zda chce pracovat sám, ve dvojici, ve skupině).\n\nPři tvorbě týdenního plánu se předpokládá individuální přístup učitele k výuce a na individuální rozvoj každého žáka. Proto týdenní plán musí být sestaven tak, aby respektoval právě probírané učivo, používané pomůcky, všechny okolnosti práce v konkrétní třídě a škole.\n\nTýdenní plán umožní učiteli vnitřně diferencovat třídu prostřednictvím úkolů, které zohlední individuální učební předpoklady jednotlivých žáků. Může se věnovat více těm, kteří mají problémy s učivem či motivací. Žákovi je umožněno využít svého zájmu k soustředěné práci, stát se nezávislým na učiteli, využít nabídky spolupráce se spolužáky. Úkoly si může kontrolovat sám nebo ve spolupráci s ostatními.\n\nTýdenní plán obsahuje povinné úkoly, které jsou pro všechny závazné (vybrané z kmenového učiva), nabídkové úkoly, které se zpravidla vztahují k povinným úkolům – upevňují a rozšiřují základ, a dodatkové úkoly, které zohledňují zájmy a přání žáka – nemusejí být obsahově spojeny s povinnými nebo nabídkovými úkoly.\n\nJe důležité, aby práce žáka byla překontrolována bezprostředně po jejím dokončení, aby žák poznal chyby, kterých se dopustil a tyto chyby si mohl hned opravit. Kontrola může probíhat ve třech úrovních. Část úkolů si žák kontroluje sám, podle pravidel však nesmí opisovat výsledky. Není třeba bát se chyb (nejsou použity k hodnocení). Dále může kontrolu provést spolužák. Třetí možnost je, že kontrolu provede učitel, který se i touto cestou přesvědčuje o učebním vývoji každého žáka.\n\nNa konci týdne je vhodné zařadit diskusi v kruhu, kde se mohou žáci k týdennímu plánu vyjádřit. Zhodnotí, které úkoly a proč byly těžké, nudné, mohou dávat i návrhy k plánu pro dodatkové úkoly.\n\nNa konci týdne učitel rovněž prohlédne všechny týdenní plány a poznamená do nich své vyjádření (pochvala, připomínky apod.) Každý žák musí vědět, jak se mu úkoly týdenního plánu podařilo splnit, kde udělal chyby a čemu má v následujícím týdnu ještě věnovat pozornost.\n\nZejména na prvním stupni základní školy se upouští od kvantitativního hodnocení formou známek – to je nahrazeno kvalitativním širším slovním hodnocením. Jeho účelem je ocenit výkon žáka vzhledem k jeho schopnostem a předešlým výkonům. Důležité je kontrolovat plnění úkolů, které musí vést k odstranění případných chyb, nikoliv pouze k jejich registrování či využití pro hodnocení. Chyb je třeba v procesu učení žáky využít, ne je trestat. Slovní hodnocení má diagnostický charakter, kromě ocenění žáka, jeho kladů a záporů, musí navrhovat i další postup v učení.\n\n"}
{"id": "168206", "url": "https://cs.wikipedia.org/wiki?curid=168206", "title": "Jeseter", "text": "Jeseter\n\nJeseter (\"Acipenser\") je rod chrupavčitých ryb. Vyznačuje se protáhlým tělem pokrytým velkými kostěnými štítky, které se nacházejí v pěti podélných řadách – jedna na hřbetě, jedna na každém boku a dvě na břišní straně těla. Ocasní ploutev je značně nesouměrná, horní lalok je výrazně delší než spodní. Rypec je značně protáhlý a je opatřen čtyřmi vousky.\n\nJeseteři jsou poměrně starobylou skupinou ryb, jejich nejstarší zástupci se objevili již v období svrchní křídy (stupeň kampán, asi před 80 miliony let).\n\nMají až 520 chromozomů.\n\nRustěr je hybrid \"Acipenser ruthenus\" × \"Acipenser gueldenstaedtii\".\n\n\n"}
{"id": "168208", "url": "https://cs.wikipedia.org/wiki?curid=168208", "title": "Vítochov", "text": "Vítochov\n\nVítochov () je vesnice, část města Bystřice nad Pernštejnem, které leží v okrese Žďár nad Sázavou, v kraji Vysočina. Na počátku roku 2003 zde žilo 132 obyvatel.\n\nObec se poprvé připomíná pod jménem Dětochov (podle vladyky Dětochy) v roce 1297, kdy patřila Jimramovi z Kamene. V roce 1349 se novou majitelkou stala Klára, vdova po Štěpánovi z Pernštejna. Od roku 1358 patřil Vítochov pánům z Pernštejna.\n\nV letech 1960–1980 byl osadou obce Písečné a od roku 1980 částí města Bystřice nad Pernštejnem.\n\nV obci se nachází poutní hřbitovní kostel sv. Michaela, který byl postaven ve 13. století. Jako doba jeho vzniku je většinou uváděn rok 1238, podle P. V. Grmely je však tento závěr nesprávný (středověké falsum) a kostel byl postaven až koncem 13. stol. Raně gotický kamenný kostel s románskými prvky je obklopen hřbitovem, ohraničeným kamennou zdí, v jihovýchodním rohu je vysunutá márnice. Kostel jako filiální spadá do farnosti Bystřice n. P.\n\nPřímo u kostela je na palouku vysazena památná borovice, kterou osobně zasadil herec Luděk Munzar během natáčení televizního cyklu Paměť stromů.\n\nU kostela se natáčel videoklip jedné z písní Jiřího Pavlicy z alba \"O slunovratu\".\n\n\n"}
{"id": "168210", "url": "https://cs.wikipedia.org/wiki?curid=168210", "title": "Velká Morava (řeka)", "text": "Velká Morava (řeka)\n\nVelká Morava ( ) je řeka v Srbsku. Je pravým přítokem Dunaje. Je 185 km dlouhá (se Západní Moravou 487 km a s jejím přítokem Ibar 550 km). Povodí má rozlohu přibližně 37 444 km², z čehož je 1200 km² v Bulharsku. Spolu se svými zdrojnicemi a přítoky tvoří nejrozsáhlejší říční systém v Srbsku.\n\nVzniká soutokem Jižní a Západní Moravy v centrálním Srbsku, ve městě Stalać. Protéká úrodnou a hustě osídlenou Moravskou rovinou. Větví se na ramena a meandruje.\n\nNejvyšší vodnosti dosahuje na jaře. Průměrný průtok vody v ústí činí 255 m³/s.\n\nVyužívá se na zavlažování. Leží na ní města Varvarin, Paraćin.\n\n"}
{"id": "168218", "url": "https://cs.wikipedia.org/wiki?curid=168218", "title": "Okres Berat", "text": "Okres Berat\n"}
{"id": "168221", "url": "https://cs.wikipedia.org/wiki?curid=168221", "title": "Bitva u Sokolova", "text": "Bitva u Sokolova\n\nKoncem února 1943 po mohutných ofenzívách Rudé armády ve Velké vlastenecké válce došlo k zastavení jejího postupu. V prostoru ukrajinského Charkova neměli Sověti souvisle pokrytou frontu, čehož využili Němci a vrhli se do protiútoku. A právě zde se ve vesnici Sokolovo (v češtině vžitý ruský název, – Sokolove) poblíž Zmijeva odehrála bitva 1. čs. samostatného praporu s jednotkami wehrmachtu.\n\nVojáci 1. čs. samostatného praporu byli přepraveni z výcvikového tábora Buzuluk do železniční stanice Valujki, odkud vyrazili na 350kilometrový pochod do Charkova, protože dále již byly železnice zcela zničené. Pochodovalo se v noci, jelikož přes den hrozily nálety letadel Luftwaffe. Do právě osvobozeného Charkova se prapor dostal 1. března 1943. Zde si vojáci odpočinuli a 2. března po půlnoci vyrazili k dalšímu pochodu do prostoru Sokolova. Tam dostali svůj první bojový úkol – udržet postavení na linii nově budované obrany na řece Mža. Přístupy k Sokolovu bránil v první linii v osadě Taranovka sovětský 78. gardový střelecký pluk, který bojoval s obrovskou přesilou Němců. A tak se mohli čs. vojáci dobře připravit na blížící se útok a provádět opevňovací práce. Problémem bylo, že řeka Mža byla zamrzlá, a proto nebylo těžké, aby se přes ni dostaly německé tanky. Velitel praporu Ludvík Svoboda tedy rozhodl, že se jedna rota přesune před řeku Mžu, kde zaujme ve vesnici Sokolovo vysunuté obranné postavení. K tomuto úkolu se přihlásil velitel první roty, nadporučík Otakar Jaroš. Vesnice byla dobře opevněna, k posílení obrany byly Jarošovi přiděleny dva sovětské protitankové kanóny. Dalšími podpůrnými prostředky bylo těžké dělostřelectvo a raketomety, umístěné za řekou Mža, a deset sovětských tanků T-34, které sloužily jako záloha k protiútoku. Od 6. března čs. průzkumné oddíly několikrát narazily na Němce a při přestřelkách jich několik zastřelily. Byla to předzvěst rozhodujícího útoku.\n\nDne 8. března 1943 v 11.00 hod. německého času, tedy asi ve 13.00 hod času moskevského zahájily jednotky 1. praporu pluku tankových granátníků 4 a motocyklový oddíl 6 postup na Sokolovo. Silná obranná palba 1. čs. praporu ze Sokolova a severního břehu Mži však donutila útočníky zastavit útok a stáhnout se zpět. Intenzita obranné palby totiž předčila německé očekávání. Zde je rozpor v čase útoku, který české prameny uvádějí v 13.30 hod. a tvrzení, že se jednalo o průzkum bojem, při kterém měly tři tanky zůstat na bojišti jako léčka a pomocí dýmovnic předstírat zničení a zaměřit se na čs. protitankové zbraně. Na základě svědectví lze rozhodně vyloučit, že se jednalo pouze o průzkum bojem.\nO dvě hodiny později začal druhý útok. Němci již měli sokolovskou obranu rozkrytou a po přeskupení vojsk zaútočili z jiného směru, čímž se jim podařilo Čechoslováky zaskočit. 1. čs. samostatný polní prapor ztratil jedno ze dvou protitankových děl a těžký kulomet. Poté se rozhořel krutý boj, při kterém se však čs. vojáci nezalekli postupujících nepřátelských jednotek a snažili se je ničit protitankovými puškami a protitankovými granáty. Jelikož protitankové pušky neměly účinnost probít čelní pancíře německých obrněnců, stříleli do pásů nebo z boku a do prostoru motoru. Čs. vojáci odrazili několik útoků pěchoty, ale německá přesila byla veliká. Kolem páté hodiny odpolední vojáci zaujali kruhovou obranu kolem sokolovského kostela. Ludvík Svoboda se rozhodl, že vyšle do protiútoku sovětské tanky. Pod prvním z nich se při přejezdu přes řeku probořil led, takže v podpoře první roty nebylo možné pokračovat. Tato událost však byla dobrou zprávou pro bránící se československá a sovětská vojska – bylo jasné, že německá tanková vojska již nemohou z chodu překročit řeku, protože led rychle taje. Svoboda tedy kolem sedmé hodiny nařídil, aby se vojáci bojující v Sokolovu stáhli za řeku. V důsledku minometného ostřelování bylo přerušeno telefonní vedení, byla zničena i radiostanice. Rozkaz k ústupu se tak do Sokolova nedostal. Stejně tak se tam nepodařilo proniknout spojkám, které byly německými vojáky zlikvidovány. A tak u sokolovského kostela pokračoval hrdinný boj, ve kterém čs. vojáci dokazovali své kvality i svoji statečnost. Padl nadporučík Otakar Jaroš, který dostal zásah v okamžiku, kdy se chystal hodit na německý obrněnec protitankový granát, nebo zástupce velitele obrany Sokolova nadporučík Jaroslav Lohrer-Lom. Další teorie o Jarošově smrti hovoří o tom, že byl zraněný a přejel ho německý transportér.\n\nPo setmění prudké boje ustaly, ústup čs. vojáků ze Sokolova probíhal celou noc. Čechoslováci tak splnili svůj bojový úkol, který zněl: nepustit Němce přes řeku Mžu. Němci však v bojových rozkazech měli za cíl pouze dobýt Sokolovo, další postup neměli v plánu, dokud nebyla dobyta jižněji položená Taranovka.\n\nBoje ještě pokračovaly 9. března, kdy dvě čs. roty podnikly protiútok na Sokolovo, při němž Němci utrpěli další ztráty. Dne 11. března zachytili čs. radisté německou zprávu, díky které byl odhalen německý protiútok. Sovětské dělostřelectvo zahájilo do místa soustředění Němců palbu a útočící jednotky rozprášilo. Po prolomení obranných pozic jižně pod Charkovem hrozilo 1. čs. samostatnému praporu obklíčení, a tak se vydal na taktický ústup. Tragicky skončil osud čs. zraněných a zajatých vojáků. Čeští vojáci totiž věděli, že jako občané protektorátu mohou být za údajnou „vlastizradu“ popraveni, a tak se do zajetí dostávali v drtivé většině jen z důvodu zranění či bezvědomí. Těžce ranění Čechoslováci, kteří byli hospitalizováni v nemocnici v Charkově, byli po obsazení města Němci 14. března 1943 nemilosrdně postříleni. Z dvaceti zajatých jich pět Němci odvezli do protektorátu k propagandistickým účelům, poté byli patrně totálně nasazeni v Říši, jeden z nich byl po válce internován v sovětském pracovním táboře, gulagu.\n\nV komunistickém Československu byla bitva využívána jako propagandistický nástroj. Probíhaly její velkolepé oslavy, přičemž se jednalo o komunistickou propagandu „věčného“ a nerozborného přátelství Československa se Sovětským svazem; na konkrétní hrdiny však bylo zapomínáno. Pouze jeden z nich, Otakar Jaroš, který byl in memoriam povýšen na kapitána a jako první cizinec posmrtně vyznamenán titulem „Hrdina Sovětského svazu\", byl naopak zcela neoprávněně označován „mladý komunista“, i když tento prvorepublikový důstojník neměl s komunisty nic společného.\n\nNázory účastníků bitvy, které by narušily propagandistický obraz o bitvě, mohly být v Česku publikovány až po pádu komunismu. Artur Alter se vyjádřil takto: \"„V průběhu tří dnů padlo a bylo zraněno na 500 vojáků, většinou židovských. Plukovník Svoboda nás tehdy použil jako strategických pokusných králíků v boji proti Němcům.“\" Ještě tvrději se vyjádřil Karel Hahn: \"„Považuji bitvu za velký debakl. Bylo to velmi neodpovědné, poslat lidi s obyčejnými puškami proti německým tankům a motorizovaným vojskům. Ruská podpora pozůstávala jen z několika děl, ale Rusové byli první, kteří z boje utekli. Morálku a celistvost naší jednotky udržoval více kapitán Lomský než Svoboda. To, co se o tom všem potom oficiálně psalo, to už byly vykonstruované legendy, kterých bylo třeba z propagačních důvodů.“\n\nNavzdory zpochybňování některých událostí či bagatelizování této historické bitvy se historikové na základě historických dokumentů ztotožňují s jejím oficiálním výkladem a Armáda České republiky se k odkazu této bitvy hrdě hlásí.\n\nNa památku těchto událostí se \" \"Po vzoru sokolovských hrdinů za další budovatelské úspěchy, za světový mír \"\" konaly pravidelné místní, okresní, krajské a celostátní SOKOLOVSKÉ ZÁVODY BRANNÉ ZDATNOSTI – SZBZ. Tyto sportovně výchovné závody vedené v \"\"Tradici našich hrdinů od Sokolova\"\" zpočátku organizovaly sokolské obce až do jejich rozpuštění v roce 1956. Od tohoto roku byly organizovány národním sportovním svazem tzv. Svazarmem – (svazem pro spolupráci s armádou) – konkrétně ústředním výborem v Praze. Tyto závody jednotlivců a tříčlenných hlídek od 15 let probíhaly často ve sněhu první víkend v březnu a celostátních přeborů se zúčastňovala i zahraniční družstva.\n\nPo válce, a zejména v letech výročí bitvy, byly na řadě míst v Československu pojmenovány ulice na památku bitvy u Sokolova. Některé z nich sice byly po listopadu 1989 z politických důvodů přejmenovány, přesto se ulice \"Sokolovská\" stále vyskytuje ve zhruba třech desítkách českých a desítce slovenských měst.\n\nJiž v roce 1948 bylo u příležitosti 5. výročí bitvy přejmenováno město Falknov na Sokolov. Tento název je používán dodnes.\n\nNová stanice pražského metra, dokončená v roce 1974 mezi ulicí \"Sokolovská\" a autobusovým nádražím na Florenci, byla pojmenována \"Sokolovská\" a vyzdobena mozaikou zobrazující bitvu u Sokolova (stanice byla přejmenována v roce 1990).\nV roce 1974 režisér Otakar Vávra natočil dvojdílný film \"Sokolovo\", který je také silně poplatný době svého vzniku.\n\nPro děti téma bitvy u Sokolova zpracoval z retrospektivy Miroslav Ivanov v příběhu \"Kluci od Uralu\" (kniha \"Všude čeká dobrodružství\", Albatros : Praha, 1975).\n\nV letech 2008 a 2013 se při příležitosti 65. a 70. výročí uskutečnila rekonstrukce bitvy u Sokolova. Osobně se jí zúčastnili i veteráni, kteří zde osobně bojovali, například plukovnice v.v. Marie Ljalková či generál Alexander Beer.\n\n\n\n"}
{"id": "168223", "url": "https://cs.wikipedia.org/wiki?curid=168223", "title": "Okres Mat", "text": "Okres Mat\n\nMat (albánsky: \"Rrethi i Matit\") je okres v Albánii v kraji Dibër. Má 62 000 obyvatel (2004 odhad) a rozlohu 1 028 km². Nachází se v centrální části země a jeho hlavním městem je Burrel. Další města v tomto kraji jsou Klos, Krastë a Ulzë.\n\nVládnoucím rodem v tomto regionu byli Zoguové, nejznámějším příslušníkem rodu byl král Zog I.\n"}
{"id": "168227", "url": "https://cs.wikipedia.org/wiki?curid=168227", "title": "Sergej Koroljov", "text": "Sergej Koroljov\n\nSergej Pavlovič Koroljov (; ); , Žytomyr, Ruské impérium, dnes Ukrajina – 14. ledna 1966, Moskva) byl tvůrcem sovětského raketového programu v civilní i vojenské oblasti. Zasloužil se jak o vybudování arzenálu strategických raket, tak o první výrazné úspěchy při dobývání kosmu.\n\nNarodil se v tehdy mnohonárodnostním městě Žytomyr asi 120 km od Kyjeva (tehdy součást carského Ruska, dnes Ukrajiny). Jeho otec, Pavel Jakovlevič Koroljov, byl z běloruského města Mogilev; matka, Maria Nikolajevna Koroljova (Moskalenko/Bulanina), byla dcerou bohatého obchodníka z města Nižyn. V Žytomyru žil s rodiči do svých 9 let až do doby úmrtí otce, pak se spolu s matkou a otčímem odstěhoval do přístavní Oděsy. Na tamní letecké základně jako kluk vypomáhal pilotům hydroplánů a za odměnu jej občas svezli. Stavba a studium kluzáků se stala jeho velikou zálibou, v 17 letech dokázal sám první kluzák sestrojit.\n\nPo základní škole se vyučil zedníkem – pokrývačem. V září 1924 začal se studiem letectví na Polytechnickém institutu v Kyjevě, odtud přešel na Fakultu mechaniky Baumanovy vysoké školy technické v Moskvě a zároveň pracoval v tamním leteckém průmyslu. V únoru 1931 byl promován na leteckého inženýra.\n\nV letech 1931–1933 byl spoluzakladatelem (spolu s Fridrichem Arturovičem Canderem a vedoucím moskevské skupiny GIRD, která se zaměřila na výzkum reaktivního pohybu. Roku 1933 byl GIRD sloučen s leningradskou skupinou GDL, která byla zaměřena na výzkum dynamiky plynů. Z těchto dvou skupin byl vytvořen Reaktivní výzkumný ústav, kde se stal Koroljov jedním z vedoucích pracovníků. I když byl vyškolený jako letecký konstruktér, jeho nejsilnější stránkou byly organizační schopnosti a schopnost strategicky plánovat.\n\nV roce 1938 se stal obětí stalinských čistek a byl odsouzen na 10 let v gulagu. Roku 1939 byl odeslán na Sibiř. V oblasti Kolymy více než půl roku dobýval zlato a zde si zničil zdraví. Na začátku března 1940 byl odvezen do speciálního vězení pro odborníky v Moskvě. Pracoval pod dohledem v konstrukční kanceláři CKB-29, kde pod vedením Andreje Tupoleva vyvíjel bombardér Tu-2. V roce 1942 jej jako vězně převezli do Kazaně do kanceláře OKB-16 vedené Valentinem Gluškem. Zde se podílel mj. na vývoji malých raketových motorů. V roce 1944 byl podmínečně propuštěn spolu s řadou dalších inženýrů. Přesto zde zůstal ještě rok. V roce 1945 byl v uniformě podplukovníka vyslán do východního Německa, aby tam spolu s dalšími kolegy zkoumal nalezené německé rakety.\n\nV únoru 1947 byl jmenován hlavním konstruktérem dálkových raket, využil poznatky získané z ukořistěných německých raket a začal konstruovat nové.\nJeho zásluhou byla vyrobena první mezikontinentální raketa na světě – R-7.\n\nV letech 1950 až 1960, v období vesmírných závodů mezi USA a SSSR, byl vedoucím konstruktérem sovětského raketového výzkumu. Na rozdíl od svého amerického protějšku, Wernhera von Brauna, byla jeho klíčová úloha v sovětském vesmírném programu přísně tajena až do jeho smrti v roce 1966, ke které přispěly zdravotní následky z jeho věznění. V období práce na vesmírných projektech byl znám jen pod označením „hlavní konstruktér“. Pod jeho dohledem bylo dosaženo raných úspěchů vesmírných programů Sputnik, Vostok a Voschod.\n\nStal se akademikem v Akademii věd SSSR.\nPod jeho vedením začal Sovětský svaz v rámci vesmírných závodů s USA pracovat na pilotovaném letu k Měsíci. Ten se však už v SSSR neuskutečnil.\n\nV roce 1966 Koroljov nečekaně zemřel na rakovinu při chirurgickém zákroku. Urna s jeho popelem byla uložena u kremelské zdi na Rudém náměstí v Moskvě.\n\nJeště za doby trvání SSSR byl dvakrát vyznamenán titulem Hrdina socialistické práce, stal se laureátem Leninovy ceny..\n\nV roce 1996 bylo jako pocta slavnému konstruktérovi přejmenováno město Kaliningrad (původně \"Podlipky\") v Moskevské oblasti na město Koroljov.\n\nV jeho rodném městě dnes funguje museum kosmonautiky s jeho jménem a proti museu je zrenovovaný rodný dům Koroljova.\n\n\n"}
{"id": "168237", "url": "https://cs.wikipedia.org/wiki?curid=168237", "title": "Sekvenční obvod", "text": "Sekvenční obvod\n\nSekvenční logický obvod je typ logického obvodu, jehož výstup nezávisí pouze na okamžité hodnotě vstupních signálů, ale také na posloupnosti minulých vstupů, vstupní historii. Tím se liší od \"kombinačních obvodů\", jejichž výstup závisí pouze na okamžitých kombinacích vstupních proměnných. To znamená, že sekvenční obvody jsou schopny uchovávat \"stav\" (obsahují \"paměť\"), zatímco kombinační obvody ne.\n\nSekvenční obvod se skládá ze dvou částí – \"kombinační\" a \"paměťové\". Abychom mohli určit hodnotu výstupní proměnné, je potřeba u sekvenčních obvodů sledovat kromě vstupních proměnných ještě i jeho vnitřní proměnné – vnitřní stav. Jsou to proměnné, které jsou uchovány v paměťových členech.\nExistence vnitřních proměnných způsobuje, že stejné hodnoty vstupních proměnných přivedené na vstup obvodu, nevyvolávají vždy stejnou odezvu na výstupu obvodu.\n\nExistují dva přístupy k návrhu sekvenčních obvodů:\n\nSekvenční obvody dělíme na \"synchronní\" a \"asynchronní\":\n\nPodle reakce na hodinový signál ještě \"synchronní\" sekvenční obvody dělíme na \"úrovňové\" a \"hranové\":\n\nPaměťová část sekvenčního obvodu je tvořena kombinačním obvodem, ve kterém byla zavedena zpětná vazba. Tomuto zapojení říkáme bistabilní klopný obvod. Jeho úkolem je převzít informaci přivedenou na vstup obvodu a uchovat tuto hodnotu, i když vstupní informace již zmizí.\n\n\n\n"}
{"id": "168291", "url": "https://cs.wikipedia.org/wiki?curid=168291", "title": "Bebenhausen", "text": "Bebenhausen\n\nBebenhausen je vesnice v Bádensku-Württembersku. Nachází se 3 km severně od města Tübingen uprostřed státní přírodní rezervace Schönbuch. Leží na 464. silnici spojující Böblingen a Tübingen. Byla založena roku 1183 falckrabětem Rudolfem z Tübingenu. Vesnice je známá především svým klášterem (něm. \"Kloster Bebenhausen\") a přilehlým zámkem.\n\nV roce 1823 se stala samosprávnou vesnicí. Žil zde král Vilém II. Württemberský až do své smrti roku 1921 společně se svou manželkou, vévodkyní Charlottou zu Schaumburg-Lippe, která zemřela roku 1947. V letech 1947 - 1952 byla správním sídlem Württemberska - Hohenzollernska, tedy do doby, než vznikla spolková země Bádensko-Württembersko. Roku 1974 se stala součástí města Tübingen.\n\n"}
{"id": "168292", "url": "https://cs.wikipedia.org/wiki?curid=168292", "title": "Ingwë", "text": "Ingwë\n\nIngwë je postava z knížky J.R.R. Tolkiena – \"Silmarillion\". Ingwë, velekrál elfů, vedl elfy z rodu Vanyar do Valinoru. Sedí dosud u Manwëho nohou na Taniquetilu.\n\nV quenijštině jeho jméno znamená „první, vůdce“.\n\n"}
{"id": "168318", "url": "https://cs.wikipedia.org/wiki?curid=168318", "title": "Gothic II: The Night of the Raven", "text": "Gothic II: The Night of the Raven\n\nGothic II: The Night Of The Raven je oficiální datadisk k RPG hře Gothic 2 od společnosti Piranha Bytes. Poprvé byla vydána v Německu 22. srpna 2003 a v Severní Americe 2. listopadu 2005. Distribuují ji společnosti JoWood a Aspyr.\n\nDatadisk nepřináší mnoho významných změn v gameplayi. Nicméně, největší změna je, v už tak dost vysoké, obtížnosti, kde vývojáři přebalancovali celou hru na těžší. To se stalo hned potom, co o to požádala hráčská komunita.\n\nToto zvýšení obtížnosti zahrnuje přidání několik silných zvířat, zmenšení počtu lektvarů a speciálních rostlin ve hře. Také zvýšení atributů je „dražší“ a také jsou zmenšeny účinky trvalých lektvarů.\n\nRozšíření přidává také do hry několik nových dovedností a speciálních předmětů. Hráč se teď může naučit jazyk prastarých, kteří dříve obývali město Jharkendar. Toto umění jazyku dává hráči možnost číst tzv. kamenné tabule. Ty můžou být nově nalezeny skrz celý ostrov a můžou zvýšit hrdinovi atributy.\n\nNight of the Raven také obsahuje nové umění akrobacie. Toto umění je naučeno, jakmile hráč dosáhne 90 bodů v obratnosti a nemůže být naučeno jinak. Akrobacie se ale neobjevuje v Gothicu 2.\n\nNepříliš viditelnou změnou je přidání několika postav. Tyto postavy byli umístěny na místa, kde hráčům očividně chyběla a doslova „dovysvětlovaly“ některé události (přepadení...).\n\nZákladní příběh je stejný jako u Gothicu 2, ovšem Xardas hrdinovi poví o novém neznámém nebezpečí na severovýchodě Khorinidu, kterému by se měl postavit. Při cestě do města potká svého starého známého z Kolonie Cavalorna, který mu řekne o Kruhu vody a poté, co mu hrdina pomůže se zabitím banditů, mu dá dopis pro mága Vody Vatrase. Také potká u brány města piráta Grega, kterému může pomoct dostat se do města.\n\nPo předání dopisu udělí hrdinovi Vatras zkoušky, aby byl přijat do Kruhu Vody. Když je splní (přidání se do jedné z významných gild a objasnit záhadu mizení lidí z Khorinisu), je vyslán do ruin, kde se ukrývají mágové Vody, aby předal část ornamentu.\n\nPotká tam hlavu vodních mágů, Saturase, který z něho není zrovna nadšený poté, co hrdina v prvním dílu hry vysál moc z jejich rudné haldy. Ale pošle ho za jiným mágem, který mu dá úkol najít zbytek ornamentu. Když je hrdina najde, mágové otevřou portál do Jharkendaru.\n\nObjeví se v ruinách a u východu z nich potká mágy Vody, od kterých dostane úkol: infiltrovat bandity. K tomu musí získat brnění banditů, které mají piráti. Jde za pirátem Alligatorem Jackem, se kterým po lovu vejde do tábora pirátů. V táboře se pokusí získat zbroj banditů, kterou má kapitán v chatrči. Při vykrádání chatrče přijde kapitán Greg, který ho pošle zabít břitvy do kaňonu. Poté získá zbroj.\n\nZjistí, že důvod, proč jsou bandité v bažinách, je zlatý důl, ve kterém pracují unesení lidé z Khorinisu. Snaží se dostat dovnitř, ale šéf vnějšího tábora Franco ho pošle pro něj vykonávat práci, za kterou dostane propustku do dolu. Splní vše, co po něm Franco chce, ale stejně ho dovnitř nepustí. Hrdina ho tedy zabije, stane se šéfem vnějšího tábora a pustí se do dál do tábora.\n\nOdchytí si ho Senyan, který mu dá úkol najít toho, který se pokusil o vraždu šéfa středního tábora Estebana. Po objevení viníka, jeho známého z Kolonie Fiska, společně s Fiskem zabije Estebana. Hrdina pak konečně může do dolu.\n\nZabije důlní červy v dole a tímto činem vzbudí pozornost Bloodwyna, zástupce velitele banditů. Bloodwyn pozná, že to je zrádce z Kolonie a pokusí se ho zabít. Hrdina se poté díky jeho useklé hlavě dostane do Adanosova chrámu, kde sídlí Raven, velitel banditů, jehož má zabít. Uvidí ho, jak otevírá bránu do vnitra chrámu, ale nestihne se tam dostat.\n\nMágové Vody mu řeknou, že se snaží získat mocnou zbraň, Beliarův Dráp, a k otevření dveří použil sílu ducha Rhadamese, hrdina tedy musí použít sílu jiného ducha. Probudí tedy ducha Quarhodona, odpoví mu na otázky a ten mu dá návod k otevření chrámu. Hrdina dojde do chrámu a zabije Ravena, unesení lidé se pak mohou vrátit.\n\nTento příběh se odehrává paralelně s příběhem Gothicu 2 a vzájemně nejsou příliš propojené. Ve hře hráč nemůže postoupit do 3. kapitoly před dokončením úkolů z Jharkendaru.\n\nPříběh v \"Gothicu 2: The Night of The Raven\" se odehrává na poloostrově Jharkendar. Tento poloostrov na severovýchodě Khorinisu byl dlouhou dobu skryt kvůli tomu, že cesta k němu je velice obtížná a vědí o ní jen piráti. Ekosystém Jharkendaru je tvořen třemi typy krajiny: bažinou na východě, pohořím na jihu a kaňonem na severozápadě. Velká část bažiny je zavodněna, zbytek je porostlý vysokou trávou, keři a nízkými stromy. Pohoří je pokryté travami a občas je tam vysoký strom či kapradiny. Kaňon je pokryt pouští, ve které se nachází malé jezírka, u kterých něco roste.\n\nFauna Jharkendaru zahrnuje krysy, bažinné trubce, močálové žraloky, golemy, mrchožrouty, břitovce a kousavce, gobliny a jiné tvory. Po celém Jharkendaru jsou rozmístěny ruiny staveb prastaré civilizace.\n\nNa Jarkhendaru bydlí kromě mágů Vody dvě skupiny obyvatel, a to bandité a piráti. Mágové Vody se nachází u vchodového portálu před 5 dalšími portály, které slouží k rychlému přesouvání hráče po ostrově. Piráti se nacházejí na západě a bandité na severovýchodě, v bažinách.\n\nPortály mohou být aktivovány uložením ohniskového kamene na pedestal, který se nachází nedaleko portálu. Tyto portály vedou na následující místa: Vchodový portál v chrámu, Kaňon na severozápadě, Pohoří na jihu, Bažiny na východě a k banditům v bažinách na severovýchodě.\n\n\n"}
{"id": "168331", "url": "https://cs.wikipedia.org/wiki?curid=168331", "title": "Robert Bosch GmbH", "text": "Robert Bosch GmbH\n\nRobert Bosch GmbH je německá společnost, založená v roce 1886 Robertem Boschem.\n\nSídlem celosvětové skupiny s 374 778 zaměstnanci (stav k 31. prosinci 2015) je město Gerlingen, severozápadně od Stuttgartu. Logem firmy je stylizovaná kotva elektromotoru. Skupina Bosch v současnosti zahrnuje asi 280 vedlejších firem, z toho 230 jich má své sídlo jinde než v Německu. Se základním jměním přibližně 1,2 miliard Euro je skupina Robert Bosch GmbH v současnosti největší firmou s právní formou GmbH. V Německu má skupina 80 výrobních míst a 132 000 pracovníků (stav k 1. lednu 2015, v roce 2008 to bylo 112 300 zaměstnanců).\n\nDodávají díly a zařízení pro automobilový průmysl, domácí spotřebiče a elektrické nářadí. Věnují se i průmyslové technologii balení, výrobě pro stavebnictví a průmysl i zabezpečovací technice. V roce 2005, dosáhl obrat firem skupiny 41,5 miliardy Euro, v roce 2015 již 70 607 miliard €. Významnou roli hraje výzkum a vývoj nových technologií (v roce 2005 na vývoj firma věnovala 3,1 miliardy euro).\n\nV roce 2004 byla Robert Bosch GmbH sedmnáctou společností v žebříčku \"Top 20 Patent Winners\" v USA s 907 novými patenty. Bosch si za svou dlouholetou existenci získal renomé společnosti vyrábějící produkty nejvyšší kvality, s cenou sice mírně převyšující konkurenční, ale s výrobky s maximálními výkony a životností.\n\nStruktura firmy Robert Bosch GmbH, zahrnující plně podřízené pobočky (například \"Robert Bosch Corp.\" v severní Americe, je neobvyklá jak svou velikostí, tak i tím že se jedná o soukromou společnost, ve které je většina akcií ve vlastnictví neziskové nadace.\nVětšina produkovaného zisku je tak kapitalizována v zájmu budoucího trvalého rozvoje a růstu a výnosy z akcií pro akcionáře jsou věnovány na humanitární účely.\n„Nadace Roberta Bosche“ (\"Robert Bosch Stiftung\") drží 92 % akcií společnosti, ale nemá žádné hlasovací právo. „Robert Bosch Industrietreuhand KG“ (\"Průmyslový svaz Robert Bosch\"), komanditní společnost bývalých členů managementu a dalších významných průmyslníků (například \"Jürgen Hambrecht\", předseda představenstva firmy \"BASF\", nebo \"Hans Peter Stihl\", ) má 93 % procent hlasů, ale téměř žádné akcie. Zbývající podíl hlasů je v držení potomků zakladatele společnosti, Roberta Bosche. Dozorčí rada má dvacet členů.\n\nNapříklad v roce 2004 činil čistý zisk společnosti 2,1 miliardy dolarů, ale jen 78 miliónů připadlo jako dividendy akcionářům (72 nadaci a 6 rodině Bosch). Zbylých 96 procent zisku bylo zpětně investováno do rozvoje společnosti. Do oblasti vývoje v hlavním oboru – automobilovém průmyslu společnost investuje devět procent zisku; dvojnásobně víc než je v oboru obvyklé.\n\nDle údajů zveřejněných v roce 2004 v časopise Manager-Magazin je jmění rodiny Bosch odhadováno na 3,1 mld. EUR. Tímto se rodina zakladatele společnosti řadí na 23. místo nejbohatších německých rodin.\n\nVýznamnými manažery této společnosti byli Hans Lutz Merkle (výkonný ředitel od roku 1963 do roku 1984) a Hermann Scholl (výkonný ředitel od roku 1993 do roku 2001, který se stal v roce 2003 předsedou Robert Bosch Industrietreuhand KG).\n\nBosch v roce 2015 zaměstnával v 50 zemích světa 375 000 lidí. V Německu má skupina 80 výrobních závodů a téměř 132 000 zaměstnanců (2015). V severní Americe je to 23 000, (17 000 v USA, 5500 v Mexiku a 590 v Kanadě). Výzkumné centrum skupiny se nachází v kalifornském Palo Alto při Univerzitě ve Stanfordu. Další čtyři výrobní závody se nacházejí v Mexiku a v Brazílii.\n\nPlně podřízené pobočky jsou v těchto státech:\n\n\na další země. \n\nRobert Bosch pro zapalování zážehových motorů použil magneto a vyvinul tak první spolehlivý systém zapalování. Dalším významným vynálezem byl o mnoho let později systém ABS. Později se Bosch stal vedoucím výrobcem technologií systémů pro kontrolu trakce a stability TCS a ESP. Zabývá se i výrobou elektrické výbavy vozidel jako jsou zamykání, ovládání oken, dveří a sedadel, i senzory pro palivová čerpadla a kompletní čerpadla a vstřikovací jednotky.\nBosch je ale také dodavatelem zapalovacích svíček, stěračů, větráků chladičů a dalších technologicky méně náročných dílů.\n\nV roce 2004 se skupina Bosch poprvé stala subdodavatelem automobilového průmyslu s největším obratem na světě. V roce 2005 dosáhl Bosch v segmentu automobilového průmyslu (jako největší oblasti svého podnikání) obratu 26 miliard EUR, což představovalo 61,9 % celkového obratu této společnosti v roce 2005. Segment automobilového průmyslu je dále rozčleněn do jednotlivých obchodních oblastí (divizí):\n\nBosch byl dlouhou dobu největším celosvětovým dodavatelem automobilového průmyslu v oblastech elektroniky a mechatroniky. V roce 2012 celkově klesl na třetí místo za firmami Denso a Continental Automotive. V roce 2015 se firma vrátila na první místo. Výroba pro automobilový průmysl v roce 2015 tvořila 59 % celkového obratu skupiny Bosch.\n\nPobočka \"Bosch Rexroth AG\" je dodavatelem technologií a vybavení pro průmysl. Tato divize dodává technologické vybavení továren pro řízení, kontrolu i přepravu.\n\nV tomto oboru tvoří jádro automatizace provozů a hydraulické pohony.\nDivize balicích technologií zahrnuje plánování, design, výrobu a instalaci balicích linek pro výrobce potravinářského zboží. V tomto oboru je Bosch také největším dodavatelem.\n\nDivize domácích spotřebičů a elektrického nářadí se na celkovém obratu podílí téměř 24 procenty (2005).\nBosch se v oblasti domácích elektrických spotřebičů spojil s firmou Siemens. Společnosti vytvořily společný podnik (joint venture) \"BSH Bosch und Siemens Hausgeräte GmbH\" (každá s podílem 50 %) jenž je celosvětově třetím největším výrobcem v tomto segmentu. \"BSH\" je v Německu a západní Evropě vedoucím výrobcem na trhu. Portfólio značek zahrnuje hlavní \"Bosch\" a \"Siemens\", menší \"Gaggenau\", \"Neff\", \"Thermador\", \"Constructa\", a \"ufesa\" a šest dalších regionálních značek. Bosch také pod značkou Blaupunkt dodává systémy zabezpečení domácností, kanceláří a automobilů a autorádia. Divize Junkers se zabývá výrobou ohřívačů vody a topných spotřebičů a i v této oblasti tak Bosch patří k největším výrobcům v Evropě.\n\nV oblasti elektrického nářadí Bosch vyrábí pod svou vlastní značkou a převzal i původní firmy jako například \"Skil\" a \"Dremel\". Produkci tvoří nářadí a stroje pro průmysl a stavebnictví, vysokofrekvenční nářadí i nářadí pro kutily a zahradní techniku (britská firma \"Atco-Qualcast\").\n\nVyrábí i širokou škálu příslušenství k elektronářadí, jako například vrtáky, vrtací korunky (německá společnost \"Hawera\"), pilové listy (švýcarská firma \"Scintilla\"), diamantové kotouče a brusivo. I v této oblasti společnost vyvíjí nová řešení, v roce 1970 to byl systém SDS Max, v roce 1975 SDS Plus. V roce 2003 se divize \"Elektrické nářadí\" stala prvním výrobcem akumulátorových šroubováků s technologií \"Li-Ion\" (aku šroubovák IXO). IXO se stal v roce 2004 nejprodávanějším modelem nářadí v Evropě. Od této doby technologií Li-Ion vybavuje všechny druhy akumulátorového nářadí. Začátkem roku 2007 uvedla firma na trh i zahradní sekačky s články Li-Ion.\n\n\n\n"}
{"id": "168358", "url": "https://cs.wikipedia.org/wiki?curid=168358", "title": "Fingolfin", "text": "Fingolfin\n\nFingolfin (4690 Roku Stromů – 455 Prvního věku Slunce) je fiktivní postava ze světa J.R.R. Tokliena. Je to elf vystupující v knize Silmarillion. Byl druhým synem Finwëho a starší ze dvou Fëanorových nevlastních bratrů. Po útěku Noldor zpět do Středozemě, se stal jejich velekrálem a vládl svému lidu v Hitlumu. Byl zabit Temným pánem Morgothem v boji muže proti muži. Je označován jako nejhrdější a nejstatečnější z elfů.\n\nFingolfin zdědil po svém otci tmavé vlasy. Byl velice hrdý a statečný. Je označován za jednoho z nejlepších bojovníků všech dob.\n\nFinwë po smrti své první ženy Míriel, se kterou měl syna Fëanora, posmutněl. Znovu ho udělala šťastnou až láska se sličnou Indis, která pocházela z Vanyar. S ní měl syny Fingolfina a Finarfina. Fëanor však příliš nemiloval Indis ani její syny, což později vedlo k roztržce mezi Noldor. Za manželku si Fingolfin vzal Anairë, s níž měl tři syny, Fingona, Turgona, Argona a dceru Aredhel.\n\nPo propuštění Melkora zasel Temný pán mezi Noldorský lid neklid. Fingolfin byl svým nevlastním bratrem Fëanorem obviňován, že se jej snaží předběhnout u jejich otce. Poté, co se Melkor zmocnil Silmarilů, byl Fingolfin činy svého lidu také stržen do Sudby Noldor a ač nerad, musel opustit Aman. V pustině Araman byl Fingolfin zrazen Fëanorem, který se svým lidem odplul na ukradených lodích Teleri a nechal početnější Fingolfinův a Finarfinův lid bez pomoci. Fingolfin poté v čele svého lidu podniknul jedno z nejstatečnějších rozhodnutí a odvážil se přejít do Středozemě přes ledovou úžinu Helcaraxë. Na strastiplné cestě zemřelo mnoho elfů a ti, kteří přežili, poté příliš nemilovali Fëanora, ani jeho syny. Fingolfin dosáhl Středozemě krátce po konci Dagor-nuin-Giliath a se svým lidem se ihned zapojil do války s Morgothem.\n\nZa velekrále Noldor, kteří uprchli z Valinoru, byl Fingolfin zvolen krátce po smrti svého nevlastního bratra Fëanora v roce 1497, když se práva na tento titul vzdal nejstarší z Fëanorových synů Maedhros. Fingolfin se se svým lidem usadil u severního konce jezera Mithrim v chladné zemi Hitlum, kterou bránil proti Morgothovým útokům. V roce 20 P. v. svolal k Ivrninským tůním hostinu Mereth Aderthad, které se zúčastnili mnozí nejpřednější elfové Beleriandu. Roku 60 velel Fingolfin v Dagor Aglareb, kde byl Temný pán na hlavu poražen. Noldor poté sevřeli Morgothovu pevnost Angband tak těsně, že následující období bylo známo jako Obležení Angbandu.\n\nKdyž však v roce 455 Bitvou náhlého plamene Morgoth znovu udeřil, překvapil své nepřátele a Noldor byli krutě poraženi. Fingolfin, který se mylně domníval, že naděje je ztracena a že Temný pán nadobro zvítězil, vzal svůj meč Ringil, nasednul na svého koně Rochallora a sám se rozjel vstříc Thangorodrim. Žádný skřet se mu neodvážil postavit a tak Fingolfin zabušil na bránu Angbandu a vyzval samotného Temného pána Morgotha na souboj. Morgoth výzvu vyslyšel nerad. V souboji byl Temný pán sedmkrát raněn, nakonec však Fingolfina přemohl a zabil. Z posledních sil vrazil velekrál Noldor do Morgothovi nohy svůj meč a Temný pán od té doby kulhal. Fingolfinovo tělo zachránil před Morgothovým vztekem pán orlů Thorondor, který jej odnesl do Gondolinu, kde byl Fingolfin svým synem Turgonem pohřben.\n\n"}
{"id": "168359", "url": "https://cs.wikipedia.org/wiki?curid=168359", "title": "Finarfin", "text": "Finarfin\n\nFinarfin je fiktivní postava z Tolkienovy knihy \"Silmarillion\". Jedná se o noldorského elfa, třetího a nejmladšího Finwëho syna, nevlastního bratra Fëanora a bratra Fingolfina. Ze všech tří bratrů se nejméně proslavil v dějinách Středozemě, protože se odmítl podílet na Vzpouře Noldor a po odchodu většiny z nich zůstal se svým lidem v Amanu.\n\nNejmladší Finwëho syn Finarfin je popisován jako nejsličnější, nejmírnější a srdcem nejmoudřejší ze všech tří bratrů. Po matce Indis, která pocházela z rodu Vanyar, zdědil on i jeho potomci zlaté vlasy, což bylo mezi Noldor výjimečné.\n\nFinarfin se narodil ve Valinoru v městě Tirion velekráli Noldor Finwëmu a jeho druhé manželce Indis. Finwëho nejstarší syn Fëanor však nemiloval své dva nevlastní bratry, což působilo v noldorském lidu neklid. Za manželku si Finarfin vzal Eärwen, dceru Olwëho, což posílilo vazbu mezi Noldor a Teleri. Z manželství s Eärwen se narodila jeho dcera Galadriel a synové Finrod, Angrod a Aegnor.\n\nPropuštěný Melkor zasel mezi lidem Noldor mnoho lží a podařilo se mu také poštvat vznětlivého Fëanora proti nevlastním bratrům. Poté, co Melkor usmrtil Finwëho a uprchnul z Amanu se Silmarily, vyzýval Fëanor Noldor k jeho okamžitému pronásledování. Finarfin tehdy mluvil proti svému bratrovi a varoval elfy před unáhleným rozhodnutím. Nakonec však Fëanorova plamenná řeč přesvědčila většinu Finwëho lidu k odchodu z Valinoru. Finarfin opouštěl Tirion krajně nerad. On ani nikdo z jeho lidu se nezapojil do tragického Zabíjení rodných, ke kterému došlo v přístavu Alqualondë. Fëanorův lid a horlivá část z Fingolfinova voje tehdy napadla příbuzné Finarfinovy ženy Eärwen a násilím se zmocnila lodí Teleri. Tímto činem na sebe však Noldor přivolali hněv Valar a Mandosovu kletbu. Zarmoucený Finarfin se po Mandosových slovech obrátil a s částí svých příbuzných se vrátil do Tirionu. Tam získal odpuštění Valar a byl ustanoven vládcem zbytku Noldor ve Valinoru.\n\nPo návratu do Blažené říše vládl Finarfin zbylým Noldor ve Valinoru po celý první věk. Do dějin Středozemě se tak zapsal až na jeho konci, kdy vedl Valinorské Noldor do války hněvu, v níž byl poražen Temný pán Morgoth.\n\n"}
{"id": "168360", "url": "https://cs.wikipedia.org/wiki?curid=168360", "title": "Míriel", "text": "Míriel\n\nMíriel zvaná Serindë je fiktivní postava z knihy J. R. R. Tolkiena Silmarillion. \n\nSvé přízvisko Serindë (\"Vyšívačka\") získala pro svou vynikající zručnost ve tkaní a vyšívání. Měla totiž na tuto jemnou práci obratnější ruce, než kdokoliv jiný z Noldor. Byla manželkou Finwëho, velekrále Noldor, jež přivedl svůj lid od jezera probuzení (Cuiviénenu) do Amanu, kam byli společně s dalšími rody elfů pozváni. Společně s Finwëm měla jediné dítě, syna, jemuž dal Finwë jméno Curufinwë, je však znám pod jménem, jež mu dala právě jeho matka, Míriel, Fëanor neboli Ohnivý duch. Láska Finwëho a Míriel byla šťastná, ale když Míriel porodila syna strávilo ji to na duchu i na těle a přála si být zproštěna námahy žití. Finwëho to velmi trápilo a poradil se s Manwëm, který ji předal do péče Irmovi v Lórienu. Manželé se spolu hořce rozloučili a když Míriel odešla do zahrad Lórienu a ulehla k spánku, třebaže se zdálo, že spí, její duch opustil její tělo a odebral se do síní Mandosu. Estëiny dívky pečovaly o Mírielino tělo a ačkoliv neuvadlo, Míriel se už nevrátila. Finwë žil od té doby v zármutku, chodil do Lórienských zahrad, sedal vedle těla své ženy a volal ji jejími jmény, ona se však již neprobudila a Finwë po čase přestal do Lórienu chodit.\n\n"}
{"id": "168368", "url": "https://cs.wikipedia.org/wiki?curid=168368", "title": "Indis", "text": "Indis\n\nIndis je fiktivní postavou z literárních děl J. R. R. Tolkiena. Vanyarinská elfka a blízká příbuzná Ingwëho, její matka nebo ona sama byla jeho sestrou. Stala se druhou manželkou Finwëho, a matkou synů Fingolfina a Finarfina a dcer Findis a Írime. Finwë ji pojal za druhou manželku, protože jeho první žena Míriel zemřela po porodu Fëanora a Valar mu dovolili znovu se oženit. Avšak mezi dětmi Indis a Feanorem vznikl spor, který vyústil v odchod Noldor z Valinoru. Indis je rovněž babičkou paní Galadriel díky níž má zlatavé vlasy.\n"}
{"id": "168371", "url": "https://cs.wikipedia.org/wiki?curid=168371", "title": "Maedhros", "text": "Maedhros\n\nMaedhros zvaný \"Vysoký\" (? Roky stromů – 587 Prvního věku), je jednou z postav z fiktivního světa anglického spisovatele J. R. R. Tolkiena. Maedhros vystupuje jako jedna z postav v Tolkienově knize \"Silmarillion\" a je zmiňován i v \"Nedokončených příbězích\".\n\nMaedhros pocházel z elfského lidu Noldor. Byl nejstarším synem noldorského velekrále Fëanora. Spolu se svými šesti bratry přísahal, že budou chovat nepřátelství ke každému, kdo by jim upíral právo na otcovy silmarily. Účastnil se vzpoury Noldor, avšak po příchodu do Středozemě byl krátce po bitvě pod hvězdami zajat Morgothovými sluhy odvlečen do Angbandu. Vysvobodil jej jeho přítel Fingon za pomoci Manwëho orla Thorondora. Kvůli křivdě svého otce u Losgaru se Maedhros vzdal titulu velekrále Noldor v prospěch svého nevlastního strýce Fingolfina.\n\nPři obléhání Angbandu spolu se svými bratry bránil pahorek Himring a okolní země, které byly později známy jako Maedhrosova marka. V roce 473 prvního věku založil na obranu proti Temnému pánu Maedhrosovu unii. Alianci vedenou Maedhrosem však Morgothova vojska ve stejném roce rozprášila v bitvě Nirnaeth Arnoediad. Maedhros se účastnil Zabíjení rodných v Doriathu i Sirionských přístavech, avšak vytoužený klenot se mu s bratrem Maglorem podařilo získat teprve po Morgothově pádu, kdy přepadli tábor vítězů a společně ukradli poslední dva ze silmarilů. Klenoty však oba neskutečným žárem pálili a Maedhros spolu se silmarilem proto ukončil svůj život skokem do propasti s lávou.\nMaedhros pocházel z elfského rodu Noldor. Byl prvním ze sedmi synů Fëanora, syna prvního velekrále Noldor Finwëho. Narodil se ve šťastných letech jara Ardy (někdy v průběhu Roků stromů), kdy elfové žili spokojeným životem spolu s Valar v blažené říši Amanu. Spolu se svým otcem a rodinou cestovali v těch letech Blaženou říší, přičemž se spřátelil se svým nevlastním bratrancem Fingonem, synem Fingolfinovým.\n\nPoté, co Melkor a pavoučice Ungoliant zničili Dva valinorské stromy, usmrtili velekrále Finwëho a ukradli Fëanorovy silmarily, přísahal Fëanor spolu se všemi svými syny včetně Maedhrose, že budou až do konce věků pronásledovat jakéhokoliv živého tvora, který by jim upíral jejich právo na tyto klenoty. Ve své pýše pak na sebe v případě nesplnění této přísahy přivolávali Věčnou tmu. Maedhros se poté přidal k většině svého národa, jež pod vedením jeho otce a proti vůli Valar opustila Valinor a vydala se na cestu do Středozemě.\n\nPo příchodu do Labutího přístavu Alqualondë se Maedhros zúčastnil prvního zabíjení rodných, které vypuklo poté, co se Fëanor pokusil zmocnit násilím lodí Teleri. Po tomto krveprolití postupovali Noldor do pustiny Araman na severu světa, kde je zastihl Mandosův hlas, jež vyřkl kletbu, později označovanou jako Sudba Noldor. V ní obvinil Fëanora a jeho syny ze zabíjení rodných a navždy jim předpověděl osud vyděděnců.\n\nJelikož Noldor neměli dostatek lodí na plavbu do Středozemě, rozhodl se Fëanor, že moře přepluje pouze on se svými lidmi. Většina Noldor, jež vedli jeho nevlastní bratři Fingolfin a Finarfin, tak musela během dlouhé cesty po souši podstoupit hrůzy zamrzlé úžiny Helcaraxë. Maedhros tehdy s otcovým rozhodnutím nesouhlasil, neboť spolu s Fingolfinem byl kvůli Fëanorovu rozhodnutí k strastiplné cestě odsouzen také Maedhrosův přítel Fingon.\n\nPoté, co se Fëanorova družina vylodila v zálivu Drengist, zaútočili na ni Morgothovi skřeti. Elfové je v bitvě pod hvězdami zahnali až k branám Angbandu, avšak v boji byl smrtelně zraněn sám Fëanor a jeho nástupcem a Velekrálem Noldor se tak měl stát právě jeho nejstarší syn Maedhros. Ten však díky Morgothově lsti záhy na to padl do léčky, načež byl zajat a odvlečen do pevnosti Temného pána, kde byl přikován za pravé zápěstí na skále nad Thangorodrim.\n\nZe severu tehdy dorazili zástupy Noldor vedené Fingolfinem. Mezi Fëanorovým a Fingolfinovým lidem vládlo napětí, neboť elfové, kteří prošli hrůzami severu se právem hněvali na Fëanorovi syny. Statečně se zachoval Fingolfinův syn Fingon, který si vzpomněl na staré přátelství a zachránil za pomoci orla Thorondora uvězněného Maedhrose. Musel mu však uříznout pravou ruku v zápěstí, aby se mu podařilo dostat svého přítele z okovů. Maedhros se později z rány uzdravil a naučil se meč ovládat levou rukou. Mezi oběma znesvářenými rody došlo díky tomuto Fingonovu hrdinskému činu k dočasnému usmíření. Maedhros se následně vzdal titulu velekrál Noldor v prospěch svého nevlastního strýce Fingolfina.\n\nNejstarší Fëanorův syn, který chtěl předejít svárům svých bratrů s Fingolfinovými syny, se poté i se svými lidmi usadil na pahorku Himring. Ten se svými bratry bránil během obléhání Angbandu. Země v okolí jeho sídla byly později nazývány Maedhrosova marka.\n\nPři jednom ze skřetím nájezdu do východního Beleriandu zachránil Maedhros život trpasličímu vládci Belegostu Azaghâlovi. Jako dar od trpasličího krále pak obdržel jako dar Dračí přilbu, kterou později věnoval svému příteli Fingonovi.\nHrdinství Berena a Lúthien, kterým se podařilo získat jeden ze silmarilů, povzbudilo Maedhrose k naplánování velkého útoku proti Morgothově pevnosti. V roce 473 prvního věku proto založil Maedhrosovu unii. K Fänorovým synům se tehdy přidali trpaslíci z Ered Luin i Východňané vedení Bórem a Ulfangem. Maedhrosův útok pak se svými armádami podpořil také Velekrál Fingon z Hithlumu a muži z Brethilu. O chystající se bitvě se dozvěděl také pán Gondolinu Turgon. Kvůli činův Maedhrosových bratrů Celegorma a Curufina se však k alianci odmítli připojit Orodreth a Thingol, vládci Nargothrondu a Doriathu.\n\nMaedhrosova unie se rozpadla po zradě Ulfanga a jeho lidí v bitvě Nirnaeth Arnoediad, v níž byla unie krutě poražena. Maedhros a ostatní Fëanorovi synové se po bitvě ukrývali ve východním Beleriandu, neboť jejich vlastní panství byla dobyta.\n\nZávěr Maedhrosova života byl neblaze poznamenán přísahou Fëanorových synů, kteří se za každou cenu snažili získat otcovy klenoty. Když byl silmaril po smrti Berena a Lúthien odkázán jejich synovi Diorovi napadli Fëanorovi synové na Celegormův popud Doriath. Při plenění Doriathu v roce 509 padl Dior, Celegorm, Curufin, Caranthir i Diorova manželka Nimloth. Fëanorovi synové však vytoužený silmaril nezískali, protože Diorova dcera Elwing s ním uprchla do Sirionských přístavů. Maedhros s Maglorem proto pod tíhou své přísahy napadli také přístavy. Po jejich dobytí však Maedhros silmaril nezískal, neboť Elwing spolu s klenotem skočila do moře.\n\nPoté, co byl v roce 587 prvního věku při útoku Valar během války hněvu svržen Morgoth, se Maedhros spolu s bratrem Maglorem pokusil získat dva zbývající klenoty. Bratři vázaní svou přísahou přepadli tábor svého lidu, zabili stráže a společně ukradli poslední dva silmarily. Ty je však v rukou pálili neskutečným žárem, a tak, když Maedhros s Maglorem pochopili, že jejich boj je marný, rozhodli se, odnést si s sebou oba klenoty na smrt. Maedhros spolu se svým silmarilem ukončil svůj život skokem do propasti s lávou.\n\n\n"}
{"id": "168372", "url": "https://cs.wikipedia.org/wiki?curid=168372", "title": "Dvořiště (Bystřice nad Pernštejnem)", "text": "Dvořiště (Bystřice nad Pernštejnem)\n\nDvořiště () je část města Bystřice nad Pernštejnem, součást Okresu Žďár nad Sázavou a Kraje Vysočina. Na počátku roku 2003 zde žilo 89 obyvatel. Vzdálenost od Bystřice nad Pernštejnem je zhruba 3 km.\n\nPrvní písemná zmínka o obci pochází z roku 1474.\n\n"}
{"id": "168387", "url": "https://cs.wikipedia.org/wiki?curid=168387", "title": "Thangorodrim", "text": "Thangorodrim\n\nThangorodrim (též „\"Hory útlaku\"“) je místo ve Středozemi během Prvního věku. Byly to štíty tří sopek, které vztyčil Morgoth nad svojí pevností Angband v Železných horách. Štíty byly viditelné z hraničních hor Noldorských říší, okolo nich byly kouřové výpary, které bránily Noldor vidět, co se děje v bezprostřední blízkosti pevnosti a také fungovaly jako pece pro Morgothovy kováře.\n\nNějaký čas žili na jejich vrcholcích Orli, ale v průběhu prvního věku se přesunuli na Crissaegrim blízko Gondolinu.\n\nNa úpatí jižní strany středního štítu byla Velká bránu Angbandu, hluboky kaňon vedoucí do hory lemovaný věžemi a pevnostmi. Také tam bylo několik tajných bran roztroušených po stranách hor skrz které mohli Morgothovi vojáci vyběhnout na nepřátele zezadu a překvapit je.\n\nV Thangorodrim se shromažďovala Morgothova vojska a on je poté vysílal do války proti elfům a jejich spojencům. Po návratu Noldor z Amanu byl na stěně jednoho ze štítu pověšen za ruku upoutanou v okovech Maedhros, syn Feanora. Byl osvobozen Fingonem, který mu pro osvobození z okovů byl nucen useknout ruku v zápěstí a poté byli odneseni orlem Thorondorem.\n\nThangorodrim byly zničeny ve Válce hněvu na konci prvního věku pádem draka Ancalagona Černého a už nebyly nikdy obnoveny.\n\n"}
{"id": "168396", "url": "https://cs.wikipedia.org/wiki?curid=168396", "title": "Maglor", "text": "Maglor\n\nMaglor je postava z knihy Silmarillion od J.R.R. Tolkiena. Maglor je druhý Fëanorův syn, velký pěvec. Držel země nazývané Maglorova brána. Na konci Prvního věku se s Maedhrosem zmocnil dvou silmarilů, jež zůstaly ve Středozemi, a ten, který vzal, hodil do Moře.\n\n"}
{"id": "168413", "url": "https://cs.wikipedia.org/wiki?curid=168413", "title": "Mřenka mramorovaná", "text": "Mřenka mramorovaná\n\nMřenka mramorovaná (\"Barbatula barbatula\"; L., 1758) je drobným druhem ryby žijících v Česku. Dříve byla poměrně hojná, ale v důsledku znečišťování toků její početnost výrazně poklesla. Příčin mizení mřenky je celá řada. Asi nejvýznamnější jsou ničení původních koryt říček či potoků a nahrazování původních členitých koryt nesmyslnými kanálovitými rýhami sloužícími jen pro odvedení vody z krajiny. Významnou měrou se na jejím úbytku podílí i eutrofizace a zabahnění původně čistých průtočných rybníků včetně jejich stok.\n\n\nJedná se o drobnou rybku s protáhlým válcovitým tělem, dlouhým až 18 cm. Kolem úst má šest vousků. Tělo mřenky pokrývá hladká kůže. V ní jsou zasazeny drobné hluboko vrostlé šupinky, které se nacházejí pouze na bocích. Zbarvení je dost proměnlivé, ale jeho základem jsou vždy tmavé mramorované skvrny rozptýlené bez jakéhokoli pravidelného uspořádání na světlejším podkladu, jehož základní odstín se mění podle lokality od pískově nahnědlé barvy až po našedlou. Existuje i narůžovělá forma. Skvrny nikdy nevytvářejí pruhy jako je tomu u piskoře, nebo výrazné obdélníky tvořící řadu, což je typické pro sekavce. Ocasní ploutev je uťatá. Dožívá se až 8 let.\n\nMřenka mramorovaná obývá pstruhové, lipanové a parmové pásmo. Žije při dně v proudících vodách i v rybnících a jezerech. Vyskytuje se prakticky v celé Evropě vyjma Řecka, Apeninského poloostrova, Skotska a velké části Skandinávského a Pyrenejského poloostrova. Mřenka je rybou dna a v případě vyrušení provádí jen krátké úniky a poskoky, během nichž se snaží ukrýt mezi kameny. Je to způsobeno tím, že má redukovaný plynový měchýř a pohyb ve sloupci jí činí potíže.\n\nDospělí se živí relativně velkými bentickými bezobratlými, jako jsou korýši, pakomáři a larvy hmyzu.\nTření probíhá v období května až července v párech u hladiny, jikry padají ke dnu a lepí se na řasové nárosty na kamenech. Mřenka se může rozmnožovat už ve druhé sezóně svého života. V praxi to znamená, že se výtěru mohou účastnit jedinci, kterým ještě není ani 1 rok a platí to pro obě pohlaví. Podle velikosti samice kolísá počet jiker mezi 3 a 25 tisíci. Larvy jsou bentické.\n\nMřenka je jako většina drobných ryb výrazně krátkověkým druhem. Maximální délka života je 4 – 5 let. Rychlost růstu je hodně závislá na podmínkách a bylo zjištěno, že samci rostou o něco rychleji. Pozoruhodný je poměrně rychlý růst v prvním roce života, který je dokonce rychlejší než růst mnoha daleko větších druhů ryb. Zřejmě je tu snaha uniknout alespoň části predátorů a také možnost dosáhnout již v následující sezóně pohlavní dospělosti. Další růst je pak již mnohem pomalejší a mřenky zřejmě investují značnou část získané energie do tvorby pohlavních produktů. Většina mřenek s nimiž se můžeme setkat jsou jedno a dvouleté kusy a čtyřleté nebo starší „trofejní“ exempláře s délkou nad 15 cm jsou nesmírně vzácné.\n\nVýraznější hospodářský význam nemá, je však významnou složkou potravy některých jiných druhů ryb. Někdy bývá vzácně ulovena na udici nebo při lovu nástražních rybek čeřínkem.\n\nSlavné „grundle“ údajně připravované z mřenek, se ale dělaly i z řady dalších drobných druhů ryb, například z hrouzků (něm. Gründling).\n\n"}
{"id": "168434", "url": "https://cs.wikipedia.org/wiki?curid=168434", "title": "Na plovárně", "text": "Na plovárně\n\nNa plovárně je populární talk show České televize. První rozhovor byl vysílán 7. ledna 1999 s Michaelem Kocábem. Zpočátku byl pořad natáčen na Občanské plovárně, která dala pořadu název a její kresba se objevuje v úvodní znělce. Později se natáčení přesunulo do klubu Avion. Moderátor Marek Eben si k rozhovoru zve české i zahraniční osobnosti z různých oborů lidské činnosti. Moderátor do pořadu úmyslně nezve aktivní politiky. S těmi jsou dělány rozhovory až po ukončení jejich aktivní činnosti. 23. září 2012 byl odvysílán 500. díl. Od roku 2014 byly premiéry pořadu přesunuty z ČT2 na ČT art. Nejvyšší sledovanost měl rozhovor s Dagmar Havlovou, který 12. prosince 2002 zhlédlo 894 tisíc diváků. Do března 2017 bylo odvysíláno přes 667 dílů. Několik desítek rozhovorů bylo vydáno knižně. Ve zvukové podobě na CD vyšly u vydavatelství Lotos.\n\nJednotlivé díly jsou uvedeny na stránkách České televize včetně možnosti jejich zhlédnutí:\n\n\n\n\n"}
{"id": "168441", "url": "https://cs.wikipedia.org/wiki?curid=168441", "title": "Otto Jelinek", "text": "Otto Jelinek\n\nOtto Jelinek, po návratu do České republiky Otakar Jelínek (* 20. května 1940 Praha) je kanadský krasobruslař, podnikatel a politik českého původu. V srpnu 2013 se stal velvyslancem Kanady v České republice.\n\nZ republiky odešla rodina Jelinkova po roce 1948, když jim byla zestátněna továrna na korkové a hliníkové zátky. Po ročním pobytu ve Švýcarsku zvolili cestu do Kanady namísto původně zamýšlených Spojených států. Firma založená jeho otcem – \"The Jelinek Cork Group\" – patří dodnes ke špičce producentů korku.\n\nSpolu se sestrou Marií (sportovní dvojice) získali juniorský domácí titul v roce 1955, v letech 1957 a 1958 bronzovou medaili na MS, čtvrté místo na olympijských hrách v Squaw Valley v roce 1960, zvítězili doma i na šampionátu USA v roce 1961, následně získali titul mistrů světa v krasobruslení sportovních dvojic (1962) v Praze a profesionálních mistrů světa v krasobruslení sportovních dvojic (1965).\n\nPo skončení sportovní kariéry se věnoval podnikání v oblasti sportovních potřeb (např. vyráběl brusle značky Jelinek). Byl poslancem dolní komory kanadského parlamentu (20 let od roku 1972) a ministr pro multikulturalismus, ministr sportu (1984–1988), veřejných prací (1988–1989) a financí (1989–1993) ve vládách Briana Mulroneyho.\n\nDo České republiky se vrátil v roce 1994 jako šéf české pobočky a předseda rady ředitelů pro střední Evropu firmy Deloitte & Touche. V roce 2005 firmu Deloitte & Touche opustil. 18. února 2010 se stal členem dozorčí rady Ostravsko-karvinských dolů. Po návratu do Čech bydlel nejprve v Praze-Nových Vokovicích, poté v Dubovém mlýně v Šáreckém údolí v Praze-Dejvicích, poblíž autobusové zastávky Korek.\n\nK zajímavostem patří, že Otto a jeho sestra Maria Jelinek mohou odvodit svůj původ z novodobého šlechtického rodu Žižků z Trocnova.\n"}
{"id": "168473", "url": "https://cs.wikipedia.org/wiki?curid=168473", "title": "Reinhold Messner", "text": "Reinhold Messner\n\nReinhold Messner (* 17. září 1944) je italský horolezec německé národnosti, cestovatel a spisovatel. Mimo jiné je prvním horolezcem, který vylezl na všech 14 osmitisícovek, jako první vylezl na Mount Everest bez použití kyslíkového přístroje a jako první provedl na Mount Everest kompletní sólový výstup.\n\nKromě výstupů na vrcholy je známý i svými pěšími výpravami – prošel napříč Antarktidou, Grónskem a pouštěmi Taklamakan a Gobi. Neúspěšně se pokoušel přejít Arktidu ze Sibiře do Kanady.\n\nJe autorem mnoha desítek knih, z nichž bylo přibližně 30 přeloženo do češtiny. V letech 1999–2004 byl poslancem Evropského parlamentu za italské zelené.\n\nZaložil skupinu muzeí věnovaných horám (Messner Mountain Museum).\n\nReinhold Messner se narodil v Brixenu, vyrůstal v údolí Villnöss v Jižním Tyrolsku. Tuto oblast získala sice po první světové válce Itálie na úkor Rakouska, většina obyvatel včetně Messnera však mluví německy.\n\nReinhold se narodil jako druhé z devíti dětí, měl jednoho staršího a šest mladších bratrů a jednu sestru. Jeho otec pracoval jako venkovský učitel, na živobytí si přivydělával ještě chovem králíků a slepic. Mladý Reinhold musel brzy pomáhat s pracemi na farmě, již od dětství také rád lezl po okolních kopcích. V pěti letech mu otec vysvětloval základy lezení při výstupu na horu Sass Rigais. Ve dvanácti letech podnikl se svým otcem první obtížnější lezeckou túru ve východní stěně Malé Fermedy (stupeň obtížnosti 3). Později lezl hlavně se svým o dva roky mladším bratrem Güntherem, s nímž od roku 1964 podnikl v Alpách řadu obtížných prvovýstupů.\n\nMezitím studoval stavební průmyslovku. V posledním ročníku zameškal kvůli lezení týden školy, což spolu s jeho tvrdohlavostí způsobilo, že ho někteří učitelé neměli rádi a nechali ho propadnout u maturity. Dříve, než se mu podařilo maturitu o rok později (1967) složit, získal místo učitele matematiky a tělesné výchovy v nedalekém Eppanu. Díky vhodnému rozvrhu mohl tři dny v týdnu lézt. V roce 1968 začal studovat stavební inženýrství na univerzitě v Padově. Roku 1969 se na poslední chvíli stal členem tyrolské expedice mířící do And, která vylezla východní stěnu druhé nejvyšší peruánské hory Yerupajá. Následující rok opět učil a navíc pracoval jako horský vůdce, aby si vydělal na expedici na Nanga Parbat.\n\nMessnerův první výstup na osmitisícovku – Nanga Parbat (8125 m) v červnu 1970 – skončil tragicky. Podařilo se mu sice spolu se svým bratrem Güntherem vystoupat na vrchol Rupálskou stěnou, což dosud nikdo nedokázal, na cestě zpět však vyčerpaný Günther zahynul v lavině a sám Reinhold byl na pokraji smrti. Měl takové omrzliny, že mu lékaři museli amputovat šest prstů na nohou. Vedoucí expedice Karl Herrligkoffer, Max von Kienlin i další spolulezci navíc podrobili Messnera kritice za jeho rozhodnutí sestoupit opačnou stranou hory a obviňovali ho, že obětoval bratra svým ambicím uskutečnit první přechod Nanga Parbatu. Proti tomuto nařčení stojí objev jihotyrolského horolezce Hanspetera Eisendla. Ten nalezl na úpatí Nanga Parbatu úlomek kosti Günthera Messnera. Test DNA provedl anatomopatolog Eduard Egarter z Institutu soudního lékařství v Innsbrucku.\n\nTato tragédie však Messnera od Himálají neodradila. Naopak, protože bez vlastních prstů nemohl tak dobře lézt po skalách, stalo se pro něj výzvou dobývání nejvyšších hor světa.\nPo půl roce přestal učit a studovat, začal se věnovat horolezectví profesionálně, začal přednášet a psát knihy. V létě roku 1972 se oženil s Uschi Demeterovou, která dříve bývala manželkou jeho spolulezce Maxe von Kienlina. V dubnu 1972 se zúčastnil své druhé himálajské expedice na Manáslu (8156 m). Podnikl úspěšný prvovýstup Jižní stěnou, následující noci však zemřeli ve sněhové bouři jeho dva kolegové – Andi Schlick a Franz Jäger.\nPo této druhé tragédii se Messner rozhodl, že bude lézt sám nebo jen s malým týmem. Již od šedesátých let prosazoval myšlenku lézt na himálajské vrcholy alpským stylem, tedy nalehko a s minimální pomocí jiných osob. Tento styl byl v kontrastu k tehdejším mohutným expedicím s předem vybudovanými výškovými tábory, mnoha nosiči a s cestami zajištěnými fixními lany.\nPo několika neúspěšných pokusech o dobytí osmitisícovek vylezl s Peterem Habelerem roku 1975 Severní stěnu vrcholu Gašerbrum I – Hidden Peak (8068 m) alpským stylem během pouhých tří dní (ze základního tábora na vrchol). A v květnu 1978 opět s Habelerem jako první na světě vystoupili na Mount Everest (8848 m) bez umělého kyslíku, čímž naprosto šokovali horolezeckou a lékařskou veřejnost. Již několik týdnů po návratu do Evropy se Messner vydal opět do Himálají a v srpnu 1978 vylezl jako první v historii na osmitisícovku sólově (sám ze základního tábora) – Nanga Parbat (8125 m) Diamírskou stěnou. V roce 1979 vylezl s Michaelem Dacherem na obávanou K2.\n\nVyvrcholením Messnerovy horolezecké kariéry byl sólový výstup na Mount Everest z tibetské strany v srpnu 1980 (po neúspěšném pokusu z června). V následujících letech se Messnerovi podařilo zdolat i ostatní osmitisícovky. V roce 1984 spolu s Hansem Kammerlanderem jako první přešli dvě osmitisícovky bez přerušení návratem do základního tábora – Gašerbrum I (8068 m) a Gašerbrum II (8035 m). Po výstupu na Lhoce (8516), se stal v říjnu 1986 prvním člověkem, který vylezl na všech čtrnáct osmitisícovek. V prosinci téhož roku se mu výstupem na Mount Vinson (4897) podařilo zkompletovat i Seven Summits, tj. 7 nejvyšších hor všech světadílů, jako teprve čtvrtému člověku (a prvnímu bez použití umělého kyslíku).\n\nPrvní manželství s Uschi Demeterovou vydrželo jen do roku 1977. Jeho další partnerkou se stala Kanaďanka Nena Holguinová, která ho doprovázela i do základního tábora Mount Everestu při jeho sólovém výstupu a s níž má dceru Laylu (1981). Od poloviny 80. let žije se Sabinou Stehleovou, s níž má tři děti: Magdalénu (1988), Gesara Simona (1990) a Annu Judithu (2001).\n\nV roce 1983 koupil hrad Juval, který zrekonstruoval, a od roku 1985 v něm přes léto žije. Zbytek roku bydlí v Meranu.\n\nV první polovině 90. let se věnoval především polárním přechodům. V roce 1990 uskutečnil 2800 km dlouhý přechod Antarktidy přes jižní pól, bez použití psů a techniky, o 3 roky později přešel Grónsko (2200 km) a o další 2 roky později se pokusil přejít Arktidu ze Sibiře do Kanady, ale neúspěšně.\n\nV létě roku 1995, při přelézání hradní zdi v Juvalu, upadl a těžce si poranil patní kost. Přestože dlouhý čas nemohl ani chodit, v následujících letech podnikl výpravu do Altajského pohoří v Mongolsku a přechody pouští Atacama (Jižní Amerika) a Thár (Indie).\n\nV letech 1999–2004 by poslancem Evropského parlamentu za italskou stranu zelených (Federazione dei Verdi), kde prosazoval především ekologický přístup ke krajině a evropské a prounijní myšlení.\n\nV roce 2004 přešel 2000 km přes poušť Gobi, čímž navázal na svůj přechod pouště Taklamakan, jejíž jméno znamená Místo bez návratu.\n\nUž v roce 2003 začal pracovat na svém projektu „Messner Mountain Museum“. Jedná se o soustavu pěti muzeí zaměřených na hory. První z nich, MMM Firmian, ukazuje vztah člověka a hor a sídlí na hradě Sigmundskron nad městem Bolzano. MMM Ortles, sídlící v Suldenu, je věnováno ledu, MMM Dolomites u Cortiny se soustředí na skály a vertikální svět, MMM Juval na Messnerově hradě ve Vinschgau na mýty a religiózní dimenzi hor a MMM Ripa na hradě Bruneck na horské národy.\n\nV roce 2005 bylo na Diamirské stěně Nanga Parbatu po 35 letech objeveno tělo jeho bratra Günthera. Nález tak vyvrátil kritiku, podle níž nechal Messner svého bratra v roce 1970 sestupovat nebezpečnou Rupálskou stěnou, zatímco sám se v honbě za slávou vydal neprozkoumanou Diamirskou stěnou.\n\nV roce 2009 se Messner v 64 letech oženil se svou dlouholetou přítelkyní, módní návrhářkou Sabine Stehleovou.\n\n\n\n\n\"knihy přeložili: Jitka Dostalová, Augustin Hebelka, Jan Hlavička, Petr Karlach, Michal Králík, Michael Květoň, Alena Opletalová, Jiří Pondělíček, Jaromír Povejšil, Blanka Pscheidtová, František Ryčl, Petra Schürová, Anna Skryjová, Jarmila Škodová, Jaroslav Voříšek\"\n\nPříspěvky v periodikách a na webech\n\n\n"}
{"id": "168474", "url": "https://cs.wikipedia.org/wiki?curid=168474", "title": "Gottfried August Bürger", "text": "Gottfried August Bürger\n\nGottfried August Bürger (31. prosinec 1747, Molmerswende v Harzu – 8. červen\n1794, Göttingen) byl německý preromantický básník, prozaik a překladatel.\n\nBürger pocházel z rodiny evangelického kněze a na žádost svého dědečka začal roku 1764 studovat teologii v Halle. Studia však brzy opustil a od roku 1768 studoval právo na univerzitě v Göttingenu. Zajímal se též o klasickou filologii. Pracoval jako úředník a od roku 1784 přednášel v Göttingenu estetiku. Roku 1789 zde byl jmenován mimořádným profesorem, ovšem bez nároku na pravidelný plat, takže se musel živit jako překladatel.\n\nSvou literární dráhu zahájil jako spolupracovník časopisu \"Göttinger Musenalmanach\", ve kterém uveřejňoval své první básně. Od roku 1779 sám tento časopis redigoval. Velký vliv na jeho tvorbu mělo hnutí Sturm und Drang. Je považován za zakladatele německé umělé balady. Jsou založeny na námětech z lidové slovesnosti, vyjadřují vášnivost lidských citů a vzdor proti osudu. Do života jejich hrdinů vstupují nadpřirozené síly, přičemž střet s nimi končí tragicky. Nejznámější z těchto balad je \"Lenora\" (1774, Lenore).\n\nDnes však je jeho jméno spojováno především se satirickým dobrodružným dílem \"Podivuhodné cesty po vodě i souši, polní tažení a veselá dobrodružství Barona Prášila, jak je vypravuje při víně v kruhu přátel\" (1786, Wunderbare Reisen zu Wasser und zu Lande, Feldzüge und lustige Abenteuer des Freiherrn von Münchhausen: wie er dieselben bei der Flasche im Zirkel seiner Freunde selbst zu erzählen pflegt), česky zkráceně \"Baron Prášil\". Hrdina v knize vypráví o svých neuvěřitelných až fantastických příhodách, v nichž je často patrná autorova inspirace lidovými pohádkami a knížkami lidového čtení.\n\nV osobním životě nedosáhl Bürger díky své nevyrovnané povaze trvalého štěstí. Roku 1774 se oženil s dcerou hannoverského úředníka Dorette Leonhartovou, ale brzy se zamiloval do její mladší sestry Augusty. Po smrti Doretty roku 1784 se s Augustou příští rok oženil, ale ta roku 1786 zemřela při porodu. To jej tak zdrtilo, že ztratil zájem o uměleckou tvorbu. Roku 1790 se oženil ještě jednou, ale toto manželství byl velký omyl a již roku 1792 přestalo existovat.\n\nVelkou ranou byla pro Bürgera také rozsáhlá kritika jeho básnické tvorby ze strany Friedricha Schillera v novinách \"Allgemeine Literatur-Zeitung\" v roce 1791. Schiller mu vyčítal, že jeho básně postrádají ideální představu lásky a krásy a často zobrazují pouze temné stránky lidské povahy.\n\nKe konci života onemocněl Bürger tuberkulózou. Když kvůli svému zdravotnímu stavu ztratil zaměstnání, dostal pouze jednorázovou podporu ve výši padesáti tolarů. Zemřel v chudobě roku 1794.\n\nRoku 1799 mu byl v Göttingenu na jeho oblíbeném místě ve veřejné zahradě postaven pomník, který však byl roku 1956 zbourán.\n\n\n\n\n\n"}
{"id": "168520", "url": "https://cs.wikipedia.org/wiki?curid=168520", "title": "Bzí", "text": "Bzí\n\nNázev Bzí má více sídel:\n\na též vrchol:\n"}
{"id": "168526", "url": "https://cs.wikipedia.org/wiki?curid=168526", "title": "Sedlíkovice", "text": "Sedlíkovice\n\nNázev Sedlíkovice má více sídel:\n"}
{"id": "168529", "url": "https://cs.wikipedia.org/wiki?curid=168529", "title": "Fred Agabashian", "text": "Fred Agabashian\n\nArménské rysy, široký úsměv a ztřeštěná povaha, to byly hlavní znaky, které doprovázely Freda Ababashiana na všech sportovních akcích. Se závodními vozy se seznámil už jako dorostenec. A v roce 1937 se stal šampiónem Kalifornské závodní asociace (Northorn California Racing Association), která vypsala závod pro malé vozy. Agabashian tehdy dokázal porazit jezdce zvučných jmen: Duane Carter, Lyms Deisler nebo Paul Swedberg.\nPsal se rok 1946, když Fred v týmu Jacka Londona dosáhl na metu nejvyšší v BCRA.Nastaly dva nešťastné roky plné trápení a obtíží, to když odešel do týmu George Bignotti Racing Team.I přes všechny nesnáze, dokázal získat dva tituly BCRA (1947 a 1948).Agabashian se nenechal odradit neúspěchem a hnal se neustále dopředu. Dokázal vítězit jak s velkými vozy tak s vozy v nižších kategoriích, tak jako v Indianapolis 47, kdy dostal naděleno jedno kolo.\nZávodu na 500 mil Indianapolis se zúčastnil celkem jedenáctkrát. Nejraději vzpomíná na rok 1952, v závodě samém dojel až 27, ale svou bezchybnou a bravurní jízdou v kvalifikaci si zajistil první místo na startovním roštu. Nejlepšího výsledku, na okruhu ve staré cihelně, dosáhl o rok později, když dojel čtvrtý.\nAby zůstal na blízku pekelnému tempu rychlých vozů a čarovné atmosféře závodu v Indy, stal se svérázným sportovním komentátorem.\n\ntučně vyznačené závody znamenají zisk pole position\n\n<nowiki>*</nowiki>\"Ve voze se vystřídal s H. Banksem.\"\n<nowiki>**</nowiki>\"Ve voze se vystřídal s P. Russem. Získané 3 body byly mezi oba jezdce rozděleny napůl.\"\n\n\n"}
{"id": "168530", "url": "https://cs.wikipedia.org/wiki?curid=168530", "title": "Faster Harder Scooter", "text": "Faster Harder Scooter\n\nFaster Harder Scooter (Rychlejší tvrdší Scooter) je píseň německé skupiny Scooter z alba Back to the Heavyweight Jam z roku 1999. Jako singl vyšla píseň v roce 1999. Videoklip se natáčel v Kapském městě. Ukazuje závod skrz poušť ve čtyřkolkách. Scéna, kde se jedno z vozidel několikrát převrátí, nebyla plánovaná, ale byla to nehoda Axela Coona. Tomu se naštěstí nic nestalo. Singl vyšel také jako limitovaná edice, která videoklip obsahuje.\n\n\n"}
{"id": "168533", "url": "https://cs.wikipedia.org/wiki?curid=168533", "title": "Strachovice", "text": "Strachovice\n\nNázev Strachovice má více sídel:\n"}
{"id": "168534", "url": "https://cs.wikipedia.org/wiki?curid=168534", "title": "Bosch", "text": "Bosch\n\nBosch je oblíbené příjmení v Katalánsku (v katalánštině znamená \"les\") a Nizozemí.\n\n\nLidé:\n\nMísta\nStavby:\n\nV literatuře:\n\nV chemii:\nV astronomii\n"}
{"id": "168538", "url": "https://cs.wikipedia.org/wiki?curid=168538", "title": "Okres Krujë", "text": "Okres Krujë\n\nKrujë (albánsky: \"Rrethi i Krujës\") je okres v Albánii. Má 64 000 obyvatel (2004 odhad) a rozlohu 372 km². Nachází se ve středozápadní části země a jeho hlavním městem je Krujë. Dalšími městy v okrese jsou Fushë-Krujë, Mamurras a Milot.\n"}
{"id": "168539", "url": "https://cs.wikipedia.org/wiki?curid=168539", "title": "Šóhó", "text": "Šóhó\n\nŠóhó (: 祥鳳) byla letadlová loď japonského císařského námořnictva získaná přestavbou zásobovací lodě ponorek Curugisaki (剣埼). \"Šóhó\" sloužila během první fáze války v Tichomoří a během bitvy v Korálovém moři byla potopena americkými palubními letouny.\n\nStavba \"Šóhó\" a její sesterské lodě \"Zuihó\" byla zahájena v roce 1934 a byla od počátku naplánována tak, aby je bylo možné podle potřeby dokončit jako ropné tankery, zásobovací lodě ponorek nebo letadlové lodě. \"Šóhó\" byla spuštěna na vodu v roce 1935 jako zásobovací loď ponorek \"Curugisaki\". Ale od roku 1940 byla přestavována na letadlovou loď a 26. ledna 1942 přejmenována na \"Šóhó\".\n\nBěhem druhé světové války byla pod vedením kapitána Izawa Išinosukeho od 30. listopadu 1941 součástí \"4. divize letadlových lodí\".\n\nV dubnu 1942 se účastnila \"Operace MO\", invaze do Port Moresby na Nové Guineji, společně s \"6. divizí křižníků\" (\"Aoba\", \"Kinugasa\", \"Furutaka\" a \"Kako\") pod velením kontradmirála Aritomo Gotóa.\n\nNejprve poskytovala vzdušné krytí výsadku na Tulagi 3. května 1942 a poté vstoupila do vod Korálového moře. Během následující bitvy v Korálovém moři 7. května 1942 byla v 07:55 napadena 53 střemhlavými bombardéry, 22 torpédovými bombardéry a 18 stíhačkami z amerických letadlových lodí USS \"Lexington\" a USS \"Yorktown\". Po zásazích sedmi torpédy Bliss-Leavitt Mark 13 a třinácti bombami se v 08:35 rychle potopila s 631 členy posádky na palubě. Kapitán Izawa a 202 mužů byli zachráněni torpédoborcem \"Sazanami\".\n\n\"Šóhó\" byla první japonská letadlová loď potopená ve válce v Tichomoří.\n\n\n"}
{"id": "168541", "url": "https://cs.wikipedia.org/wiki?curid=168541", "title": "Rick J. Jordan", "text": "Rick J. Jordan\n\nRick J. Jordan (vlastním jménem Hendrik Stedler) je německý hudební skladatel, audio designer a zvukový inženýr známý především působením v německé skupině Scooter kde byl klávesistou. Narodil se 1. ledna roku 1968 v Hannoveru. Má hnědé vlasy a oči a měří 176 cm. Má rád motorky, rád čte a chová dvě kočky.\n\nRick se naučil hrát na piáno už v pěti letech. Vystudoval mixování hudby. Údajně nemá řidičský průkaz. V roce 1986 se seznámil s H. P. Baxxterem a založili avantgardní popovou skupinu Celebrate The Nun. V roce 1994 ještě s Ferrisem Buellerem zakládají Scooter a vydávají první singl Vallée De Larmes. Je zodpovědný za zvukovou stránku Scooteru. Žije v Hamburku. Rick je ženatý s Nikk, zpěvačkou německé popové skupiny Crown of Creation, která také příležitostně účinkovala ve Scooteru a to jak na jevišti, tak také v některých písních (například Jigga Jigga!). Rick skupinu Scooter opustil počátkem roku 2014 a poslední koncert se skupinou absolvoval 24. ledna 2014.\n\n"}
{"id": "168545", "url": "https://cs.wikipedia.org/wiki?curid=168545", "title": "Bela", "text": "Bela\n\nBela nebo také Bella je ženské křestní jméno románského původu. Vykládá se jako \"krásná\". Podle maďarského kalendáře slaví svátek 31. srpna. Může to být i zkrácenina jména Annabella \"krásná Anna\".\n\nBelina, Belinka, Bell, Kráska\n"}
{"id": "168573", "url": "https://cs.wikipedia.org/wiki?curid=168573", "title": "BOOMERanG", "text": "BOOMERanG\n\nExperiment BOOMERanG (Balloon Observations Of Millimetric Extragalactic Radiation and Geophysics) se zabýval měřením reliktního záření při suborbitálních letech balónů. Celkem proběhly tři lety, v roce 1997 testovací let nad Severní Amerikou a v letech 1998 a 2003 dva vědecké lety nad Antarktidou. Balon nesl zrcadlo o průměru 1,2 metru, detektory chlazené na 0,28 K, celková vynášená hmotnost byla asi 1 400 kg. Rozlišovací schopnost detektoru byla pouze několik desetin úhlového stupně, což byla mnohem větší přesnost než byla schopna poskytnout COBE. Opoti COBE však bylo možné proměřit anisotropii reliktního záření pouze v malém výseku oblohy.\n\n\n"}
{"id": "168984", "url": "https://cs.wikipedia.org/wiki?curid=168984", "title": "Listovní tajemství", "text": "Listovní tajemství\n\nListovní tajemství je jedno ze základních lidských práv a svobod přiznaných v České republice Listinou základních práv a svobod. Člověk je má ze samé podstaty toho, že je lidskou bytostí. Jako takové je nezadatelné, nezcizitelné, nepromlčitelné a nezrušitelné.\n\nČlánek 13 Listiny uvádí: \"Nikdo nesmí porušit listovní tajemství ani tajemství jiných písemností a záznamů, ať již uchovávaných v soukromí, nebo zasílaných poštou anebo jiným způsobem, s výjimkou případů a způsobem, které stanoví zákon. Stejně se zaručuje tajemství zpráv podávaných telefonem, telegrafem nebo jiným podobným zařízením.\"\n\nListovní tajemství se netýká pouze obsahu zásilek, ale také informací o odesilateli a adresátovi, místu a čase. Formulace \"jiným podobným zařízením\" myslí na technický vývoj, což zaručuje stejné právo na důvěrnost i u jiné soukromé distanční komunikace (e-mail, telefon, pager atd.). To ovšem neplatí v případě sociálních sítí či homepages, kdy uživatel od počátku ví, že vstupuje do veřejného prostoru.\nListovní tajemství patří mezi základní lidská práva relativní a jako takové může být na základě zákona v míře nezbytně nutné omezeno, a to pouze v případě kolize s lidskými právy jiného nebo s ústavním pořádkem. Podmínkou pro omezení základních lidských práv a svobod je dodržení principu proporcionality (tzn. prostředky zvolené pro omezení musí být vhodné k dosažení stanoveného cíle, potřebné, bez nichž by nebylo možno cíle dosáhnout, a spravedlivě únosné, tedy vyrovnaný poměr omezení a přínosu ve prospěch veřejnosti).\n\nNejvíce důvodů omezení tohoto práva najdeme v trestním právu (trestní zákoník i trestní řád).\n\nZachovávat listovní tajemství jsou povinni všichni občané. Porušení listovního tajemství může založit odpovědnost za trestný čin \"porušení tajemství dopravovaných zpráv\" podle § 182 trestního zákoníku (dále jen TZ) nebo trestný čin \"porušení tajemství listin a jiných dokumentů uchovávaných v soukromí\" dle §183 TZ.\n\nV trestním právu procesním jsou instituty, které umožňují za splnění zákonných podmínek osobám činným v trestním řízení prolomit listovní tajemství. Průlom do ochrany listovního tajemství je možný v trestním řízení pomocí institutů \"zadržení a otevření zásilek, jejich záměna sledování\" dle § 86, 87, 87a a 87b a \"odposlech a záznam telekomunikačního provozu\" dle § 88 a 88a trestního řádu. Takový postup je možný pouze v odůvodněných případech, je-li to nutné k objasnění skutečností důležitých pro trestní řízení, přičemž rozhodování o otevření zásilky či o její záměně je svěřeno do kompetence soudu.\n\nDalší důvody k omezení listovního tajemství můžeme najít například v celním zákoně nebo v zákoně o poštovních službách.\n\nV celním zákoně se k omezení listovního tajemství vztahuje ustanovení hlavy páté, dílu druhého \"výkon celního dohledu a celní kontroly\", a to v případě vnitřní kontroly zásilek, existuje-li důvodné podezření na přepravu nelegálního obsahu nebo obsahu, u kterého hrozí krácení na daních. O kontrole musí být na obalu proveden řádný záznam.\n\nZákon o poštovních službách řeší problematiku nedoručitelných zásilek. Provozovatel poštovní služby smí otevřít zásilky, které nelze doručit ani vrátit, v případě, že existuje důvodné podezření na nebezpečnost nebo nedovolenou povahu obsahu zásilky, je poškozena, dodání by mohlo zapříčinit škodu, případně že je to přímo uloženo provozovateli poštovní služby zvláštními předpisy (např. zákon na ochranu zvířat).\n\nProblematiku listovního tajemství v této oblasti řeší zákoník práce. Dle § 301 zaměstnanci, kteří používají počítač či telekomunikační zařízení v pracovní době k vyřizování emailů osobní povahy, porušují pracovní kázeň, protože řádně nevyužívají pracovní dobu, případně zařízení zaměstnavatele (počítač, telefon apod.). Ovšem zaměstnavatelé, kteří by takovou komunikaci kontrolovali, by porušili listovní tajemství.\n\nZákoník práce vymezuje možnosti zaměstnavatele v § 316 odst. 1: \"Zaměstnanci nesmějí bez souhlasu zaměstnavatele užívat pro svou osobní potřebu výrobní a pracovní prostředky zaměstnavatele včetně výpočetní techniky ani jeho telekomunikační zařízení. Dodržování zákazu podle věty první je zaměstnavatel oprávněn přiměřeným způsobem kontrolovat.\" Zaměstnavatel podle tohoto paragrafu sice nesmí bezdůvodně narušovat zaměstnancovo soukromí sledováním, odposlechy nebo kontrolou korespondence, ale přiměřenou kontrolu provádět může. O přiměřené kontrole v § 316 zákoník práce říká, že má-li zaměstnavatel závažný důvod, může k prověřování dojít, za podmínky, že zaměstnance informuje o rozsahu a způsobu kontroly.\n\nUstanovení § 316 zahrnuje jak možnost kontroly soukromé elektronické pošty zaměstnance, tak i oprávnění zaměstnavatele kontrolovat využívání služebního počítače k surfování a vyhledávání různých stránek. Co se týče surfování na zařízení zaměstnavatele v pracovní době, je zaměstnavatel oprávněn provádět takové kontroly bez omezení.\n\nListovní tajemství zaručované není v ústavním pořádku v českých zemích novinkou. Listovní tajemství zaručovala už prvorepubliková ústava: \"Tajemství listovní je zaručeno. Podrobnosti upravuje zákon.\"\n\nTaké ústava ze dne 9. května 1948 (Ústava Československé republiky) uváděla: \"Nikdo nesmí porušovat tajemství uzavřených listů ani jiných písemností, ať chovaných v soukromí, ať zasílaných poštou nebo jiným dopravním prostředkem, leč v případech zákonem stanovených a způsobem podle zákona upraveným. Obdobně je chráněno tajemství zpráv podávaných telefonem, telegrafem nebo jiným takovým veřejným zařízením.\"\n\nA dokonce i následující socialistická ústava, ústavní zákon č. 100/1960 Sb. ze dne 11. července listovní tajemství respektovala: \"Nedotknutelnost obydlí, listovní tajemství a tajemství dopravovaných zpráv, jakož i svoboda pobytu jsou zaručeny.\"\n\nNavzdory tomu, že pojem listovní tajemství byl v ústavách zakotven, bylo toto právo v dobách totality nezákonně porušováno. Dle někdejšího ředitele Poštovního muzea Praha, PhDr. Jana Galušky, čerpajícího z pramenů poštovního muzea, bylo na počátku 50. let přes sedm set tisíc prověřených zásilek a po podpisu Charty 77 dokonce přes sedm desítek milionů zásilek zkontrolovaných agenty StB.\n\nStejně jako v ČR i v Evropě má listovní tajemství dlouhou tradici. Patrně poprvé se vyskytuje již v belgické ústavě z roku 1831. Toto právo je v legislativě zakotveno kvůli významné roli práva na soukromí.\n\nV Evropě zaštiťují základní lidská práva dva dokumenty. Prvním je Úmluva o ochraně lidských práv a základních svobod (dále jen EÚPL), kde spadá listovní tajemství pod čl. 8 \"právo na respektování rodinného a soukromého života\" a soudní ochranu v rámci EÚLP poskytuje Evropský soud pro lidská práva. Druhým je Listina základních práv Evropské unie (dále jen LZPEU), v čl. 7 \"respektování soukromého a rodinného života\". Ochranu v rámci LZPEU poskytuje Soudní dvůr Evropské unie.\n\nZ rozhodnutí Evropského soudu pro lidská práva vydaného 12. ledna 2016 v otázce monitorování soukromé komunikace zaměstnance ze strany jeho zaměstnavatele plyne, že pokud zaměstnavatel zakáže používat internetové připojení na pracovním zařízení pro soukromé účely, má právo kontrolovat, je-li tento zákaz dodržován, aniž by tím došlo k porušení práva zaměstnanců.\n\n\n"}
{"id": "168986", "url": "https://cs.wikipedia.org/wiki?curid=168986", "title": "Poštovní tajemství", "text": "Poštovní tajemství\n\nPoštovní tajemství je povinnost provozovatele poštovních služeb, osob podílejících se na poskytování poštovních služeb a dalších určených osob zachovávat mlčenlivost o skutečnostech týkajících se poskytované nebo poskytnuté poštovní služby, které se při své činnosti dozvěděli. Znalosti těchto skutečností smějí využívat jen pro potřeby poskytování poštovní služby a činnosti s tím související; nesmějí umožnit, aby se s nimi neoprávněně seznámila jiná osoba. Tato povinnost mlčenlivosti je uložena ustanovením § 16 zákona č. 29/2000 Sb., o poštovních službách a o změně některých zákonů (zákon o poštovních službách), ve znění pozdějších předpisů. Na rozdíl od listovního tajemství, které vyplývá z článku 13 Listiny základních práv a svobod a které chrání samotný obsah přepravovaných zpráv, tato povinnost mlčenlivosti rozšiřuje ochranu i na další údaje (např. o odesílateli a adresátovi), které jsou s přepravou nutně spojeny.\n\nPovinnost zachovávat poštovní tajemství není časově omezena. Průlom do ní upravuje zákon o poštovních službách a další zákony. O porušení poštovního tajemství se nejedná, např. sdělí-li provozovatel údaje podléhající poštovnímu tajemství odesílateli, adresátovi nebo jejich zákonným zástupcům. Porušením poštovního tajemství také není, plní-li pracovník poštovní služby povinnost oznámit trestný čin, o kterém se při své činnosti dověděl hodnověrným způsobem. Tato oznamovací povinnost je uložena v § 168 trestního zákona (zákon č. 140/1961 Sb., ve znění pozdějších předpisů) a vztahuje se jen na nejzávažnější výslovně vyjmenované trestné činy (např. trestný čin genocidy, vlastizrady, vraždy, špionáže, teroru, vyzvědačství, týrání svěřené osoby).\n\n\n"}
{"id": "168987", "url": "https://cs.wikipedia.org/wiki?curid=168987", "title": "Tau'ri", "text": "Tau'ri\n\nTau'ri je ve sci-fi seriálu Hvězdná brána goa'uldský název lidské rasy, přesněji lidí ze Země (pozemšťanů). Tau'ri je původní svět, ze kterého začali Goa'uldi unášet lidi na jiné planety.\n\nTau'ri jsou Asgardy prohlášeni \"Pátou rasou\" ve 20. epizodě desáté řady (poslední epizodě seriálu) \"Bez konce\" jako symbol toho, že dosáhli vyspělosti srovnatelné se členy Aliance čtyř velkých ras, Antiky, Asgardy, Noxy a Furlingy.\n\nPřed miliony let byla Země domovem Antiků, kteří ji nazývali \"Terra\". Byl to jejich nejdůležitější svět v Mléčné dráze. Po mnoha tisíciletích Antikové odešli do galaxie Pegasus. Když se po válce s Wraithy vrátili na Zemi, smísili se s lidmi a přenesli tak gen Antiků umožňující ovládat jejich technologie.\n\nPodle jaffské legendy a zápisů na Abydosu Goa'uldi vymírali.\nJeden Goa'uld, Ra přiletěl lodí na Zemi a setkal se s rasou lidí, kteří byli vhodnými hostiteli. Goa'uldi použili část lidí jako hostitele, část jako Jaffy a část jako otroky. Lidé se však později na Zemi proti Raovi vzbouřili a pohřbili hvězdnou bránu.\n\nLidé znovuobjevili Hvězdnou bránu v roce 1928 při vykopávkách v Egyptě. Rozluštili její kód a poté použili bránu. V první misi se dostali na Abydos, kde narazili na vrchního vládce soustavy Ra, jež se pokusil zničit Zemi. Jack O'Neill nakonec Raa zabil jadernou zbraní, jež vybuchla na Raově lodi. \n\nO několik let později Apophis prošel bránou. Lidé obnovili cestování branou, Daniel Jackson se vrátil z Abydosu, na který před tím vstoupil Apophis a zajal Skaaru a Sha're, jejich osvobození se stalo cílem seriálu. V misi na Chulacu se k SG-1 přidal Teal'c.\n\nApophis na Zemi zaútočil z vesmíru, SG-1 s Bra'tacem jeho lodě zničili. Apophis byl brzy poté poražen Sokarem a Apophis hledal azyl na Zemi. Lidé jej (již mrtvého) poslali zpět Sokarovi.\n\nPoté, co lidé svrhli Hathor, Asgardové začlenili Zemi do\nSmlouvy o chráněných planetách. Země je tak chráněna proti útoku vládců soustavy.\n\nV roce 2004 lidé objevili adresu Ztraceného města Antiků, známého v lidské mytologii jako Atlantida. Město však leží v galaxii Pegas. SGC vyslalo expedici na Atlantis.\n\nPo osmi letech války proti Goa'uldům byly lidé a jejich spojenci, Jaffové a Tok'rové schopni definitivně porazit vládce soustavy a zničit Replikátory v bitvě o Dakaru.\n\nPo porážce goa'uldů Daniel Jackson a Vala Mal Doran kontaktovali Orie a uvědomili je tak o existenci lidského druhu v naší galaxii. Důsledkem toho Tau'ri zahájili válku proti Oriům a jejich stoupencům.\n\nTau'ri získali zbraň schopnou zničit povznesené bytosti s cílem ji použit proti Oriům. Daniel Jackson jej na Orijské lodi poslal superbránou do Orijské galaxie. Později Tau'ri získali Asgardské technologie, stávajíce se nejmocnější hrozbou pro Orie a nejvyspělejší rasou, předkročenou pouze Antiky a Orii.\nZemě je rozdělena na 192 svrchovaných států, mimoplanetární politiku prováděly Spojené státy americké a Rusko do vytvoření IOA.\n\nLidé ze Země mají k dispozici mnoho pokročilých technologií založených na výzkumu zařízení, která objevily SG týmy při průzkumu jiných planet, a na znalostech poskytnutých Zemi spřátelenými rasami jako jsou Asgardé nebo Tok'rové.\n\nLidé nicméně až do 6. řady seriálu Hvězdná brána neměli vlastní vesmírnou loď schopnou nadsvětelného cestování pomocí hyperpohonu. První takovou lodí, kterou lidé postavili, byl Prometheus. O třídu výše stojí moderní křižníky třídy Daedalus, které mohou být napájené i Antickými ZPM.\n\n\n\n\n"}
{"id": "169018", "url": "https://cs.wikipedia.org/wiki?curid=169018", "title": "Využití počítačů ve výuce", "text": "Využití počítačů ve výuce\n\nVyužití počítačů ve výuce se začíná prosazovat od 80. let 20. století. V devadesátých letech došlo v České republice po otevření západních hranic k masovému rozšíření počítačů ve školách a k jejich propojování do počítačových sítí, které umožňují sdílet technické prostředky a zpřístupnit každému připojení k Internetu. Pro účely vzdělávání je snadná dosažitelnost informací z celého světa mimořádně přínosná.\n\nVe škole se výuka s využitím počítačů obvykle soustřeďuje do \"počítačových učeben\", tedy učeben speciálně vybavených počítači a dalšími technickými prostředky.\n\nPožadavky na počítačovou učebnu se liší podle toho, jaké předměty se v učebně mají vyučovat. Pokud jde o informatiku a práci s počítačem obecně, bude spíše důležitější výkon počítačů a aktuálnost programového vybavení. Naopak v případě výuky cizích jazyků bude důraz kladen na multimediální vybavení – sluchátka, reproduktory, mikrofony a výukové programy. Projektor je velkým přínosem pro všechny činnosti, kdy je nutné předvést žákům postup. Projektor doplněný o reprosoustavu lze rovněž využít k promítání filmů či prezentací a projektů studentů.\n\nExistují tři hlavní možnosti uspořádání počítačů v učebně:\n\n\nDalší možné uspořádání počítačů v učebně:\n\n\n"}
{"id": "169020", "url": "https://cs.wikipedia.org/wiki?curid=169020", "title": "Semjon Konstantinovič Timošenko", "text": "Semjon Konstantinovič Timošenko\n\nSemjon Konstantinovič Timošenko (rusky: ; 18. února 1895 – 31. března 1970) byl sovětský voják, maršál SSSR (od 1940) a dvojnásobný Hrdina SSSR.\n\nTimošenko se narodil do ukrajinské rolnické rodiny ve vesnici Furmanivka u Oděsy v Budžaku. Svou vojenskou dráhu zahájil za 1. světové války jako kulometník, za chrabrost byl v carské armádě třikrát vyznamenán Řádem sv. Jiří. Roku 1918 se přihlásil do Rudé armády a v občanské válce a Rusko-polské válce sloužil v 1. jízdní armádě pod Buďonným, byl pětkrát raněn a opět obdržel tři vyznamenání.\n\nV meziválečném období Timošenko získával vysoké vojenské vzdělání a stoupal v hodnostech. V letech 1937-1939 byl postupně velitelem vojsk Severokavkazského, Charkovského a Kyjevského vojenského okruhu. Při sovětském Útoku na Polsko velel Ukrajinskému frontu. 7. ledna 1940 převzal velení nad sovětskými jednotkami, útočícími na Finsko, od Vorošilova. Pod jeho velením byla prolomena Mannerheimova linie, Finové byli přinuceni k ústupu a přijetí Moskevského míru. 7. května 1940 byl Semjon Konstantinovič Timošenko povýšen na Maršála Sovětského Svazu.\n\nKrátce nato se stal lidovým komisařem obrany SSSR a stál před velkým úkolem - obnovit bojeschopnost Rudé armády po \"reformách\" provedených Klimentem Vorošilovem. Tuto funkci držel i v okamžiku, kdy Německo zahájilo operaci Barbarossa. Ihned po vypuknutí války byl jmenován předsedou Stavky vrchního velení, ale již 19. července 1941 byl nahrazen Stalinem v této funkci i na postu lidového komisaře (ministra) obrany. Zůstal však členem Stavky, náměstkem lidového komisaře obrany a nově se stal velitelem Západního strategického směru. 13. září 1941 se přesunul na post velitele Jihozápadního směru, velel obraně Kyjeva a v listopadu 1941 jedné z prvních úspěšných protiofenzív u Rostova na Donu. Následně po zrušení velitelství směrů velel různým frontům. Zpočátku Jihozápadnímu, kde\nse v květnu 1942 za podpory Stalina (i přes varování Žukova) pustil do ofenzívy, ale sovětská vojska ještě nebyla dobře připravena a utrpěla vážnou porážku v bitvě u Charkova. Ta nakonec skončila obklíčením sovětských vojsk a německým útokem na Stalingrad - kde Rusům mj. dost pravděpodobně chybělo oněch 207 000 vojáků a 1300 tanků. Od července 1942 velel Stalingradskému a od října 1942 Severozápadnímu frontu. Od března 1943 až do konce války byl představitelem Stavky pro koordinaci frontů v různých operacích, většinou však spíše druhořadého charakteru. Největšího úspěchu dosáhl v Jasko-Kišiněvské operaci na konci srpna 1944. V průběhu války i po ní získal řadu čestných ocenění a postů.\n\nPo válce opět velel různým vojenským okruhům a roku 1960 zakončil svou vojenskou dráhu na generálním inspektorátu Ministerstva obrany SSSR.\n"}
{"id": "169022", "url": "https://cs.wikipedia.org/wiki?curid=169022", "title": "Rozměr", "text": "Rozměr\n\nRozměr může mít různé významy:\n\n"}
{"id": "169023", "url": "https://cs.wikipedia.org/wiki?curid=169023", "title": "Buffalo Bill", "text": "Buffalo Bill\n\nBuffalo Bill, vlastním jménem William Frederick Cody (26. února 1846 Le Clair, Iowa - 10. ledna 1917 Denver), americký dobrodruh a legendární postava Divokého západu. Svou proslulost získal zejména díky dobrodružným novelám Edwarda Judsona.\n\nUž ve svých patnácti letech vstoupil na rok (1860–1861) do služeb Pony Expressu. Na koni převážel poštovní zásilky z východního pobřeží na západní přes nebezpečná indiánská území. Po vypuknutí Občanské války sloužil v armádě Unie jako vojenský průzkumník.\n\nPo válce spekuloval s pozemky a v roce 1867 se nechal najmout jako zásobovatel a za 500 dolarů měsíčně dodával bizoní maso pro dělníky pracující na stavbě kansaské pacifické dráhy. Díky této práci získal svou přezdívku a stal se jedním ze symbolů vybíjení bizonů. V letech 1867–1868 (za období 18 měsíců) zabil Buffalo Bill 4280 kusů bizonů (osm denně). Vždy lovil tolik, kolik bylo potřeba pro obživu. Nepodílel se na lovu pro zábavu. V době, kdy byl bizon ve volné přírodě vyhuben, přispělo jeho soukromé stádo bizonů k záchraně druhu.\nRoku 1869 si ho jako jeden ze symbolů Divokého západu vybral Edward Judson, zvaný „Buntline“ (česky „Vejtaha“) a sepsal přes 200 románů s Buffalo Billem v titulní úloze (tzv. \"bufalobilky\"). Do konce druhé světové války vzniklo 557 takových brakových románů. Kromě toho se Bill stal i hrdinou několika divadelních her. Když totiž na Divoký západ zavítal syn ruského cara, velkokníže Alexej, dostal Buffalo Bill za úkol zorganizovat představení, kde bude hrát hlavní roli. O jedné z těchto divadelních her, \"Zvědovi prérie\", napsal New York Herald: „… Kus tak pitomý a tak špatně zahraný, že je až zajímavý…“.\n\nBuffalo Bill ke své divadelní společnosti přizval i Indiány. Několik měsíců (od léta 1885) s nimi vystupoval i siouxský náčelník Sedící býk, nebo (o rok později) medicinman Černý jelen.\n\nB. Bill ještě krátce pracoval jako šerif a jezdec \"Wild West Show\", než natrvalo zakotvil jako ředitel velké jezdecké show. Myšlenku na ni mu vnukl manažer John Burke. Na její první představení 4. června 1882 dorazilo na 20 000 lidí.\n\nS touto show projel Buffalo Bill celé Spojené státy a později i Evropu. Stanislav Motl zpochybňuje tvrzení Antonína Novotného, ředitele Městského muzea v Praze, že by Buffalo Bill se svou show zamířil v roce 1899 také do Prahy na Štvanici. Teprve v roce 1906 se uskutečnilo turné po Moravě a Slezsku, ve kterém show navštívila Jihlavu, Brno a Opavu. Zachoval se dokument, ve kterém Moravský spolek na ochranu zvířat v Brně požaduje podat na Buffalo Billa trestní oznámení za údajné týrání zvířat.\n\nV roce 1915 skončil Buffalo Bill na dlažbě. Díky show se však ještě více rozšířila jeho proslulost a on se stal již za života legendou. V pozdějším věku už ani nedokázal rozlišovat mezi tím, co je v jeho životě fakt a co smyšlenka. Proto je nutné k jeho vlastním životopisům přistupovat s rezervou.\n\nBuffalo Bill zemřel na ledvinovou chorobu.\n"}
{"id": "169026", "url": "https://cs.wikipedia.org/wiki?curid=169026", "title": "Jonas Savimbi", "text": "Jonas Savimbi\n\nJonas Malheiros Savimbi (3. srpna 1934, Munhango, Angola - 22. února 2002), byl dlouholetý vůdce opozičního hnutí UNITA v Angole.\n\nSavimbiho otec byl přednosta železniční stanice a příslušník nejpočetnějšího angolského etnika – Ovimbundu. Savimbi patřil k malé části Angolanů, která měla možnost hlubšího vzdělání. V dětství vystřídal několik misionářských škol, později získal stipendium pro studium v Portugalsku, kde dva roky studoval medicínu. Ozbrojený boj za nezávislost však byl lákavější, a tak se nedostudovaný vrátil do vlasti a připojil se k bojovníkům União dos Populações de Angola (UPA – Svaz národů Angoly). Později uváděl, že získal doktorát ve Švýcarsku, nejspíš to však nebyla pravda.\n\nSavimbiho ctižádostivost a také pověstné vynikající řečnické schopnosti mu brzy přinesly postavení jakéhosi „ministra zahraničí“ Frente Nacional de Libertação de Angola (FNLA - Národní fronta pro osvobození Angoly), do které se UPA přetvořil. Roku 1964 opustil s dalšími ovimbundskými bojovníky FNLA a roku 1966 založil União Nacional para a Independência Total de Angola (UNITA – Národní svaz za úplnou nezávislost Angoly).\n\nUNITA brutálně bojovala jak s portugalskými kolonizátory, tak s konkurenčními povstaleckými skupinami – FNLA a Movimento Popular de Libertação de Angola (MPLA, Lidové hnutí za osvobození Angoly. Protože rivalové UNITA již měli v mezinárodním prostředí studené války své patrony (FNLA USA a MPLA SSSR), přijal Savimbi spolu s čínskou podporou i maoistickou doktrínu. Ve vedení UNITA praktikoval naprostou diktaturu velitele.\n\nPoté, co roku 1984 přestala být FNLA akce schopná, začaly USA podporovat Savimbiho UNITA. Roku 1986 pak byl s prezidentskými poctami přijat R. Reaganem v Bílém domě jako představitel demokratických sil v Angole.\n\nV roce 1992 v prezidentských volbách kandidoval proti dosavadnímu prezidentovi J. E. dos Santosovi. Poté, co předběžné výsledky ukázaly dos Santosovu převahu, zpochybnil výsledky voleb a obnovil boje s vládou.\n\nV následujících letech podepsal Savimbi mnoho dohod a stejný počet jich porušil. Dos Santos ve snaze nalézt řešení konfliktu mu nabídl i post viceprezidenta, Savimbi se však vždy nakonec opětovně chopil zbraní. Byl zabit při přepadení angolskými vládními vojsky 22. února 2002. Savimbiho smrt potvrdila tezi, že právě on byl největší překážkou na cestě k mírové dohodě, která by ukončila dlouholetou angolskou občanskou válku. Dohoda, která ukončila dlouhotrvající občanský konflikt v Angole, byla podepsána začátkem dubna 2002.\n"}
{"id": "169028", "url": "https://cs.wikipedia.org/wiki?curid=169028", "title": "PTRD-41", "text": "PTRD-41\n\nProtitanková puška PTRD byla navržena konstruktérem Děgťarjovem v roce 1932. Zbraň využívala nově vyvinutý náboj ráže 14,5 mm s ocelovým jádrem, který dokázal probít 25 mm pancíř na vzdálenost 500 metrů. Od roku 1941 byl zaveden náboj s wolframovým jádrem, který dosahoval vyšší rychlosti a měl lepší průbojnost. Uvádí se, že na vzdálenost 300 metrů dokázal prorazit 40 mm silný pancíř, pokud projektil dopadl kolmo na objekt. Protitanková puška PTRD byla s úspěchem používána proti německé technice, která měla slabší pancéřování (obrněná vozidla, tanky starší generace). Proti novějším německým tankům však byly v čelním boji neúčinné, proto bylo střelcům doporučováno, aby stříleli do pásů nebo z boku či zezadu pod věž, do prostoru motoru a palivových nádrží, na hnací kola, zaměřovače či periskopy.\n\nProtitanková puška PTRD byla jednoranná, což bylo oproti protitankové pušce typu PTRS její jedinou nevýhodou. Typ PTRD byl spolehlivější, jednodušší, méně náročný na údržbu. \n\n\n"}
{"id": "169029", "url": "https://cs.wikipedia.org/wiki?curid=169029", "title": "Parthská říše", "text": "Parthská říše\n\nParthská říše (persky شاهنشاهی پارت‎, v soudobé perštině اشکانیان, \"Aškāniān\" a \"İmparatoriya-Ashkâniân\"), resp. Parthské království (latinsky \"Regnum Parthorum\"), též Arsakovská říše (dle dynastie Arsakovců), byla starověkým státním útvarem s centrem v moderním Íránu. Existovala zhruba v letech 247 př. n. l. – 224 n. l. Zformoval ji Arsaka I., původně náčelník skythského etnika Parnů, velmocenského postavení na Předním východě však dosáhla až o sto let později, za Mithradata I. Historie parthské říše byla provázena neustálým vedením válek, především s Římany o Malou Asii, Kavkaz a moderní Blízký východ, ale také s kočovníky na východě. Potenciál říše se však postupně vyčerpal. Kolem roku 220 n. l. zahájil Peršan Ardašír I. z rodu Sásánovců povstání proti králi Artabanovi IV. a po několikaletých bojích převzal kontrolu nad Íránem. ===\nKromě Íránu zahrnovala parthská říše v době svého největšího rozmachu i většinu moderního Iráku a části Pákistánu, Afghánistánu, Sýrie, Turecka, Arménie, Turkmenistánu a Saúdské Arábie. Hlavním městem byl původně Hekatompylos jihovýchodně od Kaspického moře, později Ktésifón na Tigridu.\n\nStátní útvar, založený dynastií Arsakovců, vznikl na území, které původně náleželo Médii a po dobytí perským králem Kýrem II. Velikým dostalo perský název Parthava. Po porážce krále Dareia III. Alexandrem Velikým (Makedonským), Parthava (řecky Partaie) se stala součástí Alexandrovy říše. Po jeho smrti v roce 323 př. n. l., Parthie připadla králi Seleukovi I. Nikátorovi (311-281 př. n. l.) a jeho synovi Antiochovi I. Sotérovi (281-261 př. n. l.). Antiochos I. byl od roku 295 př. n. l. místodržícím pro východní oblasti seleukovské říše.\n\nParthie ležela v severních a západních částech moderní íránské provincie Khorásán. Území bylo na severu ohraničeno pohořím Kopet Dágh (na hranici s moderním Turkmenistánem), na jihu od Parthie se rozprostíraly pouštní oblast Dašt-e Kavir a pohoří Bínálúd. Parthie sousedila se seleukovskými satrapiemi Hyrkánií (na severozápadě), Médií (na jihozápadě), Margianou a Árií (na východě). Na západě se nacházela tzv. Kaspická brána, legendární bariera, která měla ochránit proti výpadům kmenů ze severu, pravděpodobně vybudována Alexandrem Velikým. Jen málo oblastí na území Parthie byly vhodné pro zemědělství, převažovaly stepi a lesy.\n\nKmen Parnů, který v roce 247 nebo 238 př. n. l. dobyl seleukovskou satrapii Parthii, patřil k severoíránským kmenům Skythů. Přes různá pojmenování (Číňané jim říkali Jüe-č´, Indové Šakové, Peršani Sakové, Řekové rozlišovali Skythy, Sarmaty a Massagety), severoíránské kmeny si byly velmi blízké jazykově i kulturně a proto je bylo možné označit všechny za Skythy. K Massagetům patřil i kmen Parnů s náčelníkem Ardaširem (řecky Arsakem). Massageti žili v oblastech východně od Kaspického moře a jižně od Aralského jezera, další kmeny Massagetů, tzv. saksko-massagetské, obývali deltu řeky Syrdarji. Oblasti severně od Kaspického moře a Aralského jezera, v moderním Kazachstánu, obývali Sarmati. Dále na východ v pohoří Tchien-šan ležela sídla Saků. Kmeny Jüe-č´ sídlili ještě na počátku 2. st. př. n. l. v oblasti Sin-tängu (Čínského nebo též Východního Turkestánu) a na území čínské provincie Kan-su (v čínských pramenech nazýváno Jüe-č´). Skythové sami si říkali Skoloti ze severoíránského slova \"iškuzi\", což znamenalo střelci, lučištníci. Massagety popisovali Hérodotos, Strabón a Ktésias: vynikali ve vojenském umění. Dokázali přesně střílet z luku za jízdy na koních, dokonce i směrem dozadu. Jezdci chránili sebe i koně šupinkovým nebo později kroužkovým pancířem z bronzových, posléze ze železných destiček (římští legionáři v čele s Marcem Liciniem Crassem viděli poprvé takové pancíře při bitvě s Parthy u Karrh v roce 54 př. n. l.). Massagetské ženy se účastnily bojů spolu s muži (také mohly mít vysoké postavení, např. královny Tomyris a Sparetra). Úmění boje Massagetů bylo založeno na nenadálém zvratu událostí: zpočátku zaútočila lehká jízda a vyčerpala protivníka (masivním zasýpáváním šípy na velkou vzdálenost), následoval čelní útok těžké jízdy s cílem rozbít formaci nepřítele. Pokud první útok nevyšel, následoval předstíraný útěk. Když se nepřítel nechal vylákat k pronásledování, byly jeho jednotlivé oddíly obklíčeny, postupně rozstříleny a nakonec doraženy těžkou jízdou. Těžká jízda byla tvořena z tzv. \"katafraktů\", tj. z obrněných jezdců na obrovitých obrněných koních ve větších útvarech. Hlavní zbraní \"katafraktů\" byla jezdecká kopí, dlouhá až 4,5 m. Ta byla provazem přichycena ke koňské šiji, aby se umocnil náraz. Jezdec kopí držel oběma rukama. Pomocnými zbraněmi byly luk a meč. Pozdější nejvyšší šlechta (příslušníci 240 aristokratických rodů) nastupovala do bitvy jako těžká kavalerie, podporována rychlou lehkou jízdou nižší šlechty, ozbrojenou silnými luky. Už perský král Kýros II. Veliký bojoval s kočovními Massagety. V době krále Dareia saksko-massagetská jízda i pěchota sloužila v perské armádě za řecko-perských válek a účastnila se bitev u Marathónu, Thermopyl a Platají. Také Alexandr Makedonský opakovaně bojoval s válečníky severoíránských kmenů, nechal popsat způsob jejich boje a později je začlenil jako těžkou jízdu do svého vojska.\n\nKolem poloviny 3 st. př. n. l. Seleukovci byli oslabeni konflikty s Ptolemaiovci a spory o trůn. V rozsáhlé seleukovské říši (od západní Anatólii po Východní Írán) se objevovaly decentralizační snahy a seleukovští místodržící měli tendenci se osamostatňovat a zakládat vlastní království. Po smrti krále Antiocha II. Thea (261-246 př. n. l.), satrapa Parthie a Hyrkánie, Andragoros, vyhlásil v roce 247 př. n. l. nezávislost a začal razit své vlastní mince. V témže roce nebo podle dalšího údaje v roce 238 př. n. l. do severní části Parthie, Astauene, vtrhl polonomádský kočovní kmen íránských Parnů (Arpanů) a postupně dobyl celou Parthii. Obyvatelé tu byli blízce příbuzní, obě skupiny (hovořící íránsky) brzy splynuly. Pod vedením svého vůdce Aršaka (řecky Arsaka) dobyli v roce 235 př. n. l. seleukovskou provincii Hyrkánii, ležící u jižního pobřeží Kaspického moře s městem Zadrakarta (řecky Syrinx, moderníSari v severním Íránu). Hyrkánie po mnoha revoltách a za pomocí římské říše získala nezávislost až v době římského císaře Antonina Pia (138-161 n. l.). Arsakés I. (247/238 -217/212 př. n. l.) odvozoval svůj původ od Achaimenovců, považoval se za dědice perské říše a nechal se korunovat v městě Assak v Astauene. Vybral si za hlavní město Hecatompolys (řecky Ekatómpulos, mod. Shahr-e Qumis v západním Khórasánu). Strabón, Plinius a Ptolemaios popisovali toto město, ve kterém se zastavil Alexandr Veliký v roce 330 př. n. l. na svém tažení Asií. Za Seleukovců tam strážila vojenská posádka. Arsakés I. reorganizoval armádu, stavěl pevnosti a zakládal města. Od roku 256/250 př. n. l. Parthie sousedila s nezávislým řecko-baktrijským královstvím. Král Diodotos I. (256/250-239/230 př. n. l.) podnikal neuspěšné pokusy o podmanění území Parthie. Jeho syn, Diodotos II. (230/228-223 př. n. l.) naopak uzavřel spojeneckou dohodu s panovníkem Arsakem. Parthie se jevila jako vhodný nárazníkový stát vůči západním seleukovským satrapiím v Íránu. Král Seleukos II. Kallinikos (246-226 př. n. l.) v letech 230-228 př. n. l. podnikl vojenské tažení proti Parthům. Arsakés I. v počáteční fázi utrpěl porážku a uprchl k Massagetům, avšak po krátké době a s jejich pomocí, dobyl ztracená území. Král Seleukos II. musel přerušit tažení kvůli válce, kterou proti němu rozpoutal jeho nevlastní bratr Antiochos Hiérakos. Syn Seleuka II., Antiochos III. Veliký (223-187 př. n. l.) podnikl vojenské tažení v letech 212-204/205 př. n. l. a svedl v roce 209 př. n. l. úspěšné boje v Hyrkánii (obléhl a dobyl města Zadrakarta a Tambrax) a v Parthii (rozbořil město Hecatmpolys). Parthský král Arsakés II. (217-191 př. n. l.) musel uznat seleukovskou moc a poté byl ponechán ve svém úřadě jako vazalský král. V roce 190 př. n. l., poté co seleukovský král Antiochos III. Veliký byl poražen u Magnesie Římany, parthský satrapa Andragorás využil slabosti ústřední moci v Antiochii a osamostatnil se. Krátkou samostatnost Parthie ukončil vpád Parnů, národa spřízněného s Parthy, jehož příslušníci kočovali severovýchodně od hranic Parthie. Parnové vedení náčelníkem Arsakem ovládli postupně celé území Parthů, přešli zde k usedlému způsobu života a velmi rychle splynuli s místní populací – již ke konci 3. století př. n. l. je vládnoucí parnský rod Arsakovců označován jako parthský.\n\nParthská říše přetrvala od 3. století př. n. l. do 3.století nového letopočtu. Hlavním zdrojem informací o parthských králích byly nálezy stříbrných a bronzových mincí. Licní strana mincí nesla zprava zobrazovaný portrét krále s odznaky moci a nápis titulu. V období od roku 140 př. n. l. do 1. století nového letopočtu nápisy byly pouze v řečtině, poté řecké nápisy začaly být stylizovány nebo nečitelné a mince nesly nápis Arsaces. Předchůdci krále Mithridata I. byli na mincích zobrazováni s perskou tiárou, s přílbou (král Arsakés I.), s okázalým diadémem, nebo s přílbou i diadémem zároveň. Král králů Mithridates I. (171- 139/138 př. n. l. ) se nechal zobrazit prostovlasý s páskou, kterou Alexandr Veliký povýšil na královský symbol. Helénistický vzhled krále byl v kontrastu s dlouhou bradou v íránském stylu. Na jeho mincích byl zprvu nápis \"Philhellen\" a ke konci kralování se objevil nápis v řečtině \"Velký král Arsakés\". Králové Parthské říše razili mince v městě Ekbataně v Médii (v moderním severním Íránu), v městě Hekatompylu (v moderním západním Íránu), v městě Seleukei na Tigridu (v moderním Iráku) a v micovně města s názvem Mithridatkirt/ Nisa (Ashgabat v moderním Turkménistánu). Poddaná poloautonomní království, včetně Kavkázské Ibérie (gruzínského království Kartli), Arménie, Atropatené (Médie Atropatené nacházející se na území moderního Ázerbájdžánu), Gordia (Gordyone, jehož teritorium leželo v moderní provincii Ankara v Turecku), Adiabene (v moderním regionu Ázerbájdžánu v Iráku), Edessy na Eufratu (království Osrhoene), Hatry (el-Hadr v moderním severním Iráku západně od Mosulu), Characene/Mesene (v oblasti Perského zálivu), Elamu (v provinciích Kuzestanu a Ílamu jihozápadního Íránu) a Persie (Fars v jižním Íránu) měla právo razit vlastní mince vzhledem odlišné od královské ražby z říšských mincoven (např. s portréty králů).\n\nVláda v Parthské říši byla obzlášt´decentralizována v 1. století nového letopočtu: vládli dynastie i aristokraté s velkými privilegiemi na svém vlastním území a měli svá vlastní vojska, která mohla být nabídnuta králi v případě potřebí (např. generál Surena). Parthská říše neměla stálou armádu, během krizí Parthové dokázali rychle zorganizovat jezdecké vojsko. Králi a aristokratům byla přidělena ozbrojená stráž. Aristokracie ovlivňovala výběr Arsakovských králů na trůn anebo jejich sesazení z trůnu. Někteří aristokraté působili jako rádce krále a zároveň vykonávali kněžský úřad ve svatostánku. Vládnoucí aristokracie s dědičnými tituly byla stupňovitě rozvrstvena do troje odlišných hierarchií: do nejvyšší byli řazeni regionální králové přímo podřízeni Králi králů, do druhé nejvyšší - příbuzní Krále králů, kteří uzavřeli sňatky s příslušníky královské dynastie a do nejnižší - vládcové lokálních kmenů, rodů a malých teritorií. V Parthii nebyla otázka nástupnictví nijak uzákoněna, mnohdy vládli dva králové zároveň a to v případě, že se šlechta nedohodla na nástupci trůnu a Rada mágů vybrala dva prince z nejvýše postavených rodin. Časté občanské války mezi parthskými uchazeči o trůn byly ve svém důsledku mnohém nebezpečnější pro stabilitu říše nežli cizí invaze. Řím využíval dynastické rozepře a stále zasahoval do problémů o parthský trůn až do roku 100 nového letopočtu, např. římský císař Octavianus-Augustus v době kralování Fraata IV. (37/36 - 20 př. n. l.) prosazoval jeho bratra Tiridata na parthský trůn, a když neúspěl, pomohl mu na arménský trůn. Později, Fraatovy synové museli být posláni do Říma na výchovu jako rukojmí a po svém návratu se ujmout vlády v Parthii, avšak parthská aristokracie je brzy sesadila kvůli jejich prořímské orientace.\n\nOd doby parthského krále Priapatia (190-179 př. n. l.) Arsakovci vládli jako nezávislá dynastie v multikulturní a polyetnické říši, např. mluvilo se tu východoíránsky, persky (tzv. Pahlavi), sogdiansky, baktrijsky, babylónsky, řecky, arménsky, aramejsky aj. V těchto jazycích byly nalezeny nápisy na \"ostrace\" (v Nise/moderním Ashgabátu v Turkménistánu a v Hekatompylu/moderním městě Shar-e Qumis v západním Khorásánu v Íránu), dále nápisy na papyru a pergamenu (v západním Íránu v lokalitě Avroman a v městě Dura-Europos na Eufratu) a skalní nápisy.\n\nKralování Fraata I. (175-171 př. n. l.) bylo krátké, po něm přišel Král králů, který bývá považován za zakladatele Parthské říše. Mithridates I. Arsakés VI. (171-139/138 př. n. l.) ovládl seleukovské provincie v Íránu: Persii (moderní Fars v jižním Íránu), Médii s městem Ekbatanou (v moderním severozápadním Íránu) a království Elam (Susianu/Anshan), které se táhlo podél pohoří Zagros na východě až do Perského zálivu v jihozápadním Íránu se starověkým městem Súsou (jinými názvy Shushan a moderní Shush). Mithridates I. anektoval v době vlády řecko-baktrijského krále Eukratida I. (asi 175/170-145 př. n. l.) dvě provincie jeho království: Margianu, jejiž obchodní město Antiocheia Margiané (Merv/ moderní město Mary v Turkménistánu) leželo na Hedvábné stezce a Árii/Areiu s městem Areiónem/moderním Herátem v západním Afghánistánu. Po odchodu Řeko-Baktrijců z území jejich království asi v roce 130 př. n. l., král Mithridates I. připojil Baktrii (v moderním severním Afghánistánu) ke své říši. Další expanze Mithridata I. byly namířeny do Mezopotámie, Anatolie a Levanty, všechna tato území byla podmaněna až na město Tyros. (Mezopotámie v antice byl historický region v západní Asii mezi říčním systémem Eufrat - Tigris, v moderní době je rozšířený o nížinnou část v okolí obou řek, ohraničenou úpatími íránských a východoanatolských hor, Perským zálivem a pouštěmi Sýrie a Arábie.) Asi do roku 145 př. n. l., Mithridates I. dobyl Babylónii a nechal se prohlásit babylónským králem. Krátce na to se musel stáhnout se svým vojskem do Hyrkánie, aby bránil severovýchodní hranici parthské říše proti Sakům, kteří byli zatlačováni na západ ze své domoviny kmeny Jüe-č´a prošli Baktrií. Král Mithridates I. také poskytl větší autonomii Persii ve snaze nastolení zdravějších vztahů. V době návratu krále Mithridata I. do Hyrkánie v roce 141 př. n. l., se osamostatnilo parthské polonezávislé království Characene/Mesene, jehož přístav Charax Spasinou na Tigridu (moderní město Basra v jižním Iráku u perského zálivu) byl důležitý pro obchod Mezopotámie s Indií, také umožňoval plavbu k měst Súse. Přístav byl založen Alexandrem Velikým, Antiochos III. Veliký (222-187 př. n. l.) jej nechal znovu vybudovat po ničivé záplavě. Charax Spasinou byl také místem lovců perel. Království Characené se už nevrátilo pod parthskou nadvládou. Obyvatelé města Palmýry (moderního Tadmoru v severní Sýrii) tu měli stálou obchodní stanici. Království Palmýra leželo na křižovatce karavanních cest na rozhrání Sýrské a Arábské pouště v oáze jménem Efqa, 230km severovýchodně od Damášku. Characené bylo zapojeno do dálkového obchodu sýrské oázy Palmýry, která byla podporována Římem od 1. století nového letopočtu. Sýrie, Characené a Parthie udržovaly obchodní kontakty s Arábií, sKušánskou říší (ve východním Íránu a severozápadní Indii) a Čínou. V roce 140 př. n. l. parthské državy v Mezopotámii byly napadeny seleukovským králem Démétriem II. Nikatórem (145-140 př. n. l.), který si hlavně přišel vyřídit účty s uzurpátorem svého království v sýrském městě Antioch, Diodotem Tryphonem. Parthské vojsko mladého krále porazilo zajalo a věznilo v Hyrkánii. Později král Mithridates I. jej omilostnil a oženil se svou dcerou Rhodogunou. Jeho bratr Antiochos VII. Sidetes (138-129 př. n. l.) započal válečné tažení pro znovudobytí Mezopotámie, porazil parthského krále Fraata II. (139/138-128 př. n. l.), nástupce Mithridata I., v oblasti velký Zab a dobyl Babylónii a Súsu. Když postupoval do Médie, Parthové žádali o mír, on však odmítl. Antiochos VII. Sidetes zaplatil velký tribut za osvobození Démétria II. Nikatóra, který poté byl poslan do Sýrie. Při povstání obyvatelstva Médie v roce 129 př. n. l. proti seleukovskému králi, Antiochos VII. Sidetes byl zabit. Mithridates I. v roce 142 př. n. l. přijal starodávný titul Achaimenovců \"Velký král\" (Král králů, Šáhan-šah). Královské residence byly zřízeny v Seleukei na Tigridu, Ekbataně, Ktésifónu a v Mithridatkirtu. Město Seleukeia leželo na západním břehu Tigridu (v moderním Iráku) a bývalo prvním hlavním městem diadocha Seleuka I. Nikatóra a Mithridates I. ho dobyl v roce 141 př. n. l. Seleukeia byly v období 3. a 2. století př. n. l. srovnatelná s městem Alexandrií v Egyptě. Velikostí populace v parthské době se řádila za Římem, Alexandrií v Egyptě a seleukovským královstvím jménem Antioch na řece Orontu v Sýrii (moderní Antakya v Turecku). Roku 117 nového letopočtu byla Seleukeia spálena na popel římským imperátorem Traianem (98-117) během jeho tažení Mezopotámií. Císař Hadrianus roku 116 město znovuvybudoval v parthském stylu podle historické íránské architektury. Mithridates I. založil nové město Ktésifón na východním břehu Tigridu (v oblasti Madina al-'Atiqa, 32km jihovýchodně od Baghdadu v moderním Iráku) naproti městu Seleukei na protilehlém břehu Tigridu. Město Ktésifón se stalo administrativním a komerčním centrem říše, též tu probíhaly korunovace parthských velkokrálů. Svojí rozlohou Ktésifón byl dvakrát větší než Řím. Ktésifón byl celkem pětkrát vypleněn Římany během římsko-parthských válek v různých dobách v novém letopočtu: mezi 116-297, jen v 2. století byl dobyt třikrát. Římský imperátor Traián při svém tažení do Parthie v roce 116 nechal město spálit na popel, císař Hadrianus v roce 117 nechal město postavit (v rámci mírové dohody). Mithridates I. rozšířil starodávné posvátné město Nisu (lokace: blízko moderní vesnice Bagir, 18 km od Ašchabadu v Turkmenistánu), kde byly uloženy v hrobkách ostatky parthských předků, o rozsáhlou nově zbudovanou representativní čtvrt a přejmenoval město na Mithridatkirt. Parthové přijali kulturní tradice ze všech středisek dávné civilizace, nacházející se na obrovském území parthské říše: řeckých, mezopotámských a perských. Specifickým projevem v parthské architektuře byla jen čtvercová stavba \"iwan\" zaklenuta velkou klenbou a se širokým vchodem v průčelí. Město Nisa neslo architektonické stopy řeckého vlivu, tak jako ostatní města parthské říše, např. Hatra (al-Hadr, ležící západně od Mosulu a horního toku Tigridu v moderním severním Iráku) se v době, kdy se stala cílovou stanici karavan dopravující zboží přes pouště, proměnila z malého posvátného místa ve vzkvétající obchodní město. Král Fraates II., syn Mithridata I., padl při obraně severovýchodní hranice státu u řeky Óxu (moderní Amudarji) v boji proti kočovním kmenům Šaků (Saků, Skythů). I další král, Artabanus I. (128-123 př. n. l.) zahynul v boji s nomádskými Saky, kteří ustupovali před jüe-č´skými kmeny.\n\nMithridates I. si podmanil sousední provincie řecko-baktrijského království za krále Eukratida I. (asi 175/170-145 př. n. l.). Přes území Margiany (v moderním Tirkménistánu) a Árií (v moderním západním Afghánistánu), Parthie navázala obchodní spojení s Čínou po dohodě s císařem Wu-ti (146-86 př. n. l.), jedním z největších čínských císařů starověké Číny a tvůrcem Hedvábné stezky. Dynastie Chan (206 př. n. l. až 220 nového letopočtu) po roce 139 př. n. l. posílala do Parthie a Indie vyslance uzavírající obchod. Do Číny po Hedvábné stezce putovali například koně z Ferghány a Parthové, kromě jiného, dováželi \"serské železo\" (ocel). Číňan Čang Čchien v době dynastie Chan byl prvním čínským cestovatelem po Hedvábné stezce, který navázal kontakt se západním světem v letech 138-115 př. n. l. Tzv. nová Hedvábná stezka procházela obchodním městem Mervem (moderní město Mary), směřovala do Nisy, pak na jihozápad přes Hekatompylos do Apamea Ekbatan v Médii a do Seleukeie na Tigridu. Poslední stanici pod parthskou kontrolou byla Dura-Europos na Eufratu. Později, Parthská říše bohatla z obchodu na další větvi Hedvábné stezky přes Perský záliv a Mezopotámií až do velkých překladišt´na půdě Římské říše. Přes parthské území se dostávalo zboží z Indie a Číny. Získy z obchodu pomáhaly udržovat silnou armádu.\n\nZa \"Krále králů\" Mithridata II. Arsaka VIII. (124/123 - 88/87 př. n. l.) Parthii náležela většina seleukovských držav. Seleukovcům patřila už jenom Sýrie a do poloviny 1. století př. n. l. si území seleukovské říše podrobily Řím, Parthie, maloasijské království Pontus a Arménie. Král Mithridates II. obsadil asi v roce 130 př. n. l. opuštěnou Baktrii (v moderní severním Afghánistánu) bývalého Řecko-baktrijského království.Mithridates II. svedl těžké boje se Saky, podřídil si je a vytvořil pro ně vazalský stát na jihovýchodu parthské říše (v moderním jižním Afghánistánu). Král Mithridates II. začlenil těžkou jízdu Saků do parthské armády, ta měla poté velký podíl na vítězstvích Parthů v Malé Asii a Zakavkazsku. Část Saků prošla územím Parthů do oblasti Drangiany (údolí řeky Hilmandu v Afghánistánu). Kmeny Saků se schromažd'ovali v Drangianě před svým následným stěhováním do západní Indie později tato oblast byla pojmenována Sakastán (sktr. Šakasthána), toho byl odvozen středověký název Sidžistán a moderní Seistán. Král Mithridates II. po ovládnutí celé Mezopotámie,pronikl na západ proti proudu Eufratu, zmocnil se města Dura-Europos ve východní části moderní Sýrie (v roce 113 př. n. l.), anektoval království Adiabene (v moderním regionu Ázerbájdžánu v Iráku, dobyl Gordyene /Gordium (v moderní provincii Ankary v Turecku) a království Edessu/Osrhoene na středním Eufratu a tím se dostal do přímého styku s římskou sférou vlivu. Postavení Parthie a Říma sílilo ve světě ve stejné době a t obou států často křížily na bitevním poli.\n\nZpočátku Řím a Parthie měly společného nepřítele, arménského krále Tigrana Velikého (95-55 př. n. l.), původně vazala parthské říše. Ve válce proti Parthům se zmocnil Sýrii a Kilikii a zároveň byl spojencem maloasijského pontského krále Mithridata VI. Eupatora Pontského (120-63 př. n. l.) podnikajícího útoky na římskou provincii Asii. Asi v roce 92 př. n. l. římský vojevůdce (kilikijský propraetor) Lucius Cornelius Sulla a vyslanec krále Mithridata II, Orobazes, vedli diplomatické jednání v městě Ktésifón. Za krále Tigtana Velikého nezávislé Arménské království(tzv. Velká Arménie v oblasti Vanského jezera, jež zahrnovala i Araratské království) se načas stalo nejmocnějším státem na východ od Říma, ovládalo území od Středozemního moře ke Kaspickému moři a na severu téměř k Černému moři. Tigranus Veliký se bránil konfliktu s Římem, avšak po porážce pontského krále, jeho zetě, v roce 72 př. n. l. mu poskytl azyl. Roku 69 př. n. l. vojska římských vojevůdců Luculla a Gnaia Pompeia napadla Arménii a parthský král Fraates III. je podporoval. Arménie se stala římským klientem.\nParthie a Řím si stanovili horní tok Eufratu jako hranici pro svoji zájmovou sféru a v roce 69 nebo 66 př. n. l. Parthie uzavřela dohodu se zástupci římské republiky Lucullem a Pompeiem. Řím měl ovládat oblast ležící na západ od Eufratu (Anatolii, Sýropalestinu, Egypt) a Parthská říše-území na východě (Mezopotámii, Írán a Střední Asii).\n\nPoté co skončily římské války s Mithridatem VI. Pontským, Arménie se stala římským vazalským královstvím. Pompeius zabral všechna území dobyta Arménií, včetně Sýrii, bývalé seleukovské provincie, kterou v roce 64 př. n. l. prohlásil za římskou provincii. Během pobytu na sýrském území, se Pompeios politicky zapletl do událostech probíhajících v Judei a zmocnilse vojensky Jeruzalému. Řím vyvíjel iniciativu jak obsadit v Arménii vazalského krále prořímského smyšlení. Parthové měli své kandidáty na arménský trůn z důvodu,že Arménie byla jejich bezprostřední soused v íránském podhůří Kavkazu (v 1. až 4. století nového letopočtu vládci Arménie pocházeli z vedlejší linie Arsakovců). Odpovědí na vpády římských vojsk na parthské území, bylo vměšování Parthů do římských vnitřních záležitostí, například stranili Pompeiovi proti Caesarovi, stali se spojenci Dáckého království když si ho Řím podroboval, Vologases V. (191-208) podporoval pretendenta Pescennia Nigra proti Septimiu Severu (193-211).\n\nZa parthského krále Oroda I. (57-37/36 př. n. l.) proběhla v letech 54-53 př. n. l. první válka Parthie s Římem: správce Sýrie Marcus Licinius Crassus porušil dohodu z let 69-66 před n. l. a vpadl na parthské území v Mezopotámii. Jeho legie nebyly připraveny na boje v poušti proti parthské výzbroji a taktice. Crassus si neudržel slíbenou podporu vazalského arménského krále. U města Karrh (Carrhae, moderní Haran v jihovýchodním Turecku) bylo římské vojsko poraženo parthskými jezdci v čele s generálem Surenou. Parthové zabili Crassa a 30,000 mužů a zajali 10,000 legionařů. Gaius Iulius Caesar v roce 44 př. n. l. chystal odvětnou vojenskou výpravu do Parthie, ale byl zavražděn. Následně Parthové prosadili na arménský trůn příslušníka vedlejší větve Arsakovské dynastie. V letech 40-38 př. n. l. parthské vojsko uzavřelo spojenectví s římským vojevůdcem Quintem Labienem a pod vedením královského syna Oroda II.,prince Pacora, podniklo invazi do Sýropalestiny. Parthové překročili Eufrat, dobyli město Apameia, pronikli do Jeruzalému a dosadili tam svého vazalského krále. Při římském protiútoku vojska Makca Antonia (pod vedením generála Gaia Ventidia Bassa) parthské vojsko bylo v Taurském Gindaru poraženo, Labienus zahynul v roce 39 př. n. l. a Pacorus byl zabit v roce 38 př. n. l. Parthové byli zatlačeni za Eufrat. Marcus Antonius podnikl roku 36 př. n. l. vojenské tažení do Parthie pd severu přes království Médie Atropatené. Zatím co Římané neúspěšně obléhali pevnostní město Fraaspu, Parthové zničili jejich váleční materiál azásoby a tím způsobili velké ztráty na životech římských legionářů.Během návratu zahynulo hladem a zimou 35,000 legionářů z původních 100,000. Parthská jízda na ně neustále útočila. Druhý syn Oroda II., Fraates IV. (37/36-20 př. n. l.) požádal otce aby abdikoval a svěřil mi trůn. Král Fraates IV. musel čelit v letech 37-25 př. n. l. občanské válce a dynastické krizi. Augustus se osobně zdržoval od roku 22 př. n. l. v Sýrii s velkým vojskem, aby diplomaticky i vojensky dosáhl navrácení římských zajatců a vojenských odznaků římských legií z doby porážky Crassa a Marca Antonia. V roce 20 př. n. l. Fraates IV. uzavřel s Římem mírovou dohodu: eufratská hranice byla potvrzena, uznal římskou svrchovanost nad Arménií, která měla zůstat vazalským statem. Fraates IV. vydal zajatce a vojenské odznaky římských legií, ty později převzal císař Tiberius. Fraatovy čtyři synové byli posláni do Říma na vychování, avšak po svém návratu k vládnutí v Parthii nebyli přijati parthskou šlechtou.\n\nV novém letopočtu, poté co Vologasés I. (Valgaš, Valarš) vládnoucí v letech 51-79 využil dynastické spory v Arménii a prosadil svého bratra Tiridata I. (53-100) za arménského krále, římské oddíly pod vedením generála Gnaea Domitia Corbula Arménii dobyly (58-60). Parthové při protiútoku některé římské jednotky zajali. Vyjednávači císaře Nerona a parthského krále Vologase I. uzavřeli v roce 63 v Rhandeji mírovou dohodu, podle které měli nastupovat na arménský trůn nezávislí králové z Arsakovské dynastie, ale jmenování kandidáta podléhalo schválení Říma. V Římě v roce 66 císař Nero předal bratru Vologase I., Tiridatovi I., královský diadém. Vologasés I. založil obchodní středisko Vologésias (blízko města Seleukeie), do kterého směřovalo zboží z Perského zálivu k Palmýře a římský územím. V parthské říši nastalo silné oživení ekonomiky. Po Vologasovi I. vládli dva krále zároveň.\n\nParthie za krále Pacora II. (78-105) a Artabana III. (80-90) se stala spojencem dáckého krále Decebala (79-106), kterého v roce 106 porazil císař Traianus (98-117). Parthský král Osroes (108-128/129) dosadil na arménský trůn svého kandidáta Parthamasiria. Císař Traianus neschválil tohoto kandidáta a v roce 113 si podrobil Arménii. Poté v roce 114 pokračoval s vojskem do Mezopotámie, v roce 116 dobyl Ktésifón a dorazil k dolnímu Tigridu. Vytvořil nové římské provincie Arménia, Mezopotámia a Assyria a dosadil na parthský trůn svého cháněnce. V té době vypukl velké povstání v severní Mezopotámii a v Egyptě a Traianus se musel vrátit (za pochodu v Kilikii zemřel. Po roce 117 císař Hadrianus se vzdal většiny Traianových výbojů, trval však na právu Říma dosazovat arménské krále. Následovalo pak 40 let míru. Od 1.století nového letopočtu Parthie měla nového expanzivního souseda na východě: Kušánskou říši. V roce 113 její vládce Kaniška (asi 100-126) anektoval část území Parthie. Král Kaniška také dobyl část tzv. Západního kraje Číny s centry Hedvábné stezky Kašgarem, Jarkendem a Chotanem, což se odrázilo na snížení parthského zisku z Hedvábné stezky.\n\nParthský král Vologasés IV. (147-191) vpadl do Sýrie a také zasahoval v Arménii. Římský vojevůdce Avidius Cassius (za vlády spolucísařů Marka Aurelia a Lucia Veria v letech 161-166) obsadil Arménii, dobyl Seleukeiu a Ktésifón.Připojil severní Mezopotámii až po Dura-Europos k římské říši. Důsledkem toho bylo převzetí velkého podílu obchodu s hedvábím městy Palmýrou, Dura-Europou a Kušány. \n\nSeptimius severus (193-211) v roce 195 a poté v letech 197-198 vpadl do Parthské říše a ovládl celou Mezopotámii, dobyl a vypalil Ktésifón. Vologaisas V. byl nucen žádat o mír. Syn Septimia Severy, Caracalla (211-217) se chystal využit parthských sporů kolem trůnu krále Vologase VI. (208-218) a obnovit boje, ale byl zavražděn. Jeho nástupce-uzurpator Macrinus (217-218) byl u pevnosti Nisibis poražen a uzavřel pro Řím nevýhodný mír. V roce 220 se rozpadla říše čínské dynastie Chan (206 př. n. l. až 220 nového letopočtu), omezilo to obchod na Hedvábné stezce a parthské finance.\n\nPočátkem 3. století nového letopočtu v parthské provincii Fárs perský velmož z dynastie Sásánovců svrhl arsakovského vazalského krále a prohlásil se králem. jeho syn, Ardašír, v letech 213-224 úspěšně válčil proti sousedním státům, ovládl Pársy (Persidy) a další íránské kraje. V roce 224 porazil parthské vojsko arsakovského krále Artabana IV. (216-224/226). Parthie zanikla a začala éra novoperské říše.\n\n"}
{"id": "169031", "url": "https://cs.wikipedia.org/wiki?curid=169031", "title": "Abel Tasman", "text": "Abel Tasman\n\nAbel Janszoon Tasman (1603 Lutjegast, Nizozemsko – 1659 Batavia, Indonésie) byl nizozemský obchodník a mořeplavec, který v roce 1642 objevil Nový Zéland a ostrov, který je od roku 1855 zván Tasmánie.\n\nTasman pocházel z chudé rodiny z nizozemské provincie Groningen, sám se naučil číst a psát a vstoupil do služeb Východoindické společnosti. Ta nabízela možnost vyniknout, zbohatnout a získat námořní výcvik, a tak začátkem 30. let přicestoval do Východní Indie. Díky svým schopnostem dosáhl rychlého postupu - z prostého námořníka na lodníka, kormidelníka a kapitána. Své kvality plně prokázal i pod Quastovým velením. Quastovy koráby prozkoumaly japonské vody a pronikly dokonce do blízkosti Kurilských ostrovů. Přestože kurděje vyhubily téměř celé mužstvo, podařilo se Tasmanovi dovést lodě silnými tajfuny šťastně do batávského přístavu.\n\nPřes počáteční ztráty a neúspěchy („ostrovy zlata“ nalezeny nebyly) se guvernér roku 1641 rozhodl vyslat do jižních moří novou výpravu a do jejího čela postavil tentokrát Tasmana, známého už svým navigačním uměním. Měl zjistit, je - li „Zuidlandt“ součástí jižní země, jak daleko k jihu se táhne, měl nalézt námořní trasu od této země na východ a navíc ještě prozkoumat neznámé západní Tichomoří. V polovině srpna 1642 zvedly jeho lodi \"Heemskerk\" a \"Zeeaen\" v Batávii kotvy, počátkem září dorazily na Mauricius a poté zamířily k jihovýchodu. Na 50° jižní šířky je však silné bouře přiměly změnit kurz a pak už následovala nekonečná plavba širým oceánem k východu. Australská pevnina tak zůstala daleko na severu. Teprve 24. listopadu spatřily hlídky na obzoru obrysy vysokých hor - byla to Van Diemenova země, dnešní Tasmánie.\n\nHolanďané „vzali řečenou zemi do vlastnictví“ a Tasman sledoval její východní pobřeží až do míst, kde mu silný protivítr znemožnil další plavbu. A tak 5. prosince změnil kurz, opustil „australské vody“ a zamířil k východu, na širé moře. Proto zůstala Tasmánie, kterou nikdo z účastníků výpravy ani okem nezahlédl, v zeměpisném povědomí až do počátku 19. století pouhým výběžkem australské pevniny.\n\nPo devítidenní plavbě k východu se před nizozemskými loďmi vynořil strmý břeh na severozápadním okraji jižního z novozélandských ostrovů. Vítr je hnal přímo do průlivu mezi oběma ostrovy (Tasman ho ovšem pokládal za široký záliv), kde 18. prosince zakotvili. Přátelská „neutralita“ tamních bojovných Maorů dlouho netrvala: přepadli „náhle bez příčiny“ nizozemský člun, zabili čtyři námořníky a uspořádali na břehu kanibalské hody. Tasman rychle opustil neblahé místo, jež nazval Moordenaarsbaai - záliv Vrahů. Při sledování linie pobřeží Nového Zélandu k severu si nevšiml úžiny mezi oběma velkými ostrovy a nabyl dojmu, že pluje podél rozsáhlé pevniny, zřejmě součásti Schoutenovy a Le Mairovy \"Země stavů\". Nazval proto dnešní Nový Zéland, z něhož poznal jen západní pobřeží obou ostrovů, rovněž zemí Stavů - \"Staaten Landt\". Při další plavbě objevil během roku 1643 souostroví Tonga a Fidži, minul Santa Cruz i Šalamounovy ostrovy a podél severního Nového Irska (považovaného za novoguinejský břeh) se dostal k Moluckým ostrovům a 14. června skončil šťastně svou pouť v Batávii.\n\nTasmanova první plavba se nepochybně řadí k největším námořním podnikům 17. století. Kromě nově objevených zemí - Tasmánie, Nového Zélandu, souostroví Tonga a Fidži, nalezl Tasman i novou cestu z Indického do Tichého oceánu v pásmu příznivých západních větrů.\n\nVzápětí po návratu byl Tasman vyslán na novou výpravu, tentokrát k severnímu pobřeží „Zuidlandtu“, a koncem února 1644 vyplul se 111 muži na třech nevelkých lodích. Výsledky expedice nebyly tentokrát nikterak skvělé. Prozkoumala sice celé pobřeží Carpentarského zálivu a Arnhemské země až po Severozápadní mys a dala severnímu a severozápadnímu pobřeží Nového Holandska (dnešní Austrálie) definitivní kontury, ale nezahlédla ani sebemenší část jeho východního pobřeží. Tasman nenalezl Torresův průliv a usoudil tedy, že Nová Guinea a Nové Holandsko tvoří celek.\n\nTasman plul pokaždé kolem pustých břehů, kde se nenacházelo zlato, koření, ani zdroje rychlého a snadného zisku. Společnost výsledky jeho plaveb zklamaly a už ve 40. letech usoudila, že mnohem výnosnější než chimérické zlato a stříbro Zuidlandtu je zaběhnutý „obchod s veškerou Indií… a Japonskem“. Nově objevené trasy vzbuzovaly naopak obavu, že jich využijí konkurenti. Proto měli v Amsterodamu spíše zájem na zatajení výsledků výprav a na skončení průzkumů Nového Holandska a tato tendence zvítězila na celé čáře po van Diemenově smrti († 1645). Dalších 50 let se k australskému pobřeží cíleně nepřiblížila jediná nizozemská loď a jeho „doobjevení“ připadlo už lodím pod anglickou a francouzskou vlajkou. Tasmanovy služby byly oceněny hodností komodora. Po smrti svého příznivce se však ocitl v nemilosti a roku 1648 byl dokonce propuštěn a penzionován. Přes brzkou rehabilitaci se už do služeb společnosti nevrátil a několik let pak vedl na ostrovech obchod na vlastní pěst. Největší objevitel 17. století zemřel v Batávii jako vážený a zámožný obchodník roku 1658.\n\nNa jeho počest byl v roce 1855 přejmenován australský ostrov, který on objevil v roce 1642 a který byl do té doby zván Van Diemenova země, na Tasmánii. V roce 1942 byl zřízen na Novém Zélandu Abel Tasman National Park.\n\n\n"}
{"id": "169032", "url": "https://cs.wikipedia.org/wiki?curid=169032", "title": "Jakub Martinec", "text": "Jakub Martinec\n\nJakub Martinec (* 23. května 1979, Hradec Králové) je sbormistrem a uměleckým vedoucím Českého chlapeckého sboru. Je manželem sbormistryně Jennifer Beynon Martinec, se kterou má dcery Elizabeth, Mayu a syna Bryna.\n\nSborovému umění se věnuje již od dětství. Od roku 2001 pravidelně koncertuje, natáčí CD, DVD i živé nahrávky pro televizi a rozhlas, spolupracuje s předními orchestry, soubory a hudebními osobnostmi. Mezi jeho významné sbormistrovské počiny patří hostování na vánočních koncertech v Meistersingerhalle, Norimberk (2005, 2009), zahajovací koncert sborového cyklu České filharmonie (2006), koncerty v Pantheonu a Basilice Santa Maria Maggiore v Římě pro čelné představitele Vatikánu (2009, 2010), nebo účinkování na významných světových pódiích včetně Grace Cathedral v San Franciscu (2004), Winspear Hall v Edmontonu, Kanada (2006), či Dvořákově síni Rudolfina v Praze. Účastnil se i mnoha mezinárodních hudebních festivalů a soutěží, včetně festivalu Pražské jaro (2004, 2005), AmericaFest International Festival for Boys’ & Men’ Choirs (Minneapolis 2002), Festival d'Ambronay (2006), Mitte Europa (2008, 2009), nebo Světového setkání chlapeckých a mužských sborů (Praha, Hradec Králové 2004, 2008). Nahrávka Brittenova A Ceremony of Carols pod jeho nastudováním a vedením byla oceněna titulem Recording of the Month na Classical Music Web v roce 2004. Jakub Martinec byl více než 10 let sbormistrem koncertního sboru Boni Pueri, stál u zrodu 1. soukromé sborové školy v Hradci Králové, v letech 2006 – 2010 byl jejím zástupcem ředitele pro uměleckou činnost a podílel se na dramaturgii práce tohoto tělesa. Od roku 2013 je odborným asistentem a vedoucím sborových studií na hudební fakultě Memorial University of Newfoundland.\n\n"}
{"id": "169035", "url": "https://cs.wikipedia.org/wiki?curid=169035", "title": "PTRS", "text": "PTRS\n\nSamonabíjecí protitanková puška PTRS byla vyvinuta konstruktérem Simonovem v roce 1941 a ještě téhož roku byla zahájena její sériová výroba. Zbraň využívala náboj ráže 14,5 mm s ocelovým nebo wolframovým jádrem, který dokázal probít 25 mm pancíř na vzdálenost 500 m. Některé zdroje uvádějí, že na vzdálenost 300 m dokázala střela z protitankové pušky prorazit až 40 mm silný pancíř, což ovšem záleželo též na tom, aby střela dopadla na objekt pod úhlem 90°. Protitanková puška PTRS, která nebyla však zdaleka tak rozšířená, jako protitanková puška PTRD-41, byla s úspěchem používána proti německé technice, která měla slabší pancéřování (obrněná vozidla, tanky starší generace). Proti novějším německým tankům však byly v čelním boji neúčinné, proto bylo střelcům doporučováno, aby stříleli do pásů nebo z boku či zezadu pod věž, do prostoru motoru a palivových nádrží, na hnací kola, zaměřovače, či periskopy.\n\nProtitanková puška PTRS měla samonabíjecí závěrový mechanismus s odběrem prachových plynů a zásobník na pět nábojů. Tyto poměrně složité prvky však vyžadovaly náročnější údržbu a přispívaly tak i k větší poruchovosti zbraně. V dobových předpisech se uvádí, že protitanková puška PTRS měla oproti typu PTRD lepší technické parametry, které umožňovaly její vyšší účinnost.\n\n\n"}
{"id": "169037", "url": "https://cs.wikipedia.org/wiki?curid=169037", "title": "Okres Vlora", "text": "Okres Vlora\n\nVlora, Vlára nebo též Valona ( ) je okres v Albánii v kraji Vlora. má 147 000 obyvatel (odhad z roku 2004) včetně řecké menšiny. Okres má rozlohu 1 609 km². Nachází se na jihozápadě země a jeho hlavním městem je Vlora. Dalšími městy v okrese jsou Himarë, Dhërmi, Palase, Kocul, a Selenicë.\n"}
{"id": "169039", "url": "https://cs.wikipedia.org/wiki?curid=169039", "title": "Okres Saranda", "text": "Okres Saranda\n\nSaranda ( , ) je okres v Albánii. Nachází se v jižní Albánii v kraji Vlora.\n\nRozloha okresu je 730 km². Hlavním městem je Saranda, další města v kraji jsou Konispol (na hranicích s Řeckem), Ksamil, Çukë, Vrinë a Butrint.\n"}
{"id": "169045", "url": "https://cs.wikipedia.org/wiki?curid=169045", "title": "Okres Kavajë", "text": "Okres Kavajë\n\nOkres Kavajë (albánsky: \"Rrethi i Kavajës\") je jedním z 36 albánských okresů. Má rozlohu 393 km² a okolo 78 500 obyvatel (2005). Hlavním městem okresu je město Kavajë.\n\nOkres leží ve střední části Albánie při pobřeži Jaderského moře.\n"}
{"id": "169047", "url": "https://cs.wikipedia.org/wiki?curid=169047", "title": "Dopis", "text": "Dopis\n\nDopis je písemná zpráva s aktuálním obsahem odeslaná od jedné osoby či instituce (odesílatele) k druhé osobě či instituci (adresátovi), prostřednictvím třetí osoby či instituce (poštovního operátora či klienta). Psaním dopisů, jako kulturním jevem, se zabývá epistolografie.\n\nDopis je pravděpodobně stejně starý jako písmo samo. Dopisy se psaly už ve Starověkém Egyptě, v Číně a Sumerské říši, přes Říši římskou, Staré Řecko až po současnost. Této podoby předávání informací bylo využíváno jak ve sféře osobní (dopisy mezi přáteli, milostné dopisy ap.), tak i v diplomacii či vědě. Některé pasáže Bible jsou psány formou dopisů. Dopis byl po dlouhá staletí jediným možným způsobem komunikace na dálku. To se změnilo až s vynálezem telegrafu, telefonu a Internetu. Od konce 19. století, s vynálezem telefonu a telegrafu se význam dopisu zmenšil, zejména pro způsob dopravy, který je ze své podstaty pomalejší než telefonní a telegrafní linky. Totéž platí i pro moderní komunikační prostředky jako je e-mail nebo SMS zprávy.\n\nV současnosti je dopis spojen spíše se zasíláním dalších dokumentů, pozvánek či jiných drobných věcí, vkládaných do obálky společně se samotnou zprávou. Naproti tomu se posílá stále více dopisů reklamního charakteru, majících za účel prodej zboží. S vynálezem Internetu a vznikem e-mailu dopis změnil svou fyzickou podstatu. Co se změnilo málo byl jeho obsah.\n\nObsahem dopisu je soukromá zpráva, oznámení, úřední předvolání, účet či faktura, nebo reklamní oznámení. Zpráva by měla obsahovat datum sepsání (vzniku, vystavení), místo sepsání, dále potom oslovení, samotné sdělení a podpis vyhotovitele zprávy. Jedná se o obecně ustálenou formu, nikoliv o předpis. Dopis začíná zpravidla pozdravem.\n\nSamotná zpráva se poté vkládá do obálky (či jiného uzavíratelného obalu, který připouští poštovní operátor, tento obal společně s dopisem vytvoří tzv. dopisnici) společně s dalšími dokumenty či drobnými předměty. Obálka (pokud není stanoveno jinak) musí obsahovat adresu osoby (adresáta), jíž je samotný dopis určen (adresu musí tvořit znaky a to v míře nezbytně nutné pro přesnou identifikaci adresáta bez nutnosti vrátit zásilku zpět k doplnění). Zásilka se opatří ceninou (obvykle poštovní známka) ve výši stanovené ceníkem poštovního operátora nebo může být doručena osobně případně prostřednictvím posla (poslíčka).\n\nHlavním negativem dopisu je, že k jeho doručení je potřeba dalších osob, čímž se zvyšuje riziko ztráty, zničení či porušení listovního tajemství, což může mít za následek finanční i jiné ztráty.\n\n"}
{"id": "169048", "url": "https://cs.wikipedia.org/wiki?curid=169048", "title": "Okres Tiranë", "text": "Okres Tiranë\n\nTirana (albánsky: \"Rrethi i Tiranës\") je okres v Albánii v kraji Tiranë. Okres má 521 000 (2004 odhad) obyvatel a jeho rozloha je 1 238 km². Leží přímo v centru země a jeho hlavní město Tiranë je zároveň hlavním městem Albánie. Dalšími městy v okrese jsou Kamzë a Vorë.\n"}
{"id": "169049", "url": "https://cs.wikipedia.org/wiki?curid=169049", "title": "Love &amp; Life", "text": "Love &amp; Life\n\nLove & Life je řadová deska od americké zpěvačky Mary J. Blige, která vyšla v roce 2003.\n\nAlbum mělo navázat na veleúspěšnou desku No More Drama, to se jí ale nepodařilo. Love & Life se sice dočkalo příznivé kritiky, ale je označováno za nejhorší desku v kariéře této Američanky.\n"}
{"id": "169052", "url": "https://cs.wikipedia.org/wiki?curid=169052", "title": "Okres Malësi e Madhe", "text": "Okres Malësi e Madhe\n\nMalësi e Madhe (albánsky: \"Rrethi i Malësisë së Madhe\") je okres v Albánii v kraji Shkodër. Má 37 000 obyvatel (2004, odhad) a jeho rozloha je 897 km². Nachází se v severní části země, hlavním městem okresu je Koplik.\n"}
{"id": "169054", "url": "https://cs.wikipedia.org/wiki?curid=169054", "title": "Franz Oppenhoff", "text": "Franz Oppenhoff\n\nFranz Oppenhoff (18. srpna 1902 v Cáchách v Německu – 25. března 1945 tamtéž) byl starosta německého města Cáchy ( \"Aachen\").\n\nPo dobytí Cách spojeneckými vojsky za druhé světové války byl Franz Oppenhoff 31. října 1944 určen starostou.\n\nDne 25. března 1945 byl Oppenhoff zavražděn před svým domem nacistickým Werwolf komandem, které operovalo za frontovou linií. Rakušan Sepp Leitgeb byl ten, jež zmáčkl kohoutek. Byl zabit minou, když se komando vracelo k Rýnu. Většina členů skupiny byla chycena, odsouzena a uvězněna.\n\nOppenhoffova alej — hlavní ulice v Cáchách — je pojmenována na památku Franze Oppenhoffa.\n"}
{"id": "169056", "url": "https://cs.wikipedia.org/wiki?curid=169056", "title": "Okres Pukë", "text": "Okres Pukë\n\nPukë (albánsky: \"Rrethi i Pukës\") je jeden z 36 albánských okresů. Leží v kraji Shkodër. Má 34 000 obyvatel (2004 odhad) a rozlohu 1 034 km². Nachází se v severní části země a jeho hlavním městem je Pukë. Dalšími městy v okrese jsou Iballe, Fierzë a Fushë-Arrëz.\n\nSídli tu místní fotbalový klub KS Terbuni\n"}
{"id": "169058", "url": "https://cs.wikipedia.org/wiki?curid=169058", "title": "Okres Shkodër", "text": "Okres Shkodër\n\nShkodër (albánsky: \"Rrethi i Shkodrës\") je okres v Albánii. Leží v kraji Shkodër. Má 185 000 obyvatel (2004 odhad) a rozlohu 1 631 km². Nachází se v severní části země, hlavním městem je Shkodër.\n"}
{"id": "169062", "url": "https://cs.wikipedia.org/wiki?curid=169062", "title": "Seznam achaimenovských králů", "text": "Seznam achaimenovských králů\n\nSeznam achaimenovských králů zahrnuje všechny vladaře Persidy a staré perské říše mezi lety 685 a 329 př. n. l. Do seznamu je zařazen i Gaumáta/Smerdis, jehož příslušnost k Achaimenovcům je sporná.\n\n\n"}
{"id": "169063", "url": "https://cs.wikipedia.org/wiki?curid=169063", "title": "Okres Mirditë", "text": "Okres Mirditë\n\nMirditë (albánsky: \"Rrethi i Mirditës\") je okres v Albánii v kraji Lezhë. Má 37 000 obyvatel (2004, odhad) a jeho rozloha je 867 km². Nachází se na severu země a jeho hlavním městem je Rrëshen. Dalšími městy v okrese jsou Kurbnesh a Rubik.\n"}
{"id": "169064", "url": "https://cs.wikipedia.org/wiki?curid=169064", "title": "Okres Librazhd", "text": "Okres Librazhd\n\nLibrazhd (albánsky: \"Rrethi i Librazhdit\") je okres v Albánii. Má rozlohu 1102 km² a podle odhadu z roku 2004 zde žije 72 000 obyvatel. Nachází se ve východní části země, jeho hlavním městem je Librazhd. V okrese se nachází také město Përrenjas.\n"}
{"id": "169066", "url": "https://cs.wikipedia.org/wiki?curid=169066", "title": "Ludolph van Ceulen", "text": "Ludolph van Ceulen\n\nLudolph van Ceulen [Ludolf fan Kélen] (28. ledna 1540, Hildesheim – 31. prosince 1610, Leiden) byl německý matematik.\n\nNarodil se v Hildesheimu, hlavním městě Hildesheimského biskupství v rámci Svaté říše římské (dnes Německo), ale jako mnoho dalších Němců té doby emigroval před katolickým útlakem do Spojených nizozemských provincií.\n\nNejprve se usadil v Delftu, kde vyučoval šerm a matematiku. V roce 1594 si otevřel šermířskou školu v Leidenu. V roce 1600 byl jmenován prvním profesorem matematiky na Leidenské univerzitě. V roce 1610 v Leidenu zemřel.\n\nLudolph van Ceulen strávil značnou část svého života počítáním číselné hodnoty matematické konstanty π. Používal při tom v podstatě stejné metody jako Archimédés o dva tisíce let dříve. V roce 1596 publikoval hodnotu čísla π s přesností na 20 desetinných míst ve své knize \"Van den Circkel\" („O kruhu“). Později výpočet zpřesnil na 35 desetinných míst (použil k tomu pravidelného mnohoúhelníku o 1 073 741 824 stranách, to je 2^30). Po jeho smrti bylo „Ludolfovo číslo“,\n\nvytesáno na jeho náhrobní kámen v Leidenu. Náhrobní kámen se později ztratil, ale v roce 2000 byl obnoven.\n\n"}
{"id": "169067", "url": "https://cs.wikipedia.org/wiki?curid=169067", "title": "Bismarckovo moře", "text": "Bismarckovo moře\n\nBismarckovo moře ( ) leží na sever od ostrova Nová Guinea a je ze tří stran (ze severu, východu a jihu) obklopeno ostrovy Bismarckova souostroví, které ho oddělují od Tichého oceánu. Na jihu je spojeno s Šalomounovým mořem dvěma úžinami, Dampierovou mezi Novou Británií a Rookeho ostrovem a Vitiazovou mezi Rookeho ostrovem a Novou Guineou; na jihovýchodě spojuje obě moře kanál svatého Jiřího mezi Novým Irskem a Novou Británií.\n\nMoře má rozlohu asi 310 tisíc km², průměrnou hloubku 1700 m a maximální hloubku 2900 m. Průměrná teplota povrchových vod je 28 °C a salinita činí 34‰. Průměrná výška přílivu je kolem 1 m.\n\nV březnu 1943 se zde odehrála jedna z námořních bitev války v Tichomoří (bitva v Bismarckově moři) mezi Japonci a Spojenci, která skončila drtivou japonskou porážkou.\n"}
{"id": "169074", "url": "https://cs.wikipedia.org/wiki?curid=169074", "title": "Seznam klubů v nejvyšších fotbalových soutěžích zemí OFC", "text": "Seznam klubů v nejvyšších fotbalových soutěžích zemí OFC\n\nToto je seznam klubů, které hrají v nejvyšších fotbalových soutěžích zemí, které patří k OFC. Patří sem všechny státy z oblasti Oceánie kromě Austrálie, která se v roce 2006 přidala k Asijské fotbalové federaci. \n\n\n\"Sezóna 2006:\"\n\n\"(názvy ostatních týmů nezjištěny)\"\n\n\n\"Sezóna 2006:\"\n\n\"Sezóna 2006:\"\n\n\"Sezóna 2005/2006:\"\n\n\"Sezóna 2005/2006:\"\n\n\"Sezóna 2006:\"\n\"Ze čtyř regionálních šampionátů postupují první dva týmy do celostátního mistrovství. Všech osm týmů je rozděleno do dvou skupin po čtyřech. První dva týmy z obou skupin spolu hrají o titul národního mistra.\"\n\n\n\"Sezóna 2005:\"\n\n\"Sezóna 2006:\"\n\n\n\"Sezóna 2006/2007:\"\n\n\"Sezóna 2003:\"\n\n\"Sezóna 2005/2006:\"\n"}
{"id": "169075", "url": "https://cs.wikipedia.org/wiki?curid=169075", "title": "Medek", "text": "Medek\n\nMedek (Medková) je české příjmení. Toto příjmení pravděpodobně pochází z germánského osobního jména Medard \"mocný\". Jeho nositeli jsou mimo jiné tyto osoby:\n\n\n"}
{"id": "169078", "url": "https://cs.wikipedia.org/wiki?curid=169078", "title": "Krejčí", "text": "Krejčí\n\nKrejčí je původem slovo označující muže, který se živil krejčovstvím, tj. šitím a opravami oděvů (ženská forma je krejčová). Je též velmi rozšířeným českým příjmením (jehož ženská forma může být jak \"Krejčí\", tak \"Krejčová\"), které nesla řada významných osobností, například:\n\n\nSlovo krejčí pochází od slovesa \"krájet (sukno, látku)\".\n\n"}
{"id": "169079", "url": "https://cs.wikipedia.org/wiki?curid=169079", "title": "DeLorean DMC-12", "text": "DeLorean DMC-12\n\nDeLorean DMC-12 SCHUH je sportovní vůz, vyráběný společností DeLorean Motor Company mezi lety 1981 a 1983 (koncem roku 1982 společnost vyhlásila bankrot). Je znám pod názvem DeLorean, protože je to jediný model, který tato firma kdy vyrobila a uvedla do prodeje. Mezi jeho charakteristické prvky patří ocelově šedá karoserie z nerezu či dveře vyklápějící se nahoru. Kvůli karoserii vyrobené z laminátu potaženého vrstvou nerezové oceli byl vůz příliš těžký.\n\nPrvní prototyp tohoto vozu se objevil v březnu 1977; výroba začala oficiálně roku 1981 v továrně v Dunmurry v Severním Irsku. Během doby, kdy se vyráběl, byly provedeny určité změny, jako například úprava kapoty, kol, či interiéru. Celkem sjelo z výrobní linky 8 583 DeLoreanů, na začátku 21. století jich zůstává v provozu zhruba kolem šesti tisíc.\n\nDeLorean je známý především z filmové trilogie \"Návrat do budoucnosti\", kde byl doplněn o tzv. směšovací kapacitátor, který mu umožňoval cestovat v čase.\n\nFirma DMC Texas od roku 2008 navrátila repliky DeLoreana do omezené výroby asi dvacet aut ročně. Auta jsou z 80% starých dílů a zbytek nových. Nový elektrický model se silnějším motorem (215 kW) bude k dispozici od roku 2013. Očekávaná cena by měla být okolo 90 000 $ a dojezd minimálně 160km.\n\n"}
{"id": "169082", "url": "https://cs.wikipedia.org/wiki?curid=169082", "title": "Prečan", "text": "Prečan\n\nPrečan je české příjmení, které nesly mimo jiné tyto osobnosti:\n\n"}
{"id": "169084", "url": "https://cs.wikipedia.org/wiki?curid=169084", "title": "Martin Huba", "text": "Martin Huba\n\nMartin Huba (* 16. července 1943 Bratislava) je slovenský herec a divadelní režisér.\n\nVe volbách roku 1990 byl zvolen za VPN do Slovenské národní rady. Na post poslance rezignoval ovšem již v srpnu 1990.\n\nOd 16. října 2005 do 15. dubna 2006 byl dočasně pověřen vykonáváním funkce ředitele činohry Slovenského národního divadla. Je synem herce Mikuláše Huby a operní zpěvačky Márie Kišonové-Hubové.\n\n\n\n"}
{"id": "169092", "url": "https://cs.wikipedia.org/wiki?curid=169092", "title": "Chazarská polemika", "text": "Chazarská polemika\n\nJde o historickou událost, při které chazarský kagan svolal zástupce tří „náboženství knihy“, tedy islámu, judaismu a křesťanství, aby mezi sebou vedli polemiku, jejíž vítěz pak předá své náboženství celé Chazarské říši.\n\nKřesťany reprezentovali byzantští učenci Konstantin a Metoděj; podle křesťanských pramenů jejich misie u chazarského panovníka proběhla roku 861.\n\nZa muslimy snad velký Al Farábi. Naše znalosti o výsledku a vlivu polemiky jsou velmi kusé, můžeme se jen dohadovat, že Chazaři přijali všechna tři náboženství, a to pro vojsko muslimskou, zemědělcům křesťanskou a obchodníkům židovskou víru.\n\nVe 12. století polemiku vykreslil ve svém díle \"Kitáb al-Chazarí\" židovský filosof Jehuda Halevi. Je zmíněna v knize Jindry Jarošové \"Svatí kacíři aneb reportáž nejen z Velké Moravy\".\n\nTato polemika posloužila jako námět k románu Chazarský slovník.\n\n"}
{"id": "169093", "url": "https://cs.wikipedia.org/wiki?curid=169093", "title": "Bus", "text": "Bus\n\nBus má více významů:\n\n\n"}
{"id": "169096", "url": "https://cs.wikipedia.org/wiki?curid=169096", "title": "The Breakthrough", "text": "The Breakthrough\n\nThe Breakthrough je v pořadí sedmé album americké zpěvačky Mary J. Blige, které vyšlo na konci roku 2005.\nAlbum debutovalo v americkém albovém žebříčku na prvním místě a v prvním týdnu se jej prodalo 727,163 kopií a tím se stala nejprodávanější R&B zpěvačkou v historii.\n\nNa albu se objevila i písnička One, kterou v originále zpívá U2 a sám Bono Vox s Mary tuto píseň přezpíval.\n\nV prosinci 2006 obdržela Mary J. Blige za tuto desku osm nominací na Grammy Award, z nichž tři proměnila ve vítězství.\n"}
{"id": "169098", "url": "https://cs.wikipedia.org/wiki?curid=169098", "title": "Asterope", "text": "Asterope\n\nAsterope nebo také Sterope (pojmenovány podle postavy z řecké mytologie) jsou 2 hvězdy v souhvězdí Býka a součásti otevřené hvězdokopy Plejády vzdálené asi 370, resp. 380 ly od Slunce.\n\nAsterope I nebo Sterope I je hvězda v Plejádách. Má zdánlivou jasnost 5,76. Patří do spektrálního typu B<nowiki>8</nowiki> a do třídy svítivosti V. Vzdálenost od Země je přibližně 370 ly.\n\nAsterope II nebo Sterope II je hvězda v Plejádách. Má zdánlivou jasnost 6,43. Patří do spektrálního typu A<nowiki>0</nowiki> a do třídy svítivosti V. Vzdálenost od Země je asi 380 ly.\n"}
{"id": "169099", "url": "https://cs.wikipedia.org/wiki?curid=169099", "title": "Emil Holan", "text": "Emil Holan\n\nEmil Hoff (26. října 1905, Bzenec (\"Některé dokumenty udávají jako místo narození Prahu\"\")\" - po 28. říjnu 1944, Osvětim) známější pod pseudonymem Emil Holan byl spisovatel populárně naučné literatury pro mládež.\n\nPracoval v nakladatelství K. Synek jako redaktor dětské literatury. Věnoval se především psaní knih seznamujících jednoduchou formou s vědou a technikou své doby. Obvykle při psaní spolupracoval s odborníky v daném oboru.\n\n9. července 1942 byl z Prahy deportován do ghetta v Terezíně. Odtud pak 28. října 1944 do koncentračního tábora Osvětim, kde také zahynul.\n\n\n"}
{"id": "169100", "url": "https://cs.wikipedia.org/wiki?curid=169100", "title": "Westminster (stanice metra v Londýně)", "text": "Westminster (stanice metra v Londýně)\n\nWestminster je jednou ze stanic londýnského metra nacházející se v londýnské městské části City of Westminster. Stanici obsluhují tři různé linky. Nachází se v tarifní zóně 1.\n\nStanice byla otevřena pod názvem „Westminster Bridge“ 24. prosince 1868 jako součást Metropolitan District Railway (dnešní Circle a District Line). Svůj současný název, „Westminster“, získala v roce 1907.\n\n22. prosince 1999 byla stanice otevřena po radikální přestavbě, jako součást prodloužení linky Jubilee Line (\"Jubilee Line Extension\"). Během přestavby byla pod původní stanicí vykopána jáma o hloubce 39 metrů, která pojala výtahy, eskalátory a schody vedoucí na nástupiště linky Jubilee Line. Nejzávažnějším problémem, se kterým se zde inženýři setkali bylo, jak postavit stanici okolo tunelů a nástupišť linek Circle a District Line, na kterých musel být zachován běžný provoz. Kolejnice linek Circle a District Line musely být sníženy o celých 30 centimetrů. To se realizovalo postupným snižováním vždy o několik milimetrů během noční provozní přestávky v dopravě. Konstrukčně je stanice jednou z nejkomplikovanějších na lince Jubilee Line a zároveň byla i poslední otevřenou stanicí na prodloužené trase.\n\nStanici navrhl ateliér architektů \"Michael Hopkins & Partners\". Jejich návrh dostal v roce 2001 cenu \"Award for Architecture\" udělovanou profesním sdružením Royal Institute of British Architects a také se dostal mezi finalisty prestižní Stirling Prize.\n\nV interiéru stanice jsou obrovské betonové pilíře, mezi nimiž jsou „propleteny“ ocelové podpěry i eskalátory. Důvodem přítomnosti tolika podpůrných prvků je umístění stanice. Ta se nachází přímo pod Porticullis House, ve kterém se nacházejí kanceláře poslanců britského parlamentu.\n\nMimo jiné se ve stanici nacházejí skleněné zábrany mezi nástupištěm a kolejnicemi, ty byly instalovány v souladu se snahou kontrolovat cirkulaci vzduchu ve stanici a taktéž pro zvýšení bezpečnosti cestujících. Nástupiště se nacházejí v hloubce 32 metrů; jsou jedny z nejhlouběji položených v celé síti londýnského metra. Kvůli omezenému prostoru se i nástupiště linky Jubilee Line nacházejí nad sebou, a ne vedle sebe, jak je obvyklé.\n\nProtože se stanice nachází v samém centru Londýna, v její blízkosti se nachází velké množství kulturních památek i jiných turistických atrakcí, mezi jinými i:\n\nStanicí v současnosti procházejí tři linky:\n\n"}
{"id": "169102", "url": "https://cs.wikipedia.org/wiki?curid=169102", "title": "Otakar Jaroš", "text": "Otakar Jaroš\n\nKapitán in memoriam Otakar Jaroš (1. srpna 1912 Louny – 8. března 1943 Sokolovo) byl československý důstojník, účastník zahraničního odboje, který padl v bitvě u Sokolova. Jako první cizinec ve druhé světové válce byl vyznamenán titulem hrdiny Sovětského svazu.\n\nNarodil se v Lounech v rodině strojvůdce rakousko-uherských státních drah Františka Jaroše a jeho manželky Anny, za svobodna Konopáskové. Celé dětství ale prožil v Mělníku, kam se rodina přestěhovala, když bylo Jarošovi 9 měsíců.\n\nJaroš v Mělníku navštěvoval reálné gymnázium. Studium ale nedokončil a přestoupil do Prahy na Vyšší elektrotechnickou školu, kterou úspěšně absolvoval v roce 1934. Následně prošel odvodem a k 1. říjnu 1934 nastoupil k telegrafnímu praporu 3 v Trnavě vojenskou prezenční službu. Absolvoval školu pro důstojníky v záloze, později pak nastoupil i studium na Vojenské akademii v Hranicích, ze které byl vyřazen 29. srpna 1937 v hodnosti poručíka telegrafního vojska.\n\nStal se důstojníkem z povolání. Postupně sloužil na pozicích velitele náhradní telegrafické roty, později se stal velitelem čety 4. roty u telegrafického praporu 4 v Prešově.\n\nOtakar Jaroš byl velkým vlastencem a zastáncem masarykovských ideálů. Aktivně sportoval, chodil do Skautu i Sokola. Jeho strýcem byl František Konopásek, generál čs. armády popravený v březnu 1943 nacisty.\n\nPo propuštění z armády kvůli obsazení zbytku Česko-Slovenska Jaroš krátce pracoval coby úředník na poště v Náchodě.\n\nOdtud se až na třetí pokus dostal přes hranice do Polska, kde posléze vstoupil do čs. legionu, se kterým v rámci Východní skupiny československé armády v zahraničí přešel do sovětské internace. Zastával funkce velitele spojovací čety, velitele důstojnické školy i subalterního důstojníka školy. V lednu 1941 byl poslán do Moskvy jako radista, v dubnu téhož roku byl dokonce začleněn do zpravodajské skupiny určené k vysazení na Slovensku.\n\nPo přepadení Sovětského svazu se nicméně vrátil k funkci radisty a pak i k ostatním Čechoslovákům internovaným v Orankách.\n\nPři vzniku československé jednotky v Buzuluku byl jmenován velitelem výcvikové 1. roty. Od dubna do července 1942 pak předával své vojenské zkušenosti svým spolubojovníkům v rámci poddůstojnické školy. Na frontu odjel s 1. československým samostatným polním praporem v SSSR opět jako velitel 1. roty.\n\nV březnu 1943 se stal velitelem obrany Sokolova. V boji dne 8. března v hodnosti nadporučíka hrdinsky padl.\n\n\nOtakar Jaroš byl in memoriam vyznamenán jako první cizinec ve druhé světové válce i Zlatou hvězdou hrdiny Sovětského svazu. Ta se udělovala společně se sovětským Leninovým řádem, jehož se stal Jaroš také držitelem. \n\n\n\n"}
{"id": "169109", "url": "https://cs.wikipedia.org/wiki?curid=169109", "title": "Moravská galerie v Brně", "text": "Moravská galerie v Brně\n\nMoravská galerie v Brně (zkráceně jen Moravská galerie, resp. MG) je druhé největší muzeum umění v České republice. Je výjimečná šíří svého záběru. Jako jediné muzeum umění v České republice se zabývá výtvarnou kulturou zcela komplexně. Pracuje jak s volným uměním, tedy malbou, kresbou, grafikou a plastikou od nejstaršího období po současnost, tak s fotografií, užitým uměním, grafickým designem a architekturou.\n\nMoravská galerie v Brně vlastní čtyři architektonicky pozoruhodné budovy: Pražákův palác, Uměleckoprůmyslové muzeum, Místodržitelský palác a Jurkovičovu vilu. Společně s vídeňským Muzeem užitého umění (MAK) spravuje Rodný dům Josefa Hoffmanna v Brtnici u Jihlavy. Prezentuje výtvarnou kulturu území České republiky v evropském kontextu, a to jak ve stálých expozicích, tak prostřednictvím krátkodobých výstav. S tímto úsilím souvisí i spolupráce s řadou tuzemských i zahraničních institucí a účast na mezinárodních projektech. V celosvětovém měřítku má z aktivit Moravské galerie v Brně největší význam Mezinárodní bienále grafického designu pořádané od roku 1963.\n\nVýstavy i expozice obohacuje doprovodný program ve formě přednášek, komentovaných prohlídek výstav, dílen, koncertů a performancí koncipovaný pro všechny návštěvnické skupiny. Zvláštní důraz je kladen na dětské publikum, ať už se jedná o individuální návštěvníky nebo organizované skupiny. O otevřenosti muzea svědčí i zřízení kolekce uměleckých děl pro nevidomé a slabozraké a na ni vázané výstavní projekty.\n\nRoku 1816 bylo císařským patentem zřízeno Františkovo muzeum (od r. 1900 nazývané Moravské zemské muzeum). Už od založení se jeho součástí stala sbírka obrazů a plastik, která dala vzniknout významnému muzejnímu oddělení nazývanému „Obrazárna“, které se chápalo jako reprezentativní a centrální sbírka volného umění země moravské.\n\nRoku 1873 vzniklo z popudu kruhů průmyslníků na Moravě a Obchodní a živnostenské komory v Brně Moravské průmyslové muzeum. Bylo centrální moravskou institucí, která pečovala o zvelebování, kvalitu a rozvoj průmyslu v zemi. Muzeum se během své existence stalo centrem rozvoje průmyslového designu na Moravě, centrem sdružení rakouských uměleckoprůmyslových muzeí a později všech nestátních muzeí Rakouské monarchie. Aktivity muzea měly i významný umělecký rozměr, i proto nese od r. 1907 název Muzeum umění a průmyslu a od r. 1919 Moravské uměleckoprůmyslové muzeum.\n\nSpojením Obrazárny Moravského muzea a Uměleckoprůmyslového muzea vznikla 1. dubna 1961 Moravská galerie v Brně, která je přímou nástupnickou organizací těchto dvou institucí.\n\nSpojením Obrazárny zaměřené na volné umění a Uměleckoprůmyslového muzea zaměřeného na průmyslový design dala Moravská galerie v Československu vzniknout konceptu univerzální instituce muzea umění, jež se nesoustředí jen na určitý výsek výtvarné tvorby, nýbrž ji pojímá v co možná nejširším záběru.\nMoravská galerie se nachází v několika budovách, které současně prezentují jednotlivé oblasti výtvarného umění.\n\n\n\nOd roku 1963 MG každoročně pořádá Mezinárodní bienále grafického designu, což je vůbec nejstarší přehlídka grafického designu na světě.\n\n\n"}
{"id": "169113", "url": "https://cs.wikipedia.org/wiki?curid=169113", "title": "1935 v dopravě", "text": "1935 v dopravě\n\nTento článek obsahuje seznam událostí souvisejících s dopravou, které proběhly roku 1935.\n\n\n"}
{"id": "169116", "url": "https://cs.wikipedia.org/wiki?curid=169116", "title": "1936 v dopravě", "text": "1936 v dopravě\n\nTento článek obsahuje seznam událostí souvisejících s dopravou, které proběhly roku 1936.\n\n\n\n\n\n\n\n\n\n"}
{"id": "169119", "url": "https://cs.wikipedia.org/wiki?curid=169119", "title": "Šárka Strachová", "text": "Šárka Strachová\n\nŠárka Strachová (* 11. února 1985 Benecko), rodným příjmením Záhrobská, je bývalá česká alpská lyžařka. Specializovala se na slalom, v němž se stala mistryní světa na šampionátu v Åre 2007. Celkově získala na mistrovstvích světa čtyři medaile.\n\nNa Zimních olympijských hrách 2010 ve Vancouveru dojela ve slalomu na třetím místě a vybojovala tak první českou olympijskou medaili ze sjezdového lyžování po 26 letech.\n\nV letech 2009, 2010 a 2015 byla vyhlášena Královnou bílé stopy – nejlepším lyžařem České republiky. Jejím starším bratrem je Petr Záhrobský, který také reprezentoval Česko ve sjezdovém lyžování.\n\nK lyžování ji přivedl otec Petr Záhrobský ve čtyřech letech; od dětství ji také trénoval především v Krkonoších, kam chodila v zimě i do školy, zatímco od jara do podzimu navštěvovala školu na Praze 1.\n\nV sedmnácti letech poprvé závodila ve světovém poháru. Pod otcovým vedením získala kompletní sadu medailí z mistrovství světa (bronz ze Santa Cateriny 2005, zlato z Åre 2007 a stříbro z Val d'Isere 2009). V roce 2011 uvedla, že ji otec při trénincích přetěžoval a ve dvaceti letech začala trpět bolestmi kyčlí, kolen a páteře. Proto byl v roce 2006 její trenérský tým rozšířen o Antonína Stracha, kondičního trenéra a bývalého veslaře, který zásadně změnil její kondiční trénink, pití i stravu, podstatně doplnil regeneraci.\n\nOd března 2009 otce jako trenéra opustila a její obměněný trenérský tým pak tvořili Antonín Strach, asistenti Miloš Machytka, Pavel Kubričan a fyzioterapeutka Dita Schönfeldová. S otcem se dohodla, že ji bude dál zastupovat u českých sponzorů, ovšem peníze, které otec od sponzorů dostal a které byly určeny na olympijskou přípravu, Záhrobské nedal. O rok později skončil Petr Záhrobský i v roli jejího manažera. V té době zároveň navázala spolupráci s Pavlem Šťastným, sjezdařským trenérem se zkušenostmi z USA a Kanady. Na mistrovství světa 2011 ve slalomu obsadila 12. místo, což byl její nejhorší výsledek od roku 2003. V březnu 2012 spolupráci se Šťastným předčasně ukončila, neboť byla nespokojená s výsledky.\n\nDne 5. července 2012 byla převezena do nemocnice s podezřením na nádor na mozku. To se však nepotvrdilo, šlo o nezhoubný útvar v oblasti hypofýzy, který byl lyžařce bez komplikací odoperován.\n\nDne 13. dubna 2013 se v Radotíně provdala za svého přítele Antonína Stracha a změnila příjmení na Strachová.\n\nNa Zahajovacím ceremoniálu Zimních olympijských her 2014 v Soči se stala vlajkonoškou české výpravy.\n\nV závěru května 2015 měl premiéru dokumentární film \"Dvě minuty mého života\" pojednávající o životních příhodách Strachové.\n\nDne 28. března 2017 oznámila ukončení své sportovní kariéry.\n\n\n"}
{"id": "169120", "url": "https://cs.wikipedia.org/wiki?curid=169120", "title": "1934 v dopravě", "text": "1934 v dopravě\n\nTento článek obsahuje seznam událostí souvisejících s dopravou, které proběhly roku 1934.\n\n\n\n"}
{"id": "169121", "url": "https://cs.wikipedia.org/wiki?curid=169121", "title": "Radoslav Kováč", "text": "Radoslav Kováč\n\nRadoslav Kováč (* 27. listopadu 1979, Šumperk, Československo) je bývalý český fotbalový obránce a reprezentant, hráčskou kariéru ukončil v květnu 2016 po sezóně 2015/16 Synot ligy v dresu klubu AC Sparta Praha. Je mistrem Evropy hráčů do 21 let z roku 2002. Mimo ČR působil na klubové úrovni v Rusku, Anglii a Švýcarsku.\n\nKováč začínal s fotbalem v Loučné nad Desnou, později hrál za TJ Šumperk. Po ukončení studia na Střední průmyslové škole strojnické Olomouc v roce 1998 začal hrát v Gambrinus lize za místní SK Sigma Olomouc. Za Sigmu odehrál během osmi let 127 zápasů a stal se oporou týmu. Později přestoupil do Sparty Praha. V březnu 2005 odešel za 100 000 000 Kč do Spartaku Moskva. Po 4 letech v ruském klubu jej získal anglický West Ham United FC, kde působil 2 roky. V létě 2011 přestoupil do švýcarského klubu FC Basel 1893 (FC Basilej), kde ale nebyl příliš často nasazován. \n\nKoncem roku 2012 se rozhodl k návratu do ČR a podepsal smlouvu s mistrem ze sezóny 2011/12 Slovanem Liberec, která nabyla platnosti od 1. ledna 2013. V týmu převzal kapitánskou pásku. První ligový zápas v novém působišti odehrál 23. února 2013 v derby proti hostujícímu Jablonci, střetnutí skončilo výhrou Liberce 1:0. V ligovém utkání sezóny 2013/14 13. srpna 2013 vstřelil gól hostující Viktorii Plzeň, oba týmy si po remíze 1:1 body rozdělily. Byl to jeho premiérový ligový gól za Liberec. V téže sezóně se ze druhého předkola probojoval s klubem do základní skupiny Evropské ligy (kde se tým střetl se španělskou Sevillou, německým Freiburgem a portugalským Estorilem). V ní vstřelil 3. září 2013 vítězný gól v domácím utkání proti portugalskému celku GD Estoril Praia, Liberec zvítězil 2:1 a nakonec si společně se Sevillou vybojoval účast v jarní vyřazovací fázi Evropské ligy na úkor Estorilu a Freiburgu. V lednu 2014 podepsal s předstihem dvouletou smlouvu s AC Sparta Praha platnou od července 2014. Smlouva s Libercem mu končila v červnu 2014, nepřijal tak novou roční smlouvu, kterou mu klub nabízel. Zájem o jeho angažování měly ještě kluby SK Sigma Olomouc a FK Baumit Jablonec. Pražský klub mu nabídl práci i po ukončení aktivní hráčské kariéry.\n\nPrvní soutěžní zápas po návratu do Sparty absolvoval v červencové odvetě 2. předkola Ligy mistrů UEFA 2014/15 proti estonskému klubu FC Levadia Tallinn (remíza 1:1). Sparta s celkovým skóre 8:1 postoupila do 3. předkola. Výraznou stopu zanechal v prvním utkání druhého předkola LM na Letné 29. července 2014 proti švédskému Malmö FF, nejprve tečoval střelu Emila Forsberga za záda brankáře Davida Bičíka, a ve druhém poločase protlačil míč po závaru ve vápně do správné brány, pomohl tím k obratu na konečných 4:2 pro Spartu.\nV sezóně 2015/16 se stal až pátým stoperem, kvůli zraněním a vykartování hráčů ale nastoupil v Evropské lize 2015/16, kde se Sparta dostala do čtvrtfinále, v němž vypadla se španělským Villarrealem.\nV květnu 2016 po sezóně 2015/16 Synot ligy ukončil profesionální hráčskou kariéru.\n\nRadoslav Kováč nastoupil za několik mládežnických výběrů České republiky. Za reprezentaci do 18 let odehrál jediné přátelské utkání s Itálií (domácí výhra ČR 3:0), za reprezentaci do 20 let taktéž jeden přátelský zápas (domácí výhra 5:1, vstřelil 1 gól) a za reprezentaci do 21 let absolvoval 15 zápasů s bilancí 10 výher, 2 remízy a 3 prohry (gól nezaznamenal).\n\nRadoslav Kováč odehrál 3 zápasy za reprezentační výběr ČR do 23 let na letních olympijských hrách 2000 v Sydney, kde české mužstvo obsadilo se 2 body za dvě remízy poslední čtvrté místo v základní skupině C. (postupně remíza 2:2 s USA, prohra 2:3 s Kuvajtem a remíza 1:1 s Kamerunem), gól nevstřelil.\nPrvní zápas v A-mužstvu české reprezentace absolvoval Radoslav Kováč 9. října 2004 proti Rumunsku, toto kvalifikační utkání na MS 2006 český celek vyhrál na domácím stadionu na Letné 1:0.\n\nSvůj první gól v reprezentačním dresu si připsal dne 28. března 2007 na stadionu u Nisy (Liberec) v domácím kvalifikačním utkání proti Kypru, ve 22. minutě skóroval ze hry a zápas rozhodl.\n\nÚčast Radoslava Kováče na vrcholových turnajích:\n\nV březnu 2007 prošel aférou, kdy se po prohraném kvalifikačním zápase o ME s Německem (24. března Praha na Letné 1:2) skupina fotbalistů odebrala k \"oslavě\" při společnosti mladých dam. To neuniklo pozornosti fotografů a sponzoři reprezentace poté tlačili na ČMFS, že takto by se reprezentanti neměli chovat, i když mají \"po pracovní době\". Posledním reprezentačním zápasem byl nepovedený kvalifikační duel na mistrovství světa 2010, který se konal 1. dubna 2009 v Praze na Letné. Jednalo se o duel se Slovenskem, kde Slovensko vyhrálo 2:1. Po tomto zápase došlo k výměně trenéra národního mužstva, a po \"zemětřesení\" v národním mužstvu nový svazový trenér Ivan Hašek ho již nepovolal.\n\nReprezentační góly Radoslava Kováče za A-mužstvo české reprezentace \n"}
{"id": "169122", "url": "https://cs.wikipedia.org/wiki?curid=169122", "title": "Fronta za osvobození enklávy Cabinda", "text": "Fronta za osvobození enklávy Cabinda\n\nFronta za osvobození enklávy Cabinda (Frente para a Libertação do Enclave Cabinda – FLEC) je nejmenší nacionalistické hnutí v Angole. Od počátku hájilo regionální zájmy enklávy Cabinda a od poloviny 70. let usilovalo o její odtržení od Angoly. Secesionistický program apriori znemožňoval koalici s nějakým jiným hnutím, protože ostatní hnutí vystupovala za jednotu Angoly ve stávajících koloniálních hranicích a případné odtržení Cabindy, na jejímž území se nachází rozsáhlé surovinové bohatství, jednoznačně odmítala. Mezinárodní podpory se FLEC dostávalo částečně ze Zairu, částečně pravděpodobně rovněž od ropných společností. Typickým jevem v historii FLEC bylo časté štěpení na frakce.\n\n"}
{"id": "169125", "url": "https://cs.wikipedia.org/wiki?curid=169125", "title": "Martin Jiránek", "text": "Martin Jiránek\n\nMartin Jiránek (* 25. května 1979 Praha, Československo) je český fotbalový obránce a bývalý reprezentant, od července 2017 hráč klubu FK Dukla Praha. Na klubové úrovni působil mimo ČR v Itálii, Rusku a Anglii. Mistr Evropy hráčů do 21 let z roku 2002.\n\nNa začátku své kariéry hrál za české kluby Bohemians 1905, Tatran Poštorná a Slovan Liberec, odkud v lednu 2001 přestoupil do druholigového italského mužstva Reggina Calcio. Jeho posledním zápasem v české nejvyšší lize před odchodem do ciziny bylo střetnutí 16. října 2000 proti Baníku Ostrava.\n\nBěhem svého působení v Reggině vybojoval s týmem postup do Serie A v sezóně 2001/02.\n\nRuský FK Spartak Moskva získal v roce 2004 českého hráče za 4,7 milionu £ z italské Regginy. Jiránek debutoval v zápase proti Lokomotivu Moskva. Ve Spartaku odehrál 6 let v základní sestavě, v sezóně 2009/2010 byl kapitánem týmu.\n\nJeho výborné výkony neunikly pozornosti velkých evropských klubů jako Liverpool FC, Juventus FC, FC Bayern Mnichov a Tottenham Hotspur FC.\n\n31. srpna 2010 přestoupil do klubu z anglické Premier League Birmingham City, podepsal jednoroční smlouvu. V anglickém klubu debutoval v zápase ligového poháru proti Milton Keynes Dons, v němž Birmingham zvítězil 3:1. Poté, co se v prvním zápase semifinále ligového poháru proti West Ham United FC zranil Scott Dann, Martin Jiránek se stal členem základní sestavy. To platilo i ve finálovém zápase ligového poháru ve Wembley proti favorizovanému Arsenalu, který Birmingham City vyhrál 2:1. Zranění prstu jej vyřadilo ze hry před koncem sezóny a po jejím skončení (poté, co Birmingham City sestoupil z Premier League) Jiránek nepodepsal prodloužení smlouvy.\n\nV červenci 2011 podepsal Jiránek dvouletý kontrakt s ruským klubem Terek Groznyj. V 10. ligovém kole 29. září 2012 proti domácímu mužstvu FK Kubáň Krasnodar se trefil do brány soupeře nádherným gólem z místa nedaleko středového kruhu. V 35. minutě utkání tak vyrovnal na 1:1, jeho gól však body nepřinesl, Terek nakonec prohrál 1:2. V červenci 2013 se s týmem rozloučil poté, co mu skončila smlouva. Celkem za ruský celek odehrál 51 soutěžních zápasů (47 ligových), ve kterých dal jednu branku.\n\nOd roku 2013 do léta 2016 působil v jiném ruském klubu FK Tom Tomsk, kde plnil roli kapitána týmu. V sezóně 2015/16 pomohl Tomsku k postupu do ruské nejvyšší ligy.\n\nV srpnu 2016 se vrátil po 16 letech do české ligy, podepsal smlouvu s klubem 1. FK Příbram. Měl nahradit stopera Tomáše Zápotočného, který odešel do druholigového Baníku Ostrava. Za Příbram odehrál v sezóně 2016/17 21 ligových zápasů a vstřelil jednu branku. Se spoluhráči nedokázal odvrátit sestup Příbrami do druhé české ligy.\n\nV červenci 2017 přestoupil do Dukly Praha, kde podepsal roční smlouvu.\n\nMartin Jiránek odehrál za českou reprezentaci do 21 let celkem 20 zápasů s bilancí 14 výher, 4 remízy a 2 prohry, přičemž vstřelil 4 góly. Ve všech 4 zápasech, ve kterých skóroval český národní tým zvítězil.\n\nZúčastnil se i mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy. První dva celky ze základních skupin postupovaly do semifinále.\n\nV prvním zápase základní skupiny B 16. května prohrála česká reprezentace s Francií (prohra 0:2), trenér Miroslav Beránek nechal hrát Jiránka odehrát celé utkání. 19. května následoval zápas s Belgií, Jiránek odehrál opět celý zápas a v 19. minutě vstřelil jediný a rozhodující gól. Do posledního zápasu skupiny proti Řecku nezasáhl, zápas dospěl k remíze 1:1.\n\nV semifinále 25. května narazilo české mládežnické družstvo na tým Itálie, který porazilo zlatým gólem na 3:2 Michala Pospíšila v 9. minutě prodloužení. Martin Jiránek odehrál celý zápas.\n\nVe finále 28. května se ČR opět střetla se svým soupeřem ze základní skupiny Francií. Tentokrát gól v řádné hrací době ani v prodloužení nepadl a musely rozhodnout pokutové kopy. V nich exceloval Petr Čech, jenž zlikvidoval 3 ze 4 pokusů soupeře a český tým slavil svůj první titul. Jiránka střídal již ve 33. minutě Radoslav Kováč. Zároveň to bylo poslední Jiránkovo vystoupení za reprezentační tým do 21 let.\n\nZa českou seniorskou reprezentaci odehrál Jiránek celkem 31 zápasů s bilancí 21 výher, 5 remíz a 5 proher, gól nevstřelil.\n\nNa evropském šampionátu 2004 v Portugalsku byl český tým nalosován do poměrně těžké skupiny s Německem, Nizozemskem a Lotyšskem. V prvním utkání 15. června 2004 proti Lotyšsku prohrávalo české mužstvo po gólu Mārise Verpakovskise 0:1, když se v 73. minutě u postranní čáry uvolnil Karel Poborský, přelstil dva lotyšské hráče a nasměroval do pokutového území centr, který lotyšský brankář Aleksandrs Koļinko vyboxoval pouze k Milanu Barošovi, jenž ho po zpracování napálil do sítě. Marek Heinz pak zajistil pro české barvy v 85. minutě vítězství 2:1. Martin Jiránek střídal v 87. minutě střelce prvního gólu Baroše, v té době bylo potřeba vyztužit obranu a udržet výsledek.\n\nDruhý zápas nastoupila česká reprezentace 19. června 2004 na stadionu v Aveiru proti Nizozemsku. V památném utkání prohrávala v 19. minutě 0:2, ale dokázala otočit na 3:2 a jako jediná si zajistit postup do čtvrtfinále již ve druhém kole (napomohly tomu remízové zápasy ostatních soupeřů ve skupině), navíc z prvního místa. Martin Jiránek odehrál celé utkání.\n\nV posledním vystoupení českého celku v základní skupině si trenér Karel Brückner mohl dovolit 9 změn v sestavě, ale Jiránek v základní sestavě nechyběl. Český tým porazil Německo 2:1 a vyhrál skupinu s plným počtem bodů (9).\n\nVe čtvrtfinále 27. června 2004 narazilo národní mužstvo na Dánsko, celek vyznávající rovněž ofenzivní hru. Deset minut před poločasem se Martin Jiránek zranil a do dalšího dění na šampionátu již nezasáhl. V zápase byl vystřídán Zdeňkem Grygerou, české mužstvo porazilo svého skandinávského soupeře přesvědčivě 3:0 a skončilo na šampionátu společně s Nizozemskem na 3. místě.\nGóly Martina Jiránka v české reprezentaci do 21 let\n\n\n\n\n"}
{"id": "169130", "url": "https://cs.wikipedia.org/wiki?curid=169130", "title": "Josef Müller", "text": "Josef Müller\n\nJméno Josef Müller přísluší několika osobnostem. Mimo jiné to jsou:\n"}
{"id": "169131", "url": "https://cs.wikipedia.org/wiki?curid=169131", "title": "She's the Sun", "text": "She's the Sun\n\nShe's The Sun (Ona je slunce) je píseň německé skupiny Scooter z alba Sheffield z roku 2000. Jako singl vyšla píseň v roce 2000. Scooter zkusili experimentovat, ale píseň nebyla přijata tak dobře, jak očekávali. Singlu vyšlo pouze 77 777 kusů, z nichž prvních 1 500 bylo s videoklipem a H.P.ho komentáři.\n\n"}
{"id": "169132", "url": "https://cs.wikipedia.org/wiki?curid=169132", "title": "Bulimie", "text": "Bulimie\n\nBulimie (\"bulimia nervosa\") je jedna z poruch příjmu potravy. Spočívá v záchvatovitém přejídání a snaze tomuto čelit – úmyslným vyvrhováním potravy, ale také vyvoláváním průjmu, užíváním anorektik či jiných látek k hubnutí se snahou, aby postižený netloustl. Projevuje se zejména u dívek (žen) ve věku 13–18 let, není však výjimkou ani ve vyšším věku a u mužů. Bulimie se léčí pomocí psychoterapie.\n\nSlovo \"bulimie\" pochází z latiny (\"būlīmia\"), což pochází z řeckého \"βουλιμία\" (boulīmia), což je složenina z \"βους\" (bous), býk + \"λιμός\" (līmos), hlad. Jako první ji takto pojmenoval Galén (2. století n.l), ke specifikaci choroby jinak nazývané „vlčí hlad“. Okolo roku 1979 londýnský psychiatr Gerald Russell oddělil jistý počet pacientek trpících anorexií, které trpěly „zákeřnou obměnou“ této choroby. Ta tkvěla v občasném záchvatovém přejídání a ztrátě kontroly nad množstvím zkonzumovaných potravin.\n\nDůkladnější studie poté ukázaly, že cca 40 % anorektiček trpí občasnými záchvaty přejídání a existují osoby, které netrpí anorexií, ale přesto se také často přejídají (třeba i častěji než dvakrát týdně) a tato situace trvá déle než tři měsíce. Bylo tedy jasné, že tyto osoby trpí úplně jinou nemocí, která byla nazvána bulimií (žravostí) a později označena jako žravost psychická (mentální) – (bulimia nervosa).\n\nBulimie je psychickým onemocněním, které se projevuje zvracením a stárnutím kůže. Bulimie může rovněž způsobit vypadání zubů či nehtů a někdy i úplnou slepotu.\n\nJe nutné oddělit toto onemocnění od obžerství. Postižení bulimií, ačkoli si uvědomují svou ztrátu kontroly nad vlastním stravováním, se přejídají velice často, kdy se snaží hned poté (s pocitem viny z toho, že opět zklamali sami sebe a podlehli žravosti) aplikovat nejrůznější nebezpečné drastické diety, přehnané cvičení, zvracení, hladovění, užívání různých projímadel, aby se co nejdříve zbavili zkonzumovaných potravin (kalorií). Proto je bulimie zdraví nebezpečná.\n\n\n\n"}
{"id": "169133", "url": "https://cs.wikipedia.org/wiki?curid=169133", "title": "Seznam postav seriálu Přátelé", "text": "Seznam postav seriálu Přátelé\n\nToto je seznam postav v americkém sitcomu Přátelé.\n\nHraje ji Jennifer Aniston.\n\nHraje ji Courteney Cox.\n\nHraje ji Lisa Kudrow.\n\nHraje ho Matt LeBlanc.\n\nHraje ho Matthew Perry.\n\nHraje ho David Schwimmer.\n\nCharles Bing je otec Chandlera Binga. Charles Bing je transvestita, který si vzal Noru Tyler Bingovou. Má vlastní show v Las Vegas, která se jmenuje Viva Las Gaygas a vystupuje pod pseudonymem Helena Handbasketová.\n\n\"Hraje ho Kathleen Turnerová\"\n\nNora Tyler Bingová je matka Chandlera Binga. Píše romány pro dospělé, s Charlesem Bingem se rozvedla při zjištění jeho sexuální orientace. Jejich rozvod naučil Chandlera používat humor jako obranný mechanismus.\n\n\"Hraje ji Morgan Fairchildová.\"\n\nJack Geller je otcem Moniky a Rosse a manželem Judy Gellerové.\n\nJack Geller je znám svými kyselými komentáři, často adresovanými Britům. Také tajně kouří cigarety, při objevení cigaret Rossem říká, že jsou Judytiny.\n\n\"Hraje ho Elliott Gould\"\n\nJudy je matkou Moniky a Rosse a manželkou Jacka Gellera. Je přehnaně kritická vůči Monice, často kvůli neúspěchům ve vztazích a favorizuje Rosse. Její kritika Moniky se vrací v Moničině závislosti na pořádku a uklízení. Je to typická židovská matka.\n\n\"Hraje ji Christina Picklesová.\"\n\nCarol je bývalá žena Rosse, rozvedli se spolu v první sérii, kdy Carol zjistila, že je lesbička. Před koncem manželství s Rossem otěhotněla, narodil se jí syn Ben.\n\n\"Hraje ji Jane Sibbett\", \"v pilotním díle Anita Barone\"\n\nSusan se v seriálu objevuje už na začátku, je lesbickou partnerkou Rossovy exmanželky Carol. Ona je ženou, se kterou se Carol seznámí a poté se spolu nechají i \"oddat\".\n\n\"Hraje ji Jessica Hechtová\"\n\nBen je Rossův syn, který žije s Carol a Susan. Narodil se na konci 1. série.\n\n\"Hraje ho Cole Sprouse\"\n\nEmily je Rossova druhá žena. Angličanka. Poznali se díky Rachel, je to neteř jejího nadřízeného. Na konci 4. série měli svatbu, Ross si spletl její jméno, řekl jí \"Rachel\". Přestože se vzali, nikdy spolu nežili a o pár měsíců později se rozvedli. Emily chtěla, aby s Rachel úplně přerušil styky.\n\nEmma je dcerou Rosse a Rachel, která byla počata nechtěně. Rachel se však rozhodla si ji nechat a vychovat ji sama. První část života bydlela i s Rachel u Rosse, potom se odstěhovali k Joeymu. V posledním dílu se Ross a Rachel dali dohromady. Rodiče Emmy jsou tedy zase spolu.\n\n\"Hrají ji Cali Sheldon\"\n\nMarcel je Rossův malý opičák, kterého si pořídil v první sérii. Ross jej později daruje do zoo v San Diegu, protože Marcel je příliš přitahován druhým pohlavím. Později je ukradnut ze zoo a také se objeví ve filmu Outbreak 2.\n\n\"Hraje ho opice Katie\"\n\nLeonard Green je otec Rachel Greenové. Je přehnaným perfekcionistou, který požaduje po svých dětech jen to nejlepší. On a jeho manželka se rozvedli krátce (ve 2. sérii) po nezdařené svatbě Rachel a jejího někdejšího přítele Barryho. Zatímco vztah mezi Leonardem a Rachel nevypadá jako ideální, on říká svým přátelům že Rachel je jeho jediné dítě.\n\n\"Hraje ho Ron Leibman\"\n\nSandra Greenová je matka Rachel Greenové. V jednom díle po rozvodu s Leonardem Greenem se ptá Rachel a Monicy na otázku „Co je nového v sexu?“. Také při lesbické svatbě Rossovy bývalé manželky Carol a její přítelkyně Susan tančí s \"opravdu tlustou ženou\".\n\n\"Hraje ji Marlo Thomasová\"\n\nAmy je sestrou Rachel, v seriálu objeví dvakrát, pokaždé má problémy s přítelem. Plete si jméno Emmy, dcery Rosse a Rachel, říká ji Emmitt nebo Ella. Později nechá \"Elle\" propíchnout uši, Rachel i Ross jsou rozezleni a naznačí Amy aby odešla.\n\n\"Hraje ji Christina Applegatová\"\n\nJill se v seriálu objevuje v šesté sérii, přijde k Rachel s tím, že chce začít nový život, jako začala Rachel. Později jde k nelibosti Rachel na schůzku s Rossem.\n\n\"Hraje ji Reese Witherspoonová\"\n\nV seriálu se objeví pouze po smrti Phoebiny babičky (své matky), často je zmiňován Phoebe.\n\n\"Hraje ho Bob Balaban\"\n\nFrank je nevlastní bratr Phoebe Buffayové, který se jmenuje stejně jako jejich otec Frank Buffay. V seriálu se objeví při jednom z hledání otce Phoebe, ukáže se, že otec měl ještě jednu kompletní rodinu. Frank je podobně zvláštní jako jeho sestra, byl zatčen za krádež ptačích vajec, vlastní psa jménem \"Tumor\" (Nádor) a věří že masérka je eufenismus pro slovo \"šlapka\". Myslí si tak, že jeho sestra je prostitutka.\n\nVe třetí sezóně Frank oznámí Phoebe, že chodí se svojí učitelkou, paní Knightovou, kterou hraje Debra Jo Ruppová. Později si ji i vezme, mají spolu tři děti, které jim porodí Phoebe.\n\n\"Hraje ho Giovanni Ribisi\"\n\nUršula byla postavou v sitcomech Jsem do tebe blázen a Přátelé, je (zlým) dvojčetem Phoebe.\n\nV seriálu Jsem do tebe blázen hrála servírku, stejně tak v Přátelích hraje servírku. Později pod Phoeboeným jménem účinkuje v pornofilmech. Věděla o tom, že jsou o rok starší než si myslí, a podrobnosti o matce.\n\nS Phoebe je provázána vztahy s muži – Phoebe ji přebrala přítele učitele, kterému Uršula lhala, a také kluka, který Uršulu sledoval.\n\n\"Hraje ji Lisa Kudrowová\"\n\nPhoebe Abbotová je pravou matkou Phoebe a Uršuly, v seriálu se objeví, když Phoebe objeví, že nejlepší kamarádka její matky žije v Montaku, miluje erotiku a poezii.\n\n\"Hraje ji Teri Garrová\"\n\nMike Hannigan je přítel a později i manžel Phoebe. Hraje na klavír, má bohaté a vznešené rodiče. S Phoebe se seznámí, když Joey domlouvá rande Phoebe a ona jemu. Joey zapomene přivést svého přítele a napadne ho jméno Mike, tak přijde do kavárny a zavolá Mikeovo jméno nahlas, ozve se jeden muž. Vezme ho na schůzku s Phoebe. Později se setká i s bývalým přítelem Phoebe vědcem \"Davidem\". Na Barbadosu požádá Phoebe o ruku, která ho odmítne, Mike ji požádá o ruku ještě později v New Yorku, tentokrát již úspěšně.\n\n\"Hraje ho Paul Rudd\"\n\nGunther je postava provozního kavárny Central Perk, kterého hraje James Michael Tyler. Mluví nizozemsky, je zamilovaný do Rachel, má velmi světlé vlasy a jako jediný z celého štábu umí obsluhovat pressovač. Také je kuřákem, stejně jako Chandler, to se ukáže v epizodě, kde Chandler kouří v kavárně.\n\nJe zamilovaný do Rachel po celou dobu děje. Několikrát se za to zlobí na Rosse, několikrát ho tím naštve. Také prozradí Rachel, že se Ross vyspal s \"dívkou od kopírky\" poté, co si dali pauzu. V posledním dílu seriálu, než Rachel „odjede“ do Paříže, jí řekne, že ji miluje.\n\nTato postava neměla původně vůbec mluvit. \n\n\"Hraje ho James Michael Tyler\".\n\nJanice Litman Goralnik (rozená Hosenstein) několikrát chodila s Chandlerem. Objevila se kromě jedné řady (tehdy byl slyšet její hlas v rádiu) v každé řadě seriálu. Naposledy s Chandlerem chodila ve čtvrté řadě. Aby se s ní rozešel, namluvil jí, že odlétá do Jemenu. Nakonec do Jemenu opravdu odletěl, ale vrátil se zpět. V páté řadě dokonce strávila noc s Rossem. Naposledy se v seriálu objeví jako možná sousedka Moniky a Chandlera. Janice je známá svým \"vysokým\" hlasem a rčením „Ách … můůj … Bóóže!!“. \n\n\"Hraje ji Maggie Wheeler\"\n\nDr. Richard Burke je oftalmolog, který léčil Moniku a Rosse v dětství. Později začal chodit s Monikou. Richard je přítel rodičů Rosse a Moniky. Proto byl pro ně velký šok, když zjistili, že Richard, který je oproti Monice starší o 21 let, chodí s jejich dcerou. Ve svém životě miloval jen dvě ženy, jednou z nich byla jeho bývalá manželka Barbara a druhou právě Monika. S Barbarou má dvě dospělé děti: dceru a syna, se kterým měla později Monika jedno rande. Naposledy se objevuje na konci 6. série, když si chce vzít Chandler Moniku za ženu. \n\n\"Hraje ho Tom Selleck\"\n\nPan Heckles žije v bytě pod Moničiným bytem, stěžuje si na nadměrný hluk Rachel a Moniky, později zemře a odkáže všechen majetek \"Dvěma hlučným slečnám shora\". Chandler si myslí, že žije stejný život jako žil on.\n\n\"Hraje ho Larry Hankin\"\n\nEstelle Leonardová je Joeyho agentka, kterou hraje June Gableová. Většina rolí, které Joeyimu dohodí nejsou moc úspěšné, až na roli Dr. Drakea Remoraye a roli v seriálu Mac a C.H.E.S.E. Snad v každém svém vystoupení v seriálu kouří. Dalším jejím klientem je Al Zeeboker, který ve svém vystoupení jí papír. V desáté sérii zemře. Joey se to dozví tak, že mu Al Zeeboker nechá vzkaz na záznamníku o tom, kde bude pohřeb. Phoebe v tu dobu nechtěla, aby \nse to dozvěděl a proto předstírá po telefonu Estelle. Naposledy mu zavolá po tom , co se Joey dozví o smrti Estelle, což ho docela vyděsí. Naposled tak mohl Estelle poděkovat a popřát jí krásný posmrtný život.\n\n\"Hraje ji June Gable\"\n\nKuře a Kachna jsou kuře a kachna Joeyho a Chandlera, poprvé se objeví v epizodě \"Kuře a Kachna\". Později je budou chtít dát pryč, ale nakonec je kvůli hrozbě eutanázie nikomu nedají. V poslední epizodě koupí Joey Kuře juniora a Kachně juniora, které chce dát Chandlerovi a Monice do nového domu, zde se také dozvídáme, že staré Kuře a Kachna žijí podle Joeyho na farmě pro starou drůbež, což mu namluvili ostatní přátelé, aby nevěděl, že uhynuli.\n\nTlustej naháč je tajemná postava žijící přímo naproti oknu Moničina bytu. V seriálu se objeví jen dvakrát, když usnul a přátelé si myslí, že možná zemřel a když ukáže na kameru svůj zadek. Také se jednou setká s nahým kamarádem, nahým kamarádem v této scéně je nahý Ross.\n\nEddie se objevil ve třech dílech poté, co se Joey odstěhoval do nového bytu. Chandler se s Eddiem potkali v supermarketu, Chandler zjistí, že Eddie nesnáší Pobřežní hlídku a že se i v dalších věcech liší. Chandler se seznámí s bývalou přítelkyní Eddieho Tilly. Eddie si myslí, že spolu spali a proto se na Chandlera naštve. Později začne na Chandlera působit velmi strašidelně a divně, například epizoda kdy Chandler zjistí, že ho Eddie pozoruje když spí. Později zjistí, že vždy když řekne Eddiemu, aby se odstěhoval on to vždy zapomene a proto Chandler vymyslí to, že vymnění zámky (takže se Eddie nebude moct dostat dovnitř) a namluví mu že si splet byty a také řekne, že už spolubydlícího má, v tu chvíli se otočí Joey a Eddie se konečně odstěhuje, a tím také v seriálu končí.\n\n\"Hraje ho Adam Goldberg\"\n\nAlice Knightová je manželka a učitelka Phoebina mladšího bratra Franka Jr. S Frankem se seznámili na hodině Ekonomie na střední škole. Alice je o 40 let starší než Frank a proto když oznámí Phoebe že se chtějí vzít, snaží se jejich sňatku zabránit. Poté když už jsou svoji, Alice a Frank se snaží o dítě ale nedaří se jim a proto požádají Phoebe aby byla jejich náhradní matka, po delším váháním Phoebe nakonec svolí a dítě jim odnosí, poté nakonec zjistí že se jedná o trojčata.\n\n\"Hraje ji Debra Jo Rupp\"\n\nJasmine je Phoebina kolegyně z masérského salonu, také se objevila jako spolubydlící Gunthera a servírka v Central Perku.\n\n\"Hraje ji Cynthia Mann\"\n\nJoanna je vedoucí Rachel v Bloomindale's, v několika epizodách byla partnerkou Chandlera, později byla zabita taxi vozem.\n\n\"Hraje ji Alison LaPlaca\"\n\nPan Treeger je domácí Monicy, Rachel, Joeyho a Chandlera, v jednom dílu rozpláče Rachel a Joey ho učí tancovat. Jednou se v seriálu objevil jak spolu s hasiči ničí dveře Monicy a Chandlera, protože Phoebe a Joey dostali na starost jejich byt zatímco oni byli na líbánkách ale Monica a Chandler jim nedali klíče, tak řekli, že tam uniká plyn\n\n\"Hraje ho Michael D. Hagerty\"\n"}
{"id": "169134", "url": "https://cs.wikipedia.org/wiki?curid=169134", "title": "XXVIII. sjezd KSSS", "text": "XXVIII. sjezd KSSS\n\nXXVIII. sjezd KSSS se konal mezi 2. a 13. červencem 1990 v Moskvě.\n\nJednalo se o mimořádný sjezd strany; důvodem pro narušení obvyklého pětiletého intervalu (řádný sjezd by se konal roku 1991) byla krizová situace ve vztazích v zemi. XXVIII. sjezd byl posledním v historii celé strany i SSSR.\n\nBěhem tohoto sjezdu byl znovuzvolen Michail Gorbačov za generálního tajemníka strany, jeho zástupcem se stal Vladimir Ivaško. Též byl schválen nový status strany, který tak formálně a de facto ukončil její monopolní postavení na politické scéně v SSSR.\n\nZ KSSS v době sjezdu také vystoupil například Boris Jelcin. Důvodem byl rozkol ve straně; demokratické křídlo usilovalo o pokračování demokratizace a perestrojky, konzervativní však bylo ostře proti a Gorbačovovo počínání označilo za „léčbu komunismu kapitalismem“. Nebyl proto schválen nový program strany, vzniklo pouze programové prohlášení.\n\n"}
{"id": "169136", "url": "https://cs.wikipedia.org/wiki?curid=169136", "title": "Vrť (přírodní rezervace)", "text": "Vrť (přírodní rezervace)\n\nVrť je přírodní rezervace v okresu Nymburk, katastrálním území Semice a Ostrá. Vyhlášena byla v roce 1972, v roce 2002 rozhodl Okresní úřad v Nymburku o úpravě hranic rezervace. Má rozlohu 24,5 ha.\n\nHlavním motivem vyhlášení přírodní rezervace je ochrana zachovalých polabských přirozených lužních lesů. Zastoupen byl především dubo-jilmový luh s typickým jarním aspektem cibulnatých bylin. Vlivem vysušení nivy dnes převládá druhově chudá dubohabřina. Na místech s nejvyšší vlhkostí se vyskytují olšiny a vrbiny. Zbytky neregulovaného ramene řeky Labe, které se postupně zazemňuje, hostí rostlinná společenstva typická pro tento biotop.\n\nZ vzácných druhů hub byl zaznamenán nález pečárky sněhobílé (\"Agaricus chionodermus\"), bedly oježené (\"Lepiota echinacea \") a bedly namasovělé (\"Lepiota subincarnata\").\n\nZ fauny jsou zde zastoupeni zejména ptáci, kterých tu bylo pozorováno 45 druhů. Dále jsou zde hojně zastoupeni měkkýši, jako například vlahovka narudlá (\"Monachoides incarnatus\"), keřovka plavá (\"Fruticicola fruticum\"), jantarka obecná (\"Succinea putris\"), a pavouci, například čeleď plachetnatkovitých a křižák \"Meta reticulata\". Z obojživelníků tu žije skokan štíhlý (\"Rana dalmatina\").\n\nÚzemí je narušováno ze severu vyvážením odpadků a nepovoleným kácením dřevin chataři.\n\n\n"}
{"id": "169141", "url": "https://cs.wikipedia.org/wiki?curid=169141", "title": "Müller", "text": "Müller\n\nMüller (něm. mlynář) je velice rozšířené německé příjmení. Náleželo mimo jiné i těmto osobnostem:\n\n\n\n"}
{"id": "169143", "url": "https://cs.wikipedia.org/wiki?curid=169143", "title": "Jelen", "text": "Jelen\n\nJelen je české rodové jméno pro velkou spárkatou zvěř z čeledi jelenovití. Většina patří do rodu \"Cervus\", společně se sambary a barasingou, výjimkou je jelen milu, který je jediným druhem rodu \"Elaphurus\". Jelen lesní a jelen sika jsou významnou lovnou zvěří, proto byli introdukováni i na místa, kde se dříve nevyskytovali a často jsou chováni v oborách.\n\nSamice jelena se nazývá laň, mládě pak kolouch (řidčeji kolouš).\n\nSamcům přes léto narůstají parohy, laním (samicím) nikdy. Samci pak paroží na konci zimního období shazují, po skončení soubojů podzimní říje. S věkem samce se zvětšuje jeho hříva i velikost paroží.\n\nV českých lesích se můžeme setkat s jelenem lesním (jelen evropský, \"Cervus elaphus\") a s nepůvodní sikou (\"Cervus nippon\").\n\n\n"}
{"id": "169145", "url": "https://cs.wikipedia.org/wiki?curid=169145", "title": "Král (šachy)", "text": "Král (šachy)\n\nKrál je nejdůležitější kámen v šachách, neboť smyslem hry je dát mat nepřátelskému králi. Ztráta této figury představuje ztrátu celé partie.\n\nKrál je schopen stejného pohybu jako Dáma (svisle, vodorovně a šikmo), avšak pouze o jedno pole na šachovnici a pokud by se svým tahem nedostal do šachu. Ovládá 3 (je-li v rohu) až 8 polí. Je to jediná figura, v kterou se nemůže proměnit pěšec (s výjimkou žravých šachů, kde to možné je).\n\nJedná se o klíčový kámen, který nelze odstranit standardním způsobem. Pokud protihráč udělá krok, kde by dalším tahem mohl odstranit krále, pak se tato situace nazývá šach a hráč je povinen se z této situace dostat. To může provést tak, že krále posune do bezpečnějšího místa nebo může postavit mezi krále a kámen, který dostal krále do šachu, jiný kámen, případně může soupeřův kámen odstranit.\n\nSituace, kdy se král dostává do šachu a není z něj cesty ven se, nazývá mat (nebo šachmat) a znamená to pád krále a konec hry, prohru toho, kdo mat dostal.\n\nTah, kdy by se král hráče, jenž tah provádí, dostal do šachu, je podle pravidel zakázaný, nemožný. V šachu naslepo či v bleskovém šachu však znamená prohru.\n\nSám král obvykle šach a mat dát nemůže, protože tím by se vlastně sám vystavil šachu, což je v rozporu s pravidly. Může se však stát, že po tahu králem vznikne odtažný šach či odtažný mat, král však i v tomto případě de facto pouze umožní šach či mat jiné figuře.\n\nSituace, kdy král šachem ohrožen není, ale hráč nemá možnost žádného tahu v souladu s pravidly, se nazývá pat.\n\nZvláštním případem tahu králem je rošáda. Jedná se o jakýsi dvoutah – král postoupí o dvě pole směrem k jedné z věží a příslušná věž ho přeskočí a postaví se vedle něj. Král (na rozdíl od věže) přitom při rošádě nesmí přejít přes protivníkem ovládané pole nebo je-li napaden (tedy v šachu). Tehdy vlastně rošáda není možná.\n\nVe znakové sadě Unicode je znak U+2654 pro bílého krále (♔) a znak U+265A pro černého krále (♚). Viz též článek Šachové symboly v Unicode.\n\n"}
{"id": "169147", "url": "https://cs.wikipedia.org/wiki?curid=169147", "title": "Jiří Štajner", "text": "Jiří Štajner\n\nJiří Štajner (* 27. května 1976, Benešov) je český fotbalový záložník, který působí v týmu TJ Spartak Chrastava. Technický středopolař, jenž dokáže vymyslet překvapivé řešení herní situace.\n\nOd 16. března 2013 je členem Klubu ligových kanonýrů. Získal ocenění „Hráč měsíce Gambrinus ligy“ za duben 2013.\n\nS fotbalem Jiří Štajner začínal v klubu TJ Senohraby, odkud se přes kluby Slavia Praha, Dynamo České Budějovice, SK Slavia Louňovice a FC Baník Most v roce 2001 dostal až na soupisku severočeského FC Slovan Liberec. Odtud se v polovině roku 2002 přestěhoval do bundesligového Hannoveru. Po úspěšném působení v německé nejvyšší lize se na začátku sezóny 2010/11 dohodl na ukončení smlouvy a vrátil se zpět do Slovanu Liberec.\n\nDo německého Hannoveru přestoupil Jiří Štajner v sezóně 2002/03, a to na žádost trenéra Ralfa Ragnicka za přestupový poplatek přibližně 3,5 milionu eur. V roce 2009 prodloužil Štajner s německým klubem smlouvu až do roku 2011, na konci sezóny 2009/10 však požádal o ukončení kontraktu. Hannover s ukončením souhlasil a Štajner se tak přesunul zpět do bývalého klubu FC Slovan Liberec. 9. října 2010 byl uspořádán přátelský zápas mezi kluby FC Slovan Liberec a Hannover 96, kde nastoupil v sestavách obou celků a připsal si celkem 3 branky, zápas skončil stavem 6:5 pro Slovan Liberec.\n\nPo návratu do Liberce se Štajner okamžitě zapojil do základní sestavy týmu a v sezóně 2010/2011 si v 29 zápasech připsal 9 branek. V sezóně 2011/12 se svými 15 vstřelenými góly a 10 asistencemi výrazně podepsal pod historicky třetí liberecký titul.\n\nPrvní ligový zápas po zimní přestávce sezóny 2012/13 odehrál 23. února 2013 v derby proti hostujícímu Jablonci, toto střetnutí skončilo výhrou Liberce 1:0, Jiří Štajner ho rozhodl v 66. minutě přesnou hlavičkou po rohovém kopu.\n\n16. března 2013 vstřelil jediný gól Liberce proti Slavii Praha, když vyrovnával na průběžných 1:1. Touto brankou se stal 62. členem Klubu ligových kanonýrů. Liberec utkání nakonec prohrál 1:3. 24. dubna vstřelil v prvním utkání semifinále poháru České pošty hattrick, Liberec porazil Jablonec 4:3. Podařený zápas odehrál i 4. května 2013 ve 26. kole proti Spartě Praha, kde jedním gólem přispěl k výhře 2:0. Sezónu 2012/13 zakončil s Libercem ziskem 3. místa v konečné ligové tabulce (po výrazně lepší jarní části než podzimní).\n\nPo skončení ročníku 2012/13 se domluvil na angažmá v klubu FK Mladá Boleslav. Podepsal smlouvu na rok s jednoletou opcí. V novém působišti debutoval v lize 22. července 2013 (1. kolo sezóny 2013/14) proti hostující Příbrami (1:1). První gól v ligovém zápase vstřelil za Boleslav ve třetím kole 4. srpna 2013 proti svému bývalému týmu FC Slovan Liberec, v 59. minutě zvyšoval hlavou na průběžných 3:0, Mladá Boleslav nakonec rozdrtila Slovan 4:0. Po sezoně 2013/14 v Mladé Boleslavi skončil (ač měl smlouvu ještě na rok), v jarní části mu nový trenér Karel Jarolím příliš zápasového vytížení nedopřával.\n\nOdešel do německého klubu FC Oberlausitz Neugersdorf z páté ligy, kde se stal spoluhráčem mj. Jana Nezmara. Ve čtvrtfinále Saského poháru pomohl k postupu přes třetiligové Dynamo Drážďany.\n\nJiří Štajner debutoval v A-mužstvu ČR 12. února 2002 v přátelském utkání proti Maďarsku (hrálo se na Kypru), když nastoupil do druhého poločasu. Český celek zvítězil 2:0.\n\nSvůj první gól v reprezentačním dresu si připsal dne 11. června 2003 v domácím kvalifikačním utkání proti Moldavsku, v 82. minutě zvyšoval na průběžných 3:0, zápas skončil jasným vítězstvím českého mužstva 5:0.\n\nZúčastnil se i MS 2006 v Německu.\n\nGóly Jiřího Štajnera za A-mužstvo České republiky \n\n"}
{"id": "169148", "url": "https://cs.wikipedia.org/wiki?curid=169148", "title": "1901 v dopravě", "text": "1901 v dopravě\n\nTento článek obsahuje seznam událostí souvisejících s dopravou, které proběhly roku 1901.\n\n\n\n"}
{"id": "169149", "url": "https://cs.wikipedia.org/wiki?curid=169149", "title": "Antonín Kinský", "text": "Antonín Kinský\n\nAntonín Kinský (* 31. května 1975, Praha) je bývalý český fotbalový brankář. Naposledy hrál za ruský tým Saturn Moskevská oblast.\n\nS manželkou Martinou má dceru Andreu a syna Antonína.\n\nKinský se stal v pořadí 17. členem Klubu ligových brankářů, který sdružuje české gólmany, již neobdrželi žádnou branku ve sto a více ligových zápasech. \n\nNa turnajích si ale nezahrál, působil v roli náhradníka.\n"}
{"id": "169153", "url": "https://cs.wikipedia.org/wiki?curid=169153", "title": "Škoda 2Tr", "text": "Škoda 2Tr\n\nŠkoda 2Tr je typ československého trolejbusu z konce 30. let 20. století, který konstrukčně vycházel z předchozího modelu Škoda 1Tr. Mechanickou část vyrobily Škodovy závody v Mladé Boleslavi, elektrickou výzbroj dodaly tytéž závody z Plzně.\n\nPřestože trolejbus 2Tr technicky vycházel z vozu 1Tr, byl od něj poměrně značně odlišný. Jednalo se o třínápravový trolejbus se zadní hnací nápravou. Oproti předchůdci byl upraven rám podvozku, na který byla osazena karoserie, která byla sice vzhledově téměř stejná jako u typu 1Tr, konstrukčně se ale od něho odlišovala. Vozová skříň byla totiž přibližně o 20 cm delší, byla celokovová a měla o více jak 20 cm nižší podlahu. V levé bočnici se nacházely dvoje skládací dveře. V roce 1939 byly trolejbusy vzhledem k zavedení pravostranného provozu rekonstruovány přemístěním dveří na opačnou stranu karoserie.\n\nOproti typu 1Tr došlo k úpravám i v elektrické části vozu. Byla částečně pozměněna elektrická výzbroj a byl zvýšen počet motorů na dva. Kromě brzd elektrické rekuperační, pneumatické provozní a parkovací ruční byl trolejbus 2Tr navíc vybaven rovněž čtvrtou brzdou – elektrickou odporovou.\n\nPrototypem trolejbusu 2Tr byl ve skutečnosti vůz Škoda 1Tr.\n\nV roce 1938 bylo vyrobeno 5 vozů.\n\nV roce 1953 byly všechny vozy prodány do Plzně (ev.č. 96 – 100), kdy byly postupně vyřazeny v letech 1956 až 1960.\n\n"}
{"id": "169154", "url": "https://cs.wikipedia.org/wiki?curid=169154", "title": "Komunistická strana Spojených států amerických", "text": "Komunistická strana Spojených států amerických\n\nKomunistická strana USA ( Communist Party of the United States of America, CPUSA) je marxisticko-leninistická politická strana ve Spojených státech. Přibližně pro první polovinu 20. století to byla největší a nejvlivnější komunistická strana v zemi a měla tvůrčí úlohu v dělnických hnutích 20. až 40. let. V tomto období vedla a organizovala odbory a hájila práva afroameričanů.\n\nStrana se oddělila roku 1919 od tradičně sociálněděmokratické Socialistické strany, kdy Lenin pozval její levé křídlo do Třetí internacionály, což zapříčinilo rozkol ve straně a vznik právě CP USA. Strana se pak stala poslušným členem Kominterny a poslouchala rozkazy řízené z Moskvy. Ze strany tak byli vyloučeni roku 1928 trockisté následováni dalšími opozičními členy.\n\nČlenové této strany byli v padesátých letech 20. století stíháni a diskriminováni v rámci tzv. mccarthismu.\n\n"}
{"id": "169155", "url": "https://cs.wikipedia.org/wiki?curid=169155", "title": "Vjosa", "text": "Vjosa\n\nVjosa ( [Aoos]) je řeka v Albánii (kraje Vlora, Fier, Gjirokastër) a Řecku (kraj Epirus). Je 249 km dlouhá. Povodí má rozlohu 6 600 km².\n\nPramení na svahu hory Katáras v pohoří Pindos. Teče v hluboké soutěsce a na dolním toku přes pobřežní rovinu. Ústí do Jaderského moře severně od města Vlára.\n\nVysoký vodní stav je od října do května a nízký v létě. Průměrný průtok činí přibližně 160 m³/s.\n\nVyužívá se na zavlažování.\n"}
{"id": "169158", "url": "https://cs.wikipedia.org/wiki?curid=169158", "title": "Zoologická zahrada Zlín", "text": "Zoologická zahrada Zlín\n\nZoologická zahrada Zlín, zvaná také Zoo Lešná, je zoologická zahrada vzdálená asi 10 km od centra Zlína. První Zoo ve Zlíně založil Tomáš Baťa 1. května 1930. Nejprve byla v parku u zlínského zámku a v roce 1934 byla přesunuta na vrchol Tlusté hory, kde byla do poloviny druhé světové války (a kde jsou v lese pod televizním vysílačem dodnes vidět betonové základy klecí). Provozována je jako příspěvková organizace \"ZOO a zámek Zlín – Lešná\".\n\nZoo chová přes 200 druhů zvířat, z nichž mezi atraktivní patří např. ptáci kivi (český unikát), sloni afričtí nebo nosorožci. Zvláštností Zoo je také přímý vstup návštěvníků do expozice pštrosů emu a klokanů. Součástí areálu je botanická zahrada.\n\nUž v roce 1804 začal hrabě Josef Jan ze Seilernu s chovem bažantů na návrší zvaném \"Leschna\", kde stával do roku 1810 původní zámek. Nový zámek byl dokončen v roce 1894, kdy byl již na místě zaveden chov koní. Počátkem 20. století bylo vybudováno přírodopisné muzeum, byl zahájen chov oborních a exotických zvířat, např. jelenů, jeřábů, antilop či emu, a skleník obývalo domácí i cizokrajné ptactvo.\n\nPo druhé světové válce byla Zoo zestátněna a roku 1948 otevřena pro veřejnost. Během 70.–80. let byl významně rozšířen počet chovaných druhů, mezi nejvyhledávanější z nich do té doby patřili emu. V Zoo pak našli nový domov pro návštěvníky atraktivní nosorožci, lední medvědi či šimpanzi.\n\nOd počátku 90. let pak začala výstavba moderní Zoo; znovuobnoven byl zámecký park, zbudovány nové inženýrské sítě a návštěvníci dostali možnost nechat se na zámku oddat. Zoo byla rozčleněna podle kontinentů a postupně se stavěly nové expozice, chovatelské zázemí a prostory věnované potřebám návštěvníků (např. restaurace, dětský koutek, prodejna suvenýrů). Nejnovější expozicí je tropická hala \"Yucatán\" zbudovaná v roce 2007, kde dnes roste přes 250 druhů dnes vzácných rostlin.\n\nV posledních letech se návštěvnost Zoo pohybuje kolem 500 tisíc lidí ročně, v roce 2015 poprvé vystoupila nad 600 tisíc. Po pražské zoo, je druhou nejnavštěvovanější zoo z 15 zahrad v ČR. O provoz Zoo se stará 80 zaměstnanců. Celkové náklady v roce 2007 dosáhly výše 63 miliónů Kč, z čehož náklady na krmiva činily 4,5 miliónu Kč.\n\nZoologická zahrada má téměř 48 ha expozičních ploch a chová přes 200 druhů zvířat, mezi nimiž nechybí sloni afričtí, nosorožci tuponosí a mravenečníci. V areálu Zoo se nachází přes 13 000 druhů rostlin, v samotném zámeckém parku roste přes 104 druhů vzácných dřevin a bylin.\n\nZoologická zahrada Zlín je členem Světové asociace zoologických zahrad a akvárií, Unie českých a slovenských zoologických zahrad a Evropské asociace zoologických zahrad a akvárií. Mezinárodní asociace zoopedagogů (International Association of Zoo Educators) a Mezinárodního informačního systému druhů chovaných v zoo (International Species Information System). Zoo také spolupracuje s koordinátory Evropských chovných programů ohrožených druhů (European Endangered Species Breeding Programmes, EEP) a vedoucími evropských i mezinárodních plemenných knih.\n\nKromě obvyklých popisků zvířat barevně rozlišených dle světadílů najdou návštěvníci v areálu i panely o unikátní skladbě rostlinných společenstev, kultuře domorodých obyvatel nebo o slavných českých cestovatelích. V hlavní sezóně se návštěvníci mohou o jednotlivých druzích více dozvědět během komentovaných krmení.\n\nV areálu zoologické zahrady se nachází zámek Lešná postavený v letech 1887–1894 podle návrhů architektů Johanna Micka a Viktora Siedka. Jde o zámek postavený v historizujícím stylu, který obsahuje sbírky obrazů, porcelánu a trofejí a dokumentuje vysokou úroveň bydlení na šlechtickém sídle koncem 19. století.\n\nZoo Zlín je unikátně rozdělena zoograficky podle jednotlivých světadílů: Afrika, Asie, Austrálie a Amerika. Poslední část tvoří okolí zámku Lešná.\n\n\n\n\n\n\n"}
{"id": "169160", "url": "https://cs.wikipedia.org/wiki?curid=169160", "title": "Anticipating", "text": "Anticipating\n\nAnticipating \"(Předvídání)\" je v pořadí pátá píseň z alba nazvaného \"Britney\", které vydala stejnojmenná zpěvačka. Píseň byla vydána jen ve vybraných zemích jako jsou Francie nebo Brazílie.\n\nPíseň napsal a produkoval Brian Kierulf a Josh Schwartz. Píseň zazněla i v reklamě propagující auto Toyota Vios.\n\nBritney text písně vysvětlila takto:\"Pokaždé, když se jdu s přáteli pobavit musím na něco pořád myslet a tím něčím je přítel. Kvůli tomu se nemůžu pořádně bavit\".\nPůvodní plán byl, že videoklip bude animovaný. Ale jelikož nebyl čas natočit oficiální videoklip začal se vysílat výkon Britney z koncertu v Los Angeles. Společně s Britney se tak v klipu objevují i její tanečníci a jako kulisy plátěné domky a růžové autíčko.\n"}
{"id": "169163", "url": "https://cs.wikipedia.org/wiki?curid=169163", "title": "Gordonsetr", "text": "Gordonsetr\n\nGordonsetr neboli skotský setr \"(anglicky: gordon setter)\" je plemeno psa, pocházející ze Skotska, kde byl vyšlechtěn počátkem 18. století. Své jméno získal po čtvrtém vévodovi z Gordonu, siru Alexandrovi, který položil základy jeho chovu.\n\nPůvod plemene není úplně známý, ale je známo, že bylo vyšlechtěno v sídle vévodů Gordonů zkřížením anglického setra a černě pálené kolie v 18. století. Křížení nejspíše bylo úmyslné. Štěňata se šlechtě velmi zalíbila a proto se v křížení pokračovalo dále . V porovnání s ostatními setry není toto plemeno natolik známé. Je největší ze všech setrů, ale zároveň i nejpomalejší .\n\nV této době ale ještě nedostál do takové podoby, v jaké jej známe dnes. Později, na konci 70. let byl gordonsetr ve Velké Británii zdokonalen, a to křížením dlouhosrsté kolie a bloodhounda.\n\nDnes jsou gordonsetři v cizině i u v Čechách používáni i jako policejní psi. Díky jejich citlivému nosu se využívají k vyhledávání drog. Dobře využitelní jsou i jako psi záchranářští.\n\nOficiální používaná zkratka je GS.\nGordonsetr je laskavý, přátelský, s vyváženým charakterem. Je hrdý, společenský, od přirozenosti ušlechtilý a klidný. Vyžaduje však důslednou výchovu a dostatek pohybu. Je velmi náruživý při práci ve vodě, rovněž výborný aportér. Je inteligentní a bystrý, ne tvrdohlavý. Má tendenci utíkat, zvláště pokud si připadá \"ukřivděný\", v tom případě vyráží na lov. Člena rodiny by nikdy nekousl.\n\nDěti má rád a vychází s nimi dobře. Je nutné si dát pozor při hrách, protože gordonsetr by mu mohl nedopatřením ublížit.\n\nMá tendenci pronásledovat rychle se pohybující předměty, nevyjímaje cyklisty nebo domácí zvířata. Pokud před ním zvíře neutíká nebo na něj nechce útočit, vychází s ním dobře. S ostatními psy vychází taktéž dobře, je dokonce vhodné chovat jej ve větší smečce.\n\nNení to dobrý hlídač, cizí má rád a moc neštěká. Oproti ostatním setrům je až příliš přátelsky.\n\nSrst gordonsetra vyžaduje každodenní pročesávání a střihání chuchvalců chlupů. Je nutné ji často mýt šamponem, proto se tento pes nehodí pro alergiky. Lehko se zašpiní a bláto je nutné omýt ihned, protože jinak zaschne, přilepí se a už ho nepůjde umýt.\nToto psí plemeno má velmi rádo jakýkoliv pohyb a vyžaduje jej. Těžko si v tomto ohledu přivyká na jiný styl života. Nejpříjemnějším pohybem je pro něj lov a stopování zvěře, ale rád aportuje i plave. Je pro něj tedy vhodný veškerý typ pohybu.\n\nVýcvik i výchova jsou u gordonsetra nutností. Protože často utíká je u něj dobré vypěstovat přivolání a povely jako jsou \"Fuj!\" a \"Nesmíš!\". Výcvik může vést i někdo, kdo nemá zkušenosti se psy, protože gordonsetr je velmi chápavý a učenlivý.\n\nPůvodním využitím gordonsetra bylo vyhledávání zvěře a aportování ptactva. Dnes je to lovecký pes a společník.\n"}
{"id": "169166", "url": "https://cs.wikipedia.org/wiki?curid=169166", "title": "Dva valinorské stromy", "text": "Dva valinorské stromy\n\nDva valinorské stromy jsou v mytologii J. R. R. Tolkiena dva zářící stromy, které ve Valinoru stvořila Yavanna s Niennou. Starší Telperion dával stříbrné světlo a byl též nazýván Bílý strom, Silpion a Ninquelótë. Okamžik, kdy poprvé zazářil, je zván Hodinou otvírání a od tohoto okamžiku se ve Valinoru začal počítat čas. Druhý strom Laurelin („zlatá píseň“), který dával zlaté světlo a teplo, si vysloužil též názvy Malinalda („Zlatý strom“) a Culúrien. V \"Knize ztracených příběhů\" se vyskytují i později nepoužité názvy \"Lindeloksë\" a \"Lindelótë\".\n\nSvou mocí je vytvořila Yavanna, aby svou září osvětlovaly Valinor. Kolem jejich osudu jsou utkány všechny příběhy Starých časů. Laurelin je zaléván Urwen z Kulullinu, kdežto Telperion je zavlažován z nádrže Silindrinu (Telimpë) Lórienovým oblíbencem Silmem. Vždy po dvanácti hodinách plného světla jeden strom uvadá a v tu chvíli (na dalších 12 hodin) zazáří ten druhý. Aby stromy neuvadly, bylo nutno je zalévat světlem.\n\nOba stromy byly zdrojem světla: Telperion stříbrného a Laurelin zlatého. Telperion měl tmavé listy (z jedné strany stříbrné) a jeho stříbřitá rosa byla zdrojem vody a světla. Laurelin měl svěže zelené listy s okrajem ze zlata a jeho rosa byla rovněž sbírána Vardou.\n\nStromy byly zničeny Melkorem a pavoučicí Ungoliant, ale z jejich posledních dvou plodů Valar stvořili Měsíc (jiná jména: Rána (Valar), Sil (elfsky Stříbrná růže)) a Slunce (nebo: Sári (Valar), Úr/Aur (elfsky oheň)).\n"}
{"id": "169168", "url": "https://cs.wikipedia.org/wiki?curid=169168", "title": "Heinrich Hoffmann", "text": "Heinrich Hoffmann\n\nHeinrich Hoffmann (12. září 1885 Fürth – 16. prosince 1957 Mnichov) byl německý fotograf a aktivní tvůrce nacistické propagandy. Jeho jméno je spojeno zejména s dlouhou řadou fotografií německého vůdce Adolfa Hitlera. Ve vlastním nakladatelství \"Heinrich Hoffmann. Verlag national-sozialistische Bilder\" vydal řadu knih oslavujících představitele vládnoucí strany.\n\nV roce 1920 vstoupil do NSDAP, nedlouho poté jej Adolf Hitler jmenoval svým osobním oficiálním fotografem. Hoffmann se stal Hitlerovým stálým společníkem a blízkým přítelem. Mezi roky 1920–1945 vytvořil více jak 2,23 milionu záběrů vůdce. Jeho fotografie se objevovaly na poštovních známkách, pohledech, plakátech a obrázkových knihách. Během trvání třetí říše napsal řadu knih o německém vůdci, mezi které patří např. \"Hitler, jak ho neznáte\" (1933) a \"Jugend um Hitler\" (1934). V roce 1938 napsal knihy \"Hitler v Itálii\", \"Hitler befreit Sudetenland\" a \"Hitler in seiner Heimat\". Jeho poslední kniha, \"Das Antlitz des Führers\", byla publikována krátce před koncem druhé světové války. Díky autorským poplatkům z těchto děl Heinrich Hoffmann velmi zbohatl.\n\nV roce 1911 se oženil s Theresou „Nelly“ Baumannovou, která mu porodila dvě děti – dceru Henriette „Henny“ (3. února 1913) a syna Heinricha „Heini“ (24. října 1916). Henrietta se vdala v roce 1932 za Reichsjugendführera Baldura von Schirach. Hoffmanova žena zemřela v roce 1928.\n\nShodou okolností Hoffmann a jeho druhá žena Erna seznámili Adolfa Hitlera s asistentkou jejich mnichovského ateliéru Evou Braunovou. Ta se později stala Hitlerovou milenkou a krátce před společnou sebevraždou také jeho manželkou.\n\nPo skončení druhé světové války byl Hoffmann odsouzen na čtyři roky vězení. Po propuštění v roce 1950 se usadil v Mnichově, kde zemřel o 7 let později ve věku 72 let.\n\n\n\n\n"}
{"id": "169175", "url": "https://cs.wikipedia.org/wiki?curid=169175", "title": "Hindenburg", "text": "Hindenburg\n\nHindenburg je slovo s řadou významů:\n\nOsoby:\n\nMísta:\n\nOstatní:\n"}
{"id": "169185", "url": "https://cs.wikipedia.org/wiki?curid=169185", "title": "RSU", "text": "RSU\n\nRSU ( ) nebo také RCU ( ) je vzdálená jednotka pro připojení účastníků telefonní sítě k telefonní ústředně (HOST). Je to jakýsi koncentrátor provozu. Obvykle nemá vlastní spojovací pole, takže kromě havarijních případů nelze bez spojení s ústřednou zajistit propojení dvou účastníků připojených k RSU mezi sebou. RSU se obvykle připojuje na HOST pomocí digitálních okruhů 2 Mbit/s na rozhraní G.703 nebo V5.1/ V5.2. Na jedno RSU je možné modulárně připojovat až několik tisíc účastníků. Koncepce telefonních sítí založených na propojení HOST a RSU je použita pro digitální telefonní síť v ČR. Jedná se o velice ekonomické řešení, protože RSU bez spojovacího pole je výrazně levnější než ústředna HOST. V síti Telefónika O2 (bývalý Český Telecom) je zapojeno několik desítek ústředen HOST a několik set RSU.\n\n"}
{"id": "169186", "url": "https://cs.wikipedia.org/wiki?curid=169186", "title": "La Roche-en-Ardenne", "text": "La Roche-en-Ardenne\n\nLa Roche-en-Ardenne (valonsky \"\") je frankofonní město v Belgii. Nachází se v provincii Lucemburk ve Valonském regionu a protéká jím řeka Ourthe.\n\nObec La Roche-en-Ardenne se skládá z 6 bývalých obcí, mezi které kromě vlastní La Roche-en-Ardenne patří Beausaint, Halleux, Hives, Ortho a Samrée.\nObec má celkem 4249 obyvatel (1. leden 2015) a rozkládá se na ploše 147,52 km², z toho 58 % tvoří lesy a 34 % připadá na zemědělské plochy. Nejvyšší bod obce leží v nadmořské výšce 652 m.\n\nLa Roche-en-Ardene je jedním z oblíbených turistických cílů v Ardenách. Nachází se zde zřícenina středověkého hradu a v okolí je možné provozovat pěší turistiku a jízdu na kajaku a na horském kole. Mezi další ekonomické aktivity města patří zejména zemědělství.\n\nÚzemí bylo pravděpodobně osídleno již v neolitu.\nV dobách Belgů vzniklo na místě dnešního hradu oppidum a v době nadvlády Římanů byla na tomto místě postavena malá pevnost.\nV 5. století vpadli do oblasti Frankové a osídlili ji.\nV 8. století Pipin z Herstalu upravil římskou pevnost na lovecký zámeček a v 9. století zde byl vybudován hrad, jehož ruiny se dochovaly dodnes.\nLa Roche-en-Ardenne byla součástí stejnojmenného hrabství, které zahrnovalo velkou část Arden.\nRoku 1331 vydal lucemburský hrabě a český král Jan Lucemburský listinu, ve které přiznal La Roche-en-Ardenne právo užívat titul město a vybudovat opevnění.\n\nRoku 1681 se města a jeho hradu zmocnil francouzský král Ludvík XIV. a za francouzské nadvlády byl hrad upraven a jeho opevnění zesíleno.\nBěhem nadvlády rakouských Habsburků v 18. století začalo období úpadku.\nRoku 1721 došlo k požáru hradu, který způsobil blesk.\nOd té doby hrad chátral a roku 1780 byl opuštěn.\n\nMěsta se příliš nedotkla první světová válka, zatímco za druhé světové války utrpělo značné škody.\nV září 1944 bylo město osvobozeno spojenci, nicméně v prosinci téhož roku jej během bitvy v Ardenách opět dobyli Němci.\nSpojenci město následně bombardovali, až jej v lednu 1945 znovu osvobodili, avšak velká část zástavby byla zničena a o život přišlo 114 civilistů.\n\n\n"}
{"id": "169187", "url": "https://cs.wikipedia.org/wiki?curid=169187", "title": "Retroviry", "text": "Retroviry\n\nRetroviry (v užším smyslu, tj. čeleď \"Retroviridae\") jsou obalené RNA viry s jednovláknovou nukleovou kyselinou, které jsou schopné pomocí reverzní transkriptázy přepsat svou genetickou informaci do DNA, kterou následně mohou včlenit (inzertovat) do genomu hostitelské buňky. Reverzní transkripce byla poprvé objevena právě u těchto virů, dnes je však známo více virových čeledí s touto schopností.\n\nRetroviry jsou viry obratlovců, mají vysokou hostitelskou specifitu a u svých hostitelů vyvolávají celoživotní infekce. Podle druhu viru jsou původci nádorových onemocnění nebo napadají lymfatickou tkáň. Pro člověka je patogenní T-lymfotropní virus a virus HIV, který způsobuje syndrom získaného selhání imunity, AIDS.\n\nV širším smyslu se jako retroviry označují veškeré viry s reverzní transkriptázou, tedy Baltimorovy skupiny VI a VII.\n\nBaltimoreova klasifikace virů řadí retroviry (v užším smyslu, čeleď \"Retroviridae\") do skupiny VI, mezi ssRNA viry s reverzní transkriptázou.\n\nViriony jsou obalené, v průměru kolem 100 nm velké, kulovitého tvaru. Kapsida uvnitř je pravděpodobně izohedrálně symetrická, z perikapsidálního obalu zralých virových částic vyčnívají na povrch glykoproteinové, asi 8 nm dlouhé peplomery, které tvoří jakési bodce pravidelně čnící z povrchu viru.\n\nVirový genom je tvořen dvěma molekulami pozitivní jednovláknové RNA (+ssRNA), tvoří asi 2 % hmotnosti celé virové částice. Mimo této RNA se uvnitř virionu nachází také tRNA, která slouží jako primer k syntéze komplementární negativní DNA v infikované buňce, a reverzní transkriptáza a další enzymy.\n\nRetroviry se replikují v cytoplasmě a dozrávají pučením z cytoplasmatické membrány napadené buňky. Převedením své genetické informace na dvouvláknovou DNA pomocí reverzní transkriptázy také získaly schopnost integrovat se do buněčného genomu jako tzv. provirus, neaktivní forma viru, která je však předávána všem potomkům nakažené buňky. V této formě je také dokonale chráněn před imunitním systémem hostitele – infekce retroviry je vždy doživotní, i když sama infekce nemusí nutně znamenat smrt nositele viru.\n\nV současnosti (2018) je známo 11 rodů čeledi \"Retroviridae\" ve dvou podčeledích:\n\n\nPůvodní jeden rod \"Spumavirus\" byl rozdělen do 5 rodů, nazvaných podle hostitelů:\n\nDo virů s reverzní transkriptázou patří (v závorce Baltimorova skupina):\n"}
{"id": "169188", "url": "https://cs.wikipedia.org/wiki?curid=169188", "title": "1. HFK Olomouc", "text": "1. HFK Olomouc\n\n1. HFK Olomouc (celým názvem: První holický fotbalový klub Olomouc) je český fotbalový klub, který sídlí v moravském městě Olomouc (městská část Holice) v Olomouckém kraji. Od sezóny 2013/14 působil v Moravskoslezské fotbalové lize (3. nejvyšší soutěž), z níž v ročníku 2017/18 sestoupil do Divize E. Klubové barvy jsou černá a bílá.\n\nSvé domácí zápasy odehrává na stadionu FK Holice, který má kapacitu 2 900 diváků.\n\nKlub byl založen v roce 1932 jako FK Holice 1932 a na pozemku, pronajatém od Solných mlýnů, si vybudoval pěkné oplocené škvárové hřiště. Do války hrál v olomouckých okresních soutěžích. Po Únoru 1948 spadal klub pod Sokol Holice, v roce 1950 přijal název Závodní sokolská jednota Holice. V roce 1953 byla znovu reorganizována tělovýchova, a tak klub dostal jméno TJ Spartak Holice. V roce 1968 se na 4 roky vrátil název Sokol Holice, od roku 1972 až do 1994 nesl klub jméno TJ Olomouc–Holice. Holice se celou tuto dobu pohybovalo na krajské a okresní úrovni. \n\nV roce 1994 došlo ke sloučení s FC Lokomotiva Olomouc a návratu k tradičnímu názvu FK Holice 1932. V sezóně 1995/96 Holice poprvé v historii postoupila do divize, o tři roky později do MSFL, kterou hned jako nováček vyhrála, a dostala se tak do 2. ligy. Působení v profesionální soutěži donutilo vedení založit akciovou společnost, a to pod názvem 1. HFK Olomouc, jak se klub od sezóny 2001/02 jmenuje. Před sezónou 2004/05 byl do HFK Olomouc sloučen FK Hodolany se všemi mládežnický družstvy. Hodolany byly založeny v roce 1912, a patřily tak mezi nejstarší kluby na Moravě. K osamostatnění a obnově hodolanského klubu došlo v roce 2015.\n\nZdroj: \n\n\n\nZdroj: \n\n\n\nZdroj: \n\n1. HFK Olomouc „B“ je rezervní tým Olomouce, hrající od sezóny 2019/20 I. A třídu Olomouckého kraje (6. nejvyšší soutěž). Největšího úspěchu dosáhl klub v sezónách 2008/09, 2009/10 a 2017/18, kdy se v Přeboru Olomouckého kraje (5. nejvyšší soutěž) umístil na 2. místě.\n\n\nZdroj: \n\n\n\nZdroj: \n\nPoznámky:\n\n"}
{"id": "169189", "url": "https://cs.wikipedia.org/wiki?curid=169189", "title": "Al-Káida", "text": "Al-Káida\n\nAl-Káida (: ; lze se setkat i s jinou transkripcí do češtiny, například: al-Kajdá, al-Kajda, al-Kájda, Al-kajda), do češtiny obvykle překládáno jako \"základna\", je militantní islamistickou teroristickou organizací, která stojí za řadou velkých atentátů a únosů v celém světě včetně teroristických útoků 11. září 2001 v USA.\n\nV čele této organizace stál již od jejího založení saúdskoarabský multimilionář, terorista Usáma bin Ládin, který se značnou měrou podílel na jejím financování. Byl zastřelen při cíleném vojenském útoku amerických speciálních sil námořnictva 2. 5. 2011 ve svém sídle v Pákistánu. Organizace podporuje sunnitskou větvi islámu.\n\nPodle vlastních prohlášení pokládá al-Káida za svůj prioritní cíl nastolení ryze muslimských států (např. chalífátů) na celém Arabském poloostrově a šíření islámské víry do jiných zemí. Za svého hlavního nepřítele přitom označuje USA, které viní z drancování arabského ropného bohatství a ze snahy o dosažení rozhodujícího vlivu v této oblasti. Osočují však i řadu evropských zemí, především Velkou Británii z výrazné podpory amerických vojenských operací, díky čemuž údajně nebudou váhat teroristicky útočit na evropské cíle.\n\nV rámci svého úsilí o prosazení islámského práva šarí’a si ideologicky ospravedlňují zabíjení bezvěrců i muslimů vlažných ve víře.\n\nAl-Káida měla být založena na konci 80. let 20. století, často bývá uváděn rok 1988. Její počátky však sahají již do doby zahájení okupace Afghánistánu sovětskými vojsky v roce 1979. Řada jeho členů se totiž rekrutovala z arabských mudžáhidů, kteří v té době bojovali proti okupačním sovětským vojskům. K podpoře al-Káidy se připojil Usáma bin Ládin, který zasílal pomoc ze sousedního Pákistánu. Američané mudžáhidům poskytovali zbraně a finanční podporu během boje proti sovětské okupaci Afghánistánu.\n\nPo odchodu sovětských vojsk tak v zemi zůstaly velké skupiny bojovníků, které byly velmi dobře vyzbrojeny a kvalitně vycvičeny v boji. S řadou z těchto mudžáhidů navázal Usáma bin Ládin kontakt a nabídl jim místo v nově vznikající ryze islámské organizaci al-Káida.\n\nOrganizační schéma al-Káidy je vytvořeno velmi propracovaně. Celá struktura se skládá z tříčlenných skupinek (buněk), jejichž členové se znají navzájem. Velitelé nad nimi jsou opět v kontaktu s pouze třemi buňkami a tak až prakticky k vrcholnému velení.\n\nVýhoda této struktury je především v jejím utajení a jen velmi obtížné infiltraci zvenčí. Pokud dojde k prozrazení jedné tříčlenné skupiny a její členové jsou pozatýkáni, nemohou prakticky prozradit žádného dalšího člena kromě svého přímého velitele. A pokud se jemu podaří uniknout, stopa zde definitivně končí. Účinnost systému dokazuje i současná praxe, kdy přes intenzivní pátrání americké armády a tajných služeb dochází k zatčení špičkově postavených mužů al-Káidy jen velmi sporadicky.\n\nJe běžné, že členové uvedených buněk pracují po dlouhou dobu jako tzv. „spící agenti“, což znamená, že nevyvíjejí žádnou vlastní teroristickou činnost a žijí ve společnosti naprosto skrytě. Teprve v případě potřeby, např. po několika letech, je terorista aktivován a provede předem dohodnutou práci. Ke vzájemné komunikaci používají členové al-Káidy i velmi moderní metody včetně internetu a šifrovaných zpráv, které jdou jen velmi stěží rozluštit.\n\n\nSaúdská Arábie, Turecko a Katar podporují v občanské válce v Sýrii zbraněmi, penězi a volnou cestou přes turecké území protivládní islamistické povstalce z fronty an-Nusrá, která je napojená na al-Káidu. Islamisté z an-Nusrá masakrují příslušníky syrských menšin a nutí je konvertovat k islámu. Skupina je podezřelá z chemických útoků.\n\nOdnož al-Kajdy v Jemenu má více než osm tisíc členů a ovládá část jemenského území. Od roku 2015 uzavírá Saúdská Arábie, která stojí v čele mezinárodní koalice válčící v Jemenu, dohody s bojovníky al-Kajdy, kterým platí, aby na straně koalice bojovali proti hútíjským povstalcům. Některé dohody umožnily bojovníkům al-Kajdy opustit území i s výzbrojí a bojovou technikou. Podle AP analytika Michaela Hortona: \"Někteří z americké armády dobře vědí, že podporou koalice v Jemenu pomáhají i tamní odnoži al-Kajdy. Ale podpora SAE a Saúdské Arábie proti tomu, co USA vidí jako íránský expanzionismus, má přednost před bojem proti al-Kajdě.\"\n\nNe všichni arabští teroristé jsou součástí organizační struktury al-Káidy. Často však dochází ke vzájemné spolupráci těchto extrémistických sil a někdy je i obtížné určit, jaké vedení stojí za určitým konkrétním atentátem nebo bombovým útokem. Mezi největší akce připisované al-Káidě patří:\n\n\n\n\n\n\nŘEHKA, Karel. Informační válka. Praha: Academia, 2017. ISBN 978-80-200-2770-2\n\n"}
{"id": "169191", "url": "https://cs.wikipedia.org/wiki?curid=169191", "title": "Honningsvåg", "text": "Honningsvåg\n\nHonningsvåg je nejsevernější město Norska (mimo Špicberky). Spadá do správní oblasti Nordkapp. Podle norské legislativy musí mít město minimální počet obyvatel 5 000, což Honningsvåg nesplňuje, jelikož má 2 575 obyvatel. Zvláštní výjimkou zákona z roku 1996 byl status města obci udělen.\n\nMěsto se nachází v zátoce na jižním břehu ostrova Magerøya. Okolo města vede silnice E69, po které se turisté dostávají až na Nordkapp. V letních měsících je přístav ve městě častou zastávkou výletních lodí převážející turisty na Nordkapp. Nachází se zde také letiště Honningsvåg, které se nachází 4 km od města.\n\nOblast byla osídlena již před 10 300 lety. Předpokládá se, že většina tehdejších obyvatel získávala obživu z moře rybolovem, který je významnou složkou místní ekonomiky do dnešních dnech. Bohaté vody Barentsova moře jsou plné ryb, které současný průmysl zpracovává. Teplota mořské vody v lednu se zde pohybuje okolo −4 °C.\n\nDíky přílivu turistů je v létě město důležitým zaměstnavatelem, jelikož poskytuje práci přibližně 500 lidem, kteří pracují v turistickém průmyslu. V oblasti se nalézá několik větších hotelů a jedno velké turistické centrum, které slouží jako hlavní základna pro cesty na Nordkapp. Okolo města se nalézají továrny na zpracování ryb a na výrobu krmiv pro ryby v různém stádiu využívání.\n\nPo dostavbě podmořského tunelu, který vyúsťuje poblíž města, byl uzavřen převoz na pevninu, který byl po dlouhá léta jedinou spojnicí s okolním světem. V dnešní době je oblast čile turisticky navštěvována, díky snadné dopravní dostupnosti. Za průjezd podmořským tunelem se do roku 2012 vybíralo mýtné, v současnosti je již průjezd tunelem zdarma.\n"}
{"id": "169197", "url": "https://cs.wikipedia.org/wiki?curid=169197", "title": "FC Dosta Bystrc-Kníničky", "text": "FC Dosta Bystrc-Kníničky\n\nFC Dosta Bystrc-Kníničky (celým názvem: Fotbalový klub Dosta Bystrc-Kníničky) je český fotbalový klub, který sídlí v Brně-Bystrci v Jihomoravském kraji. Od sezóny 2019/20 působí v Přeboru Jihomoravského kraje (5. nejvyšší soutěž v České republice). Klubové barvy jsou zelená a bílá.\n\nSvé domácí zápasy odehrává na stadionu pod Přehradou s kapacitou 2 200 diváků.\n\nV roce 1932 byly založeny tři kluby, které jsou předchůdci dnešního FC. V Bystrci to byly 20. dubna \"Rudá hvězda Bystrc\" a v květnu \"Sportovní klub Bystrc\", v Kníničkách, na dně dnešní brněnské přehrady, byl založen \"Dělnický sportovní klub Kníničky\".\n\nRH Bystrc si vybudovala malé hřiště v Údolí oddechu pod Holednou. Klub hrál okresní soutěže Rudých hvězd, které třikrát vyhrála. Protože hnutí Rudých hvězd naráželo na odpor veřejných činitelů, změnil klub název na \"Olympia Bystrc\" a posléze na \"Olympia Žebětín\". Olympia působila v stále těžších podmínkách, a tak v roce 1939 odehrála poslední zápas a o rok později zanikla.\nJedním ze zakladatelů klubu SK Bystrc byl i bystrcký starosta, a tak byly klubu přiděleny obecní pozemky na břehu Svratky, na nichž hraje bystrcký klub dodnes. 4. července 1933 bylo hřiště otevřeno. Klub se během let 1935–1940 probojoval až do župní I. A třídy, což byla třetí nejvyšší soutěž v zemi. Po Únoru 1948 klub splynul se \"Sokolem Bystrc\"; v roce 1950 došlo ke sloučení Sokola Bystrc a Kovomatu Brno a od následujícího roku klub vystupoval pod jménem \"TJ Sokol Kovomat Bystrc\"; v roce 1953 byl klub sloučen s Dynamem Energetika Brno do \"Dynama Energetika Bystrc\", po tomto spojení došlo k vzestupu klubu. V letech 1955 a 1956 byl rekonstruován stadion. Od sezóny 1957 hrál klub pod starým názvem TJ Sokol Bystrc. V sezóně 1959/60 však došlo v klubu ke krizi, soutěž nedohrál a fotbalový oddíl byl zrušen.\n\nDSK Kníničky si v roce 1933 vybudoval hřiště na obecním pozemku, na pískovišti \"Na Kaňavé\". Hřiště fungovalo až do roku 1937, kdy muselo ustoupit stavbě přehrady a lidé se stěhovali do Nových Kníniček. DSK Kníničky hrál s RH Bystrc soutěž Rudých hvězd, ale kvůli těžkým podmínkám v roce 1936 přešel pod sbor dobrovolných hasičů a změnil název na \"Hasičský sportovní klub\". Po válce si klub vybudoval nové hřiště pod přehradou nedaleko stadionu Bystrce na druhém břehu Svratky. V roce 1947 klub obnovil činnost jako \"SK Kníničky\".\n\nPo připojení Bystrce i Kníniček k Brnu v roce 1960 byly 12. září 1961 sloučeny kluby z Bystrce a Kníniček do \"TJ Sokol Bystrc-Kníničky\". Nový klub se dlouhá léta pohyboval v krajských soutěžích Jihomoravské župy. 29. ledna 1994 fotbalový klub vystoupil z tělovýchovné jednoty (TJ) a osamostatnil se, od 1. února 1994 tak nesl název \"FC Bystrc-Kníničky\". V téže sezóně A-tým vybojoval historický postup do divize. V létě se stala sponzorem společnost \"DOSTA-EXMOST\", a tak se klub od 21. července 1994 jmenuje \"FC Dosta Bystrc-Kníničky\". Mužstvo po několika letech v divizi postoupilo v sezóně 2002/03 do MSFL.\n\nV sezóně 2005/06 klub postoupil do 2. ligy, kde vydržel jednu sezónu. Třem hráčům a dvěma funkcionářům bylo prokázáno ovlivnění zápasu, za což bylo potrestáno zákazem činnosti několik fotbalistů Bystrce: Zdeněk Houšť (7 let), Aleš Schuster (6 let), Tomáš Mrázek (4 roky) a také trenér Tibor Duda (2 roky) a bývalý trenér Michael Benko (7 let), který vedl tou dobou brněnskou pobočku sázkové kanceláře Tipsport. Inkriminovaným utkáním bylo předposlední druholigové kolo, v němž Bystrc hostila Vítkovické. Hosté prohrávali o poločase 0:2, ale ve druhém stav otočili a zvítězili 4:2, čímž se zachránili ve druhé lize. V následujících dvou sezónách působil klub opět v MSFL, od sezóny 2010/11 hrála Dosta v divizní skupině D, od sezony 2014/15 hraje Přebor Jihomoravského kraje.\n\n\n\n\n\nZdroj: \n\n\n\nZdroj: \n\n\nFC Dosta Bystrc-Kníničky „B“ byl rezervním týmem Dosty až do konce sezony 2007/08. Po jejím skončení byl po 55 letech rozpuštěn.\n\n\nZdroj: \n\n\n\nZdroj: \n\n\n"}
{"id": "169202", "url": "https://cs.wikipedia.org/wiki?curid=169202", "title": "Hnutí pro Francii", "text": "Hnutí pro Francii\n\nHnutí pro Francii (: Mouvement pour la France, MPF) je francouzská pravicová politická strana, která vzniklá roku 1994. Ideologicky MPF vychází z nacionalismu, euroskepticismu a konzervatismu.\n\nPředsedou strany je Philippe de Villiers, strana je členkou evropské strany Evropa svobody a demokracie.\n\n\n\n"}
{"id": "169206", "url": "https://cs.wikipedia.org/wiki?curid=169206", "title": "Unie pro francouzskou demokracii", "text": "Unie pro francouzskou demokracii\n\nUnie pro francouzskou demokracii (: Union pour la démocratie française, UDF) byla francouzská liberální politická strana. Byla založena roku 1978 jako aliance podporující kandidáta V.G. d'Estainga. Zakládajícími stranami byly křesťansko-demokratická strana \"Demokratický a sociální střed\", liberální \"Radikální strana\", středo-levicová \"Sociálně demokratická strana\" a \"Perspektivní a realistický klub\".\n\nUDF byla členem Evropské demokratické strany a Aliance evropských a amerických demokratů.\n\nV roce 2007 se část strany spojila s politickým táborem prezidenta Sarkozyho a založila stranu (\"Nový střed - evropská liberálně sociální strana\"), François Bayrou, který preferuje nezávisle středové postoje, založil (\"Demokratické hnutí\").\n\n"}
{"id": "169207", "url": "https://cs.wikipedia.org/wiki?curid=169207", "title": "FC Hlučín", "text": "FC Hlučín\n\nFC Hlučín je český fotbalový klub, který sídlí ve slezském městě Hlučín v Moravskoslezském kraji. Od sezóny 2011/12 působí v Moravskoslezské fotbalové lize (3. nejvyšší soutěž).\n\nSvé domácí zápasy odehrává na Městském fotbalovém stadionu Hlučín, který má kapacitu 2 380 diváků.\n\nKlub byl založen v roce 1923 jako \"SK Hlučín\", svá utkání hrál na městském stadionu v Hlučíně, o který se dělil se šesti dalšími spolky. Do pravidelných soutěži vstoupil klub v roce 1925. V roce 1938 byla sportovní činnost až do konce války přerušena. K obnovení a sloučení se Spartou Rovniny došlo 20. srpna 1945. V roce 1948 klub přeřazen pod Sokola a nesl název Sokol Hlučín. V listopadu 1952 byla zahájena výstavba nového stadionu. V roce 1953 se Hlučín probojoval do krajské soutěže a byl ustanoven \"DSO Slavoj Hlučín\", v roce 1959 pak \"TJ Hlučín\". K 1. září 1991 se fotbalový oddíl osamostatnil pod názvem \"FC Hlučín\".\n\nPo dlouhých letech strávených v krajských soutěžích v roce 2002 klub postoupil do divize, o dva roky později do MSFL a v dalším roce do 2. ligy. Sezona 2010/11 byla pro klub neúspěšná a tým sestoupil do MSFL.\n\nSvou první sezonu v druhé nejvyšší soutěži odstartoval FC Hlučín v sezoně 2005/06 pod vedením Ericha Cviertny. Po slušném úvodu se nicméně druholigovou příslušnost podařilo zachránit až v posledním kole výhrou nad Viktorií Žižkov, v konečném součtu se umístil nováček soutěže na slušném desátém místě. V sezoně 2006/07 započal FC Hlučín druhou sezonu v druhé lize a po podzimu se držel v klidném středu druholigové tabulky. Avšak katastrofální jaro zapříčinilo, že se tým z Hlučína zachránil až v posledním kole výhrou nad Třincem, a obsadil tak poslední nesestupovou pozici. Od nové sezony 2007/08 se stal novým trenérem Petr Samec.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "169210", "url": "https://cs.wikipedia.org/wiki?curid=169210", "title": "Archaikum", "text": "Archaikum\n\nArchaikum (archeozoikum, prahory) je geologické období (eón) Země, které následovalo po hadaiku a předcházelo proterozoiku. Nejčastěji se datuje do doby před 4 až 2,5 miliardami let. Název \"archaikum\" zavedl v roce 1872 americký geolog James Dwight Dana.\n\nArchaikum se dělí na eoarchaikum, paleoarchaikum, mesoarchaikum a neoarchaikum.\nPříslušný úsek chronostratigrafické tabulky vypadá následovně:\n\nZemě již zchladla natolik, že se začaly vytvářet nejstarší dodnes dochované horniny. Vznikala jádra dnešních kontinentů – kratony, zdobící povrch planety jako malé ostrůvky. Zemská kůra však byla ještě tenká a podléhala neustálým přeměnám. Některé oblasti byly vyzvedávány a jiné klesaly.\n\nZ této doby pochází bezpečné doklady o existenci atmosféry a hydrosféry, jejichž počátky se datují do předchozího Hadaika. Klima bylo velmi horké a vlhké.\n\nVznik života je zřejmě nejdůležitější událostí tohoto období. Jeho první doklady, fosilní bakterie a sinice, jsou nalézány v nejstarších známých horninách po celém světě.\n"}
{"id": "169214", "url": "https://cs.wikipedia.org/wiki?curid=169214", "title": "Ascendancy", "text": "Ascendancy\n\nAscendancy (\"v překladu Nadvláda\") je tahová strategie (\"Turn-based strategy, TBS\") od firmy Logic factory vytvořená v roce 1995.\n\nAscendancy je kosmická strategie ve své době (\"a možná i dnes\") nepřekonaná žádnou jinou hrou v tomto žánru. Ze začátku nejspíš zaujme líbivá hudba, která hodně dlouho neomrzí a člověk si téměř klade otázku, jestli ji opravdu nahrál živý orchestr, nebo je vytvořená počítačově. Na svou dobu výtečná grafika zaručuje velice pěkně vykreslené povrchy planet a jednotlivé budovy a lodě. Nevídané množství ras (\"dobře vizuálně ztvárněných\") okořeňuje hru o tzv. speciální vlastnosti. Každá z ras má jednu a tyto vlastnosti mohou obrátit průběh hry v hráčův prospěch (\"např. kradení technologií u Dubtaků, urychlené stavění u Nimbuloidů atd.\"). Skvělý design kosmických lodí je opravdu pastvou pro oči, a pokud připočítáme i stavění lodí, kde si hráč loď sám vyzbrojí a vybaví, máme další aspekt, který snad doteď není rozsahem překonán. Velice užitečná je možnost nastavit si při začátku hry velikost vesmíru, který může být konec konců opravdu obrovský, a chování protihráčů. Sám za sebe mluví až neuvěřitelně dlouhý technologický strom, který snad doteď rovněž nemá obdoby. Jediné, nač se snad dá stěžovat, je horší inteligence počítačem řízených protivníků. Na tu však byl následně vydán tzv. antagonizer, což je vlastně patch, který inteligenci protivníků zvýší.\n\nZe začátku je důležité postavit na domovské planetě jednu laboratoř, aby bylo možné spustit vědecký výzkum, dále pak skleník, malý habitat a několik továren. Je možné volit ze čtyř kategorií staveb:\n\nPokud hráč dělá ve vědeckých výzkumech správné pokroky, během stavby kosmické stanice se otevře okno s hlášením, že je možné stavět kosmické lodě.\n\nLoď je možné vybavit zařízeními ze šesti kategorií:\n\nAby mohly lodě bojovat, musí být při stavbě vybaveny zbraněmi. Stejně důležité jsou na lodích energetické štíty a zdroje energie (\"baterie\"). Dalším užitečným přístrojem jsou přístroje na obnovu energie. Na energii je v boji závislé vše - potřebují ji motory k pohybu lodě, štíty k obraně i zbraně (\"u těch často energie určuje množství výstřelů\").\n\nKe hře je možné stáhnout češtinu a patch na zlepšení inteligence počítačem řízených protivníků.\n"}
{"id": "169216", "url": "https://cs.wikipedia.org/wiki?curid=169216", "title": "Traunstein", "text": "Traunstein\n\nTraunstein je vápencová hora ležící v Rakousku a nacházející se na břehu jezera Traunsee nedaleko města Gmunden. Hora je vysoká 1691 metrů. Vrchol tvoří jakási plošina, na níž jsou dvě horské chaty. Na samotném vrcholu stojí kříž vysoký 10 metrů. Z vrcholu lze dobře přehlédnout masivy Dachsteinu, Höllengebirge a Totes Gebirge. Horu Traunstein lze také obejít pěkným trekem kolem jezera Laudachsee (895 m n. m.).\n\nTraunstein je tvořen dolomitickým vápencem. Celá oblast hory Traunstein byla v roce 1963 vyhlášena za chráněnou krajinnou oblast o velikosti 145 hektarů včetně okolí jezera Laudachsee. Chráněno je území ve výšce od 480 m do 1691 m.\n\nS velkým spektrem výšky je i obsazení flory a fauny v okolí hory velmi rozličné. Na západě a na severu se vyskytují smrkové, jedlové a bukové lesy. Na nepřístupných místech rostou také tisy. Na suchých a skalnatý svazích je zastoupena červená borovice. V údolí Lainautal v lesních roklinách dominují jasan, javor klen, buk a jilm. Na západní straně jezera ovlivňuje podnebí horský vítr „fén“, který způsobuje teplejší klima o cca 19 %. Zde se daří teplomilným dřevinám jako třeba lípě velkolisté či hruškám. Ve vrcholových partiích je širší zastoupení trav, horských druhů květin a klečí.\n\nZ velkých zvířat žijí v lesích jeleni a ve vyšších polohách včetně samotného vrcholu se daří kamzíkům. V oblasti jezera Laudachsee nachází útočiště např. mlok. Dále jsou pro oblast vrcholu Traunstein specifická zastoupení housenky motýla jasoně červenookého (\"Parnassius apollo\"). Z ptactva zde nalezneme orla skalního, sýčka, kulíška nejmenšího, jestřába, vrabce aj.\n\nKříž na vrcholu je věnován vojákům, kteří se vrátili z obou světových válek. Je složen z 4000 součástek, které muselo na vrchol vynést 520 mužů a 80 žen. Při svěcení kříže v roce 1950 se na vrcholu shromáždilo na 3000 lidí.\n\nNěkteré cesty jsou zajištěny ocelovým lanem ve velmi prudkém terénu. Na horu vedou čtyři oficiální, značené a zajištěné cesty (\"via ferraty\"). Za výchozí bod slouží ve všech případech jezero Traunsee.\n\n\n\n"}
{"id": "169217", "url": "https://cs.wikipedia.org/wiki?curid=169217", "title": "Hemže-Mýtkov", "text": "Hemže-Mýtkov\n\nPřírodní rezervace Hemže-Mýtkov je rezervace v okrese Ústí nad Orlicí, v údolí řeky Tichá Orlice, v části mezi Chocní a Brandýsem nad Orlicí. Byla vyhlášena v roce 1996. Jedná se hlavně o opukové stráně a pilíře nad pravým okrajem nivy Tiché Orlice, nad železnicí Praha-Olomouc. Svým charakterem připomíná blízkou rezervaci Peliny, jen skalní pilíře dosahují menších rozměrů.\n\nHemže jsou blízká vesnice, dnes patří k městu Choceň. Mýtkov je bývalý mlýn blízko rezervace, dnes přestavěn na penzion, také se objevuje varianta názvu Mitkov, kterou dnes penzion používá. Pro oblast se také někdy užívá název Zadní Peliny.\n\nDominantním společenstvem jsou suťové lesy as. \"Aceri-Carpinetum\", které jsou vyvinuty na strmých stráních pod a mezi skalami. Na rovinatějších místech rostou hercynské dubohabřiny as. \"Melampyro nemorosi-Carpinetum\", do kterých zasahují některé prvky karpatských dubohabřin. Na místech s chladnějším mikroklimatem jsou poměrně maloplošně vyvinuty květnaté bučiny sv. \"Fagion\". Na hranici rezervace jsou 2 odstavené meandry Tiché Orlice, které vznikly při budování železnice v 19. století. Vyskytuje se zde nějaká vodní vegetace. V jejich okolí jsou také poměrně rozsáhlé luhy podsv. \"Alnenion glutinoso-incanae\", většinou však už za hranicí rezervace. Na skalních pilířích se nachází nějaká chudá vegetace skal. Skalní pilíře nejsou však tak mohutné jako v Pelinách a není zde vyvinuto tak významné reliktní bezlesí. V rezervaci je také vodopád v rokli a drobná jeskyňka v opukové skále.\n\nV rezervaci roste velké množství různých druhů rostlin. Nápadná je květnatý jarní aspekt místních lesů. Hojná je prvosenka vyšší (\"Primula elatior\"), violka lesní (\"Viola reichenbachiana\"), sasanka hajní (\"Anemone nemorosa\"), jaterník podléška (\"Hepatica nobilis\"), vyskytuje se zde i violka divotvárná (\"Viola mirabilis\"). V luzích roste řeřišnice hořká (\"Cardamine amara\") a mokrýš střídavolistý (\"Chrysosplenium alternifolium\"), je zde také velká populace přesličky obrovské (\"Equisetum telmateia\"). Na osypech skal je hojná violka chlumní (Viola collina). Území leží na migrační trase mezi Čechami a Moravou, proto se domigrovali některé prvky z Karpat. Je to např. ostřice chlupatá (C\"arex pilosa\") nebo kostival hlíznatý (\"Symphytum tuberosum\"). V létě vykvétá lilie zlatohlavá (\"Lilium martagon\").\nV rezervaci žije i mnoho živočichů. V lesním porostu hnízdí četné druhy ptáků, např. sýkora koňadra, sýkora modřinka, sýkora lužní, brhlík lesní, strakapoud velký, pěnkava obecná. Ze sov zde s jistotou žije puštík obecný, zalétá sem výr velký, z dravců je běžné káně lesní. Ze savců potkáme často srnce obecného, zajíce polního nebo veverku obecnou. Z obojživelníků zde žije mlok skvrnitý.\n\nV rezervaci žije bohatá malakofauna 78 druhů: \"Bythinella austriaca\" (von Frauenfeld, 1857) agg., \"Platyla polita\" (Hartmann, 1840), \"Acroloxus lacustris\" (Linnaeus, 1758), \"Galba truncatula\" (O. F. Miller, 1774), \"Radix peregra\" (O. F. Müller, 1774), \"Physa fontinalis\" (Linnaeus, 1758), \"Bathyomphalus contortus\" (Linnaeus, 1758), \"Gyraulus crista\" (Linnaeus, 1758), \"Hippeutis complanatus\" (Linnaeus, 1758), \"Carychium minimum\" O. F. Müller, 1774, \"Carychium tridentatum \"(Risso, 1826), \"Cochlicopa lubrica\" (O. F. Müller, 1774), \"Cochlicopa lubricella\" (Rossmässler, 1835), \"Pupilla muscorum\" (Linnaeus, 1758), \"Pupilla sterrii\" (Voith,1840), \"Vallonia costata\" (O. F. Miller, 1774), \"Vallonia pulchella\" (O. F. Miller, 1774), \"Acanthinula aculeata\" (O. F. Miller, 1774), \"Columella edentula\" (Draparnaud, 1805), \"Truncatellina cylindrica\" (A. Férussac, 1807), \"Vertigo alpestris\" Alder, 1838, \"Vertigo antivertigo\" (Draparnaud, 1801), \"Vertigo pusilla\" O. F. Müller, 1774, \"Vertigo pygmaea\" (Draparnaud, 1801), \"Ena montana\" (Draparnaud, 1801), \"Merdigera obscura\" (O. F. Miller,1774), \"Cochlodina commutata\" (Rossmässler,1836), \"Cochlodina laminata\" (Montanu, 1803), \"Itala ornata\" (Rossmässler, 1836), \"Clausilia parvula\" de Férussac, 1807, \"Laciniaria plicata\" (Draparnaud, 1801), \"Alinda biplicata\" (Montagu, 1803), \"Succinella oblonga\" (Draparnaud, 1801), \"Succinea putris\" (Linnaeus, 1758), \"Cecilioides acicula\" (O. F. Müller, 1774), \"Punctum pygmaeum\" (Draparnaud, 1801), \"Discus rotundatus\" (O. F. Müller, 1774), \"Zonitoides nitidus\" (O. F. Miller, 1774), \"Euconulus fulvus\" (O. F. Müller, 1774), \"Vitrina pellucida\" (O. F. Müller, 1774), \"Eucobresia diaphana\" (Draparnaud, 1805), \"Vitrea contracta\" (Westerlund, 1871), \"Vitrea crystallina\" (O. F. Miller, 1774), \"Vitrea diaphana\" (Studer, 1820), \"Aegopis verticillus\" (Lamarck, 1822), \"Aegopinella minor\" (Stabile, 1864), \"Aegopinella pura\" (Alder, 1830), \"Perpolita hammonis\" (Ström, 1765), \"Perpolita petronella\" (L. Pfeiffer, 1853), \"Oxychilus cellarius\" (O. F. Miller, 1774), \"Oxychilus depressus\" (Sterki, 1880), \"Oxychilus draparnaudi\" (Beck, 1837), \"Daudebardia brevipes\" (Draparnaud, 1805), \"Daudebardia rufa\" (Draparnaud, 1805), \"Limax cinereoniger\" Wolf, 1803, \"Deroceras turcicum\" (Simroth, 1894), \"Boettgerilla pallens\" Simroth, 1912, \"Arion distinctus\" Mabille, 1868, \"Arion lusitanicus\" Mabille, 1868, \"Arion silvaticus\" Lohmander, 1937, \"Arion fuscus\" (O. F. Müller, 1774), \"Fruticicola fruticum\" (O. F. Miller, 1774), \"Trochulus sericeus\" (Draparnaud, 1801), \"Petasina unidentata\" (Draparnaud, 1805), \"Monachoides incarnatus\" (O. F. Miller, 1774), \"Arianta arbustorum\" (Linnaeus, 1758), \"Helicigona lapicida\" (Linnaeus, 1758), \"Faustina faustina\" (Rossmässler, 1835), \"Isognomostoma isognomostomos\" (Schröter, 1784), \"Cepaea hortensis\" (O. F. Müller, 1774), \"Cepaea vindobonensis\" (Férussac, 1821), \"Helix pomatia\" Linnaeus, 1758, \"Musculium lacustre\" (O. F. Müller, 1774), \"Pisidium casertanum\" (Poli, 1791), \"Pisidium milium\" Held, 1836, \"Pisidium obtusale\" (Lamarck, 1818), \"Pisidium personatum\" Malm, 1855 a \"Pisidium subtruncatum\" Malm, 1855.\n"}
{"id": "169224", "url": "https://cs.wikipedia.org/wiki?curid=169224", "title": "Jedovaté pokojové rostliny", "text": "Jedovaté pokojové rostliny\n\nJedovaté pokojové rostliny jsou takové rostliny, které ve svých tělech obsahují látky, které jsou schopné způsobit otravu, a zároveň se pěstují v domácnostech. To zcela jasně zvyšuje pravděpodobnost styku těchto rostlin s malými dětmi nebo domácími zvířaty a tak zvyšuje riziko otrav. Některé rostliny jsou sice jedovaté jen lehce a způsobují ekzémy, záněty, vyrážku nebo otok, u jiných hrozí zvracení, průjem a křeče, které mohou při pozření většího množství rostliny vést k postižení celého organismu a následné smrti.\n\nJedovaté pokojové rostliny v domácnostech s dětmi a zvířaty by měly být umístěné na těžce dostupných místech – vysoko na skříni, polici nebo v závěsném květináči, kam dítě ani pes nedosáhne. Kočky, které rády okusují listy pokojových rostlin, ocení šáchor nebo kočičí trávu, jejíž semena se dají koupit v obchodech se zvířaty.\n\nV případě podezření na otravu rychle vyhledejte lékařskou pomoc a lékaři sdělte druh rostliny, který dítě nebo domácí mazlíček pozřel, nebo přineste část rostliny s sebou. Včasná diagnóza může při otravě prudce jedovatými rostlinami zachránit život. Pokud nevyrazíte hned k lékaři, je vhodné podávat hodně tekutin, nejlépe vodu nebo čaj v malých doušcích. Nevhodné je mléko, protože naopak způsobuje ve střevě lepší vstřebatelnost jedu. Nevyvolávejte zvracení.\n\nNěkteré rostliny z čeledi agávovitých obsahují alkaloidy a saponiny, které po požití způsobují podráždění trávicího traktu.\n\nJedovaté pokojové rostliny z této čeledi:\n\n\nNejjedovatější část rostlin z čeledi amarylkovité jsou jejich cibule, jedovatá je ale celá rostlina. Obsahuje alkaloidy, například galanthamin, který je inhibitorem acetylcholinesterázy, tudíž nervovým jedem, lycorin nebo narcissin, narcipoetin a další, i v závislosti na konkrétním druhu. Některé druhy (narcis) obsahují i krystaly šťavelanu vápenatého, tzv. rafidy.\n\nPokojové rostliny z této čeledi:\n\n\nNěkteré druhy čeledi áronovité (\"Araceae\") obsahují ve svých pletivech nerozpustné krystaly šťavelanu vápenatého ve tvaru jehliček, rafid, které při pozření mechanicky dráždí sliznice dutiny ústní a trávicího traktu. Výsledkem je svědění, zánět, otok rtů, jazyka, patra i hltanu, což vede ke ztíženému polykání a potížemi při dýchání až dušení. Může se objevit také dávení, zvracení, průjem a hemoragická gastroenteritida, tedy zánět žaludku a střev. Některé druhy navíc obsahují i proteolytické enzymy, které zhoršují účinek oxalátových krystalů, a rozpustné šťavelany a kyselinu šťavelovou, které způsobují tetanii a mohou být příčinou selhání ledvin.\n\nPokojové rostliny z této čeledi:\n\n\nVšechny rostliny z čeledi lilkovité jsou jedovaté, obsahují především tropanové (např. atropin, hyoscyamin, scopolamin), steroidní (např. solanin) nebo pyridinové alkaloidy (např. nikotin, nikotein), dále pak saponiny, kumariny a další látky, samozřejmě závisí na daném druhu. Všechny tyto alkaloidy jsou nervové jedy, i když mechanismus účinku je u různých skupin alkaloidů odlišný. Solanin ještě navíc narušuje buněčné membrány.\n\nPokojové rostliny z této čeledi:\n\n\nZ čeledi prvosenkovité se jako pokojová rostlina pěstuje oblíbený, nenáročný brambořík, ovšem zvláště jeho hlízy obsahují saponin cyclamin, který způsobuje rozpad červených krvinek. Stejně tak i prvosenky obsahují jedovaté saponiny (kyselina primulová) a glykosidy primverosid a primulaverosid.\n\nPokojové rostliny z této čeledi:\n\n\nRostliny z čeledi pryšcovité obsahují latex, jehož složky, estery diterpenů a kyselina euforbiová, mají dráždivé účinky na kůži a sliznici trávicího traktu. Po potřísnění kůže se objevuje zčervenání až tvorba puchýřů, při styku se spojivkami konjunktivitida, po požití dochází ke kolice, průjmům, zánětu žaludku a střev.\n\nPokojové rostliny z této čeledi:\n\n\nRostliny z čeledi toješťovité obsahují látky vyvolávající kontaktní dermatitidu, některé druhy obsahují také indolové alkaloidy a kardioaktivní glykosidy s účinky podobnými digitoxinu, tj. způsobují fatální poruchy srdečního rytmu. Příkladem je oleandr a dipladénie, smrtelně jedovaté rostliny. Existuje digitalisové antidotum přípravek Digibind (používaný v humánní i veterinární medicíně). Jedná se o FAB fragmenty imunoglobulinů proti digitoxinu a digoxinu, který je účinný i proti výše zmíněným toxickým látkám oleandru.\n\nPokojové rostliny z této čeledi:\n\n\n"}
{"id": "169234", "url": "https://cs.wikipedia.org/wiki?curid=169234", "title": "Dáma (šachy)", "text": "Dáma (šachy)\n\nDáma někdy taky královna, je nejsilnější šachová figura. Může se pohybovat o libovolné množství polí šachovnice ve všech směrech (svisle, vodorovně a šikmo). Každý hráč má na začátku hry jednu dámu.\n\n\"„Dáma ctí svou barvu“\" – v základním (počátečním) postavení je umístěna vždy na tom poli, jaká je její barva.\nPěšec soupeře, který se dostal na druhý kraj šachovnice se podle pravidel musí proměnit v jakoukoliv figuru, většinou je nejvýhodnější proměna právě v dámu. Výjimečně však může být výhodnější změna v jinou figuru, např. z důvodu vyhnutí se patu, možnost dát soupeři vidličku koněm.\nNedoporučuje se s dámou táhnout hned na začátku, je výhodnější nejdřív táhnout s lehkými figurami, dáma je může krýt či podporovat ze svého základního postavení. Naopak ve střední hře či v koncovce je dáma velmi účinná zejména v kombinaci s věžemi.\n\nMezi oblíbené úkoly patří problém osmi dam: rozmístit na prázdné šachovnici osm dam tak, aniž by se navzájem ohrožovaly. Existuje právě 92 řešení této úlohy, jak vypočítal geniální matematik Carl Friedrich Gauss.\n\nDáma ovládá 21 (v rohu) až 27 polí.\n\nMá hodnotu přibližně 9 pěšců, dvou věží či tří lehkých figur (jezdec či střelec). Víc figur však často může lépe působit ve vzájemné kombinaci.\n\nDáma je velmi silná ve střední hře či koncovce, v zahájení se hra s dámou obvykle příliš nedoporučuje.\n\nVe znakové sadě Unicode je znak U+2655 pro bílou dámu (♕) a znak U+265B pro černou dámu (♛). Viz též článek Šachové symboly v Unicode.\n\n"}
{"id": "169242", "url": "https://cs.wikipedia.org/wiki?curid=169242", "title": "Card Captor Sakura", "text": "Card Captor Sakura\n\nCard Captor Sakura (), známé též jako Cardcaptor Sakura a často zkracováno na CCS, je manga série o dívce nadané magickými schopnostmi, která vzešla z dílny CLAMPu, známé ženské umělecké skupiny. \"Card Captor Sakura\" bylo v Japonsku vydáváno Kódanšou a předtím v \"Nakajoši\". Série obsahuje dvanáct svazků.\n\nTelevizní anime seriál (1998–2000), založený na manze, se skládá ze 70 půlhodinových epizod (rozdělených do tří sezón), dvou celovečerních filmů a mnoha speciálů.\n\nČástečně i díky animaci a charakterizaci má \"Card Captor Sakura\" na internetu širokou základnu fanoušků, zejména díky tomu, že seriál obsahuje nezanedbatelnou míru šónen ai, šódžo a moé.\n\nVětšina postav z \"Card Captor Sakura\" se také později objevila v dalším díle CLAMPu Tsubasa Reservoir Chronicle.\n\nSakura Kinomoto je obyčejná desetiletá dívka do chvíle, než otevře magickou knihu plnou kouzelných karet a přečte první jméno karty (jméno této karty zní Windy). Jakmile toto jméno karty vyřkne, objeví se pod ní magický kruh a karty uletí. Z knihy vyleze žlutý medvídek s křídly jménem Kerberos. Daruje Sakuře magický klíč, díky němuž se Sakura stane Card Captorem, který má za úkol pochytat všech 51 zbylých karet, které vytvořil mág Clow.\n\nPo nějakém čase do její školy přestoupí čínský chlapec Šaoran Li se svou 'snoubenkou' Meilin Li. Šaoran se ji snaží donutit, aby mu vydala všechny své karty, protože on je jeden z potomků Clowa a má také jisté magické schopnosti. Nejdříve se k ní staví nepřátelsky, ale poté začínají spolupracovat, prohlubovat svůj vztah a překonávají různé překážky.\n\nTója je Sakuřin starší bratr, který trpí \"sesterským komplexem\". Sakuře sice stále říká monstrum a tak, ale ve skutečnosti mu na ní hrozně záleží a je k ní velice ochranitelský. Proto také nesnáší Šaorana, a kdykoliv se ti dva vidí, létají blesky. Jeho nejlepší přítel je Sakuřin idol Jukito.\n\n\n"}
{"id": "169243", "url": "https://cs.wikipedia.org/wiki?curid=169243", "title": "Čeněk Daněk", "text": "Čeněk Daněk\n\nČeněk Daněk nebo též Vincenc Daněk (5. dubna 1827 Choltice – 19. března 1893 Líšno) byl inženýr, konstruktér a český průmyslník, zakladatel firmy, která se později stala jádrem ČKD.\n\nNarodil se v rodině sládka Josefa Daňka, v obci Choltice. Studoval ve Vídni polytechniku, poté techniku v Praze. V roce 1852 nastoupil do firmy Breitfeld & Evans jako konstruktér. V roce 1854 koupil spolu se starostou Karlína Josefem Götzlem strojírenský závod \"A.Meisner & Comp.\", který pod novým názvem \"Daněk & Co.\" vyráběl stroje pro cukrovary, jejichž rozmach v té době začínal. Do roku 1871 uzavřela firma zakázky na více než 100 cukrovarů.. Začal spolupracovat se stavitelem Václavem Nekvasilem, který stavěl budovy cukrovarů a Daněk je zařizoval stroji. Tímto způsobem byly postaveny cukrovary ve Vinoři, Opatovicích nad Labem nebo v Kostelci nad Orlicí. V roce 1871 pak svou firmu prodal nově založené akciové společnosti \"Breitfeld, Daněk a spol.\", kterou založil s původní firmou \"Breitfeld & Evans\" a jež se stala jednou z hlavních součástí později vzniklého (v roce 1927) koncernu ČKD. Sám zanechal podnikání a žil na svém zámku Trnová. Byl také majitelem panství Tloskov (1872), Krchleby a hradu Líšna, kde je i v rodinné hrobce pohřben. Vlastnil také palác v Opletalově ulici v Praze.\n\nV zemských volbách roku 1861 byl zvolen též poslancem Českého zemského sněmu.\n\nZa zásluhy o budování průmyslu mu byl roku 1878 udělen rytířský řád Františka Josefa se šlechtickým přídomkem \"von Esse\".\n\n"}
{"id": "169247", "url": "https://cs.wikipedia.org/wiki?curid=169247", "title": "Pavel Verbíř", "text": "Pavel Verbíř\n\nPavel Verbíř (* 13. listopadu 1972, Mělník) je bývalý český fotbalista, který odehrál celou svou seniorskou kariéru v útočné i záložní řadě severočeského klubu FK Teplice. Byl to dynamický útočník i záložník s dobrou kopací technikou. V Teplicích po ukončení aktivní hráčské kariéry pokračuje jako sportovní manažer.\n\nKariéru ukončil 28. května 2011 po posledním ligovém zápase sezony 2010/11 se Slováckem (remíza 1:1). V anketě Fotbalista roku 2007 získal titul Osobnost ligy 2007. Jeho syn Pavel Verbíř je také fotbalista, odchovanec Teplic.\n\nPavel Verbíř odehrál juniorskou kariéru v klubech:\n\nCelou seniorskou kariéru strávil v Teplicích. 25. března 2010 odehrál při utkání se Slováckem svůj 350. ligový zápas. Začínal jako útočník, při hře znamenitě zahrával standardní situace. Prosazoval se také v koncovce. V Teplicích byl často kapitánem mužstva. Ke konci kariéry nastupoval na pravém či levém kraji zálohy a občas býval i náhradníkem. Oblékal dres s číslem 9. Celkem nastřílel 76 ligových gólů (některé zdroje uvádí 75 branek) a dosáhl 68 gólových asistencí.\n\nSvou dlouholetou kariéru ukončil 28. května 2011 po posledním ligovém zápase sezony 2010/11 se Slováckem (remíza 1:1), v němž si zahrál společně se svým synem Pavlem.\n\nPrvní zápas v A-mužstvu české reprezentace absolvoval Pavel Verbíř 4. září 1996 proti Islandu, toto domácí přátelské utkání český celek vyhrál v Jablonci 2:1. Pavel Verbíř nastoupil v základní sestavě a odehrál kompletní zápas.\n\nCelkem odehrál Pavel Verbíř v reprezentačním A-mužstvu 10 utkání (8 výher, 1 remíza, 1 prohra) a vstřelil 2 góly.\n\nGóly Pavla Verbíře za A-mužstvo české reprezentace \n"}
{"id": "169252", "url": "https://cs.wikipedia.org/wiki?curid=169252", "title": "Věž (šachy)", "text": "Věž (šachy)\n\nVěž je jeden ze šachových kamenů, a to druhý nejsilnější po dámě, společně s níž patří mezi tzv. těžké figury.\n\nVěž se pohybuje po šachovnici o libovolné množství polí ve svislém nebo vodorovném směru, tj. po řadách a sloupcích; nemůže se pohybovat po šachovnici „šikmo“, tj. po diagonálách. Každý hráč má na začátku hry dvě věže, jež jsou umístěny v rozích šachovnice, které jsou hráči nejblíž. Rozlišuje se mezi věží na královském a dámském křídle šachovnice.\n\nVěž na prázdné šachovnici ovládá 14 polí. Její hodnota se zpravidla udává jako ekvivalent 5 pěšců – je tedy silnější než lehké figury (střelec a jezdec) s hodnotou přibližně 3 pěšců. Rozdíl mezi hodnotou věže a koně nebo střelce se v šachové terminologii nazývá „kvalita“ (například výměnu jezdce za věž lze typicky zhodnotit tak, že jeden z hráčů „získal kvalitu“).\n\nDvě věže se součtem přibližně rovnají dámě, v kombinaci však mohou být i silnější. Věž je ve hře mimořádné silná a nebezpečná v kombinaci s druhou věží či dámou (stojí-li za sebou). Je nejsilnější v otevřených pozicích, v uzavřené pozici může být oslabena.\n\nVěž je taky nejslabší figurou, která může (ve spolupráci s vlastním králem) dát mat soupeřovu králi.\n\nVěž se společně s králem účastní tzv. rošády – speciálního šachového tahu, kdy král postoupí o dvě pole směrem k jedné z věží a příslušná věž ho „přeskočí“ a postaví se vedle něj. Věž (na rozdíl od krále) přitom může přejít i přes protivníkem ovládané pole nebo účastnit se rošády, i když je sama napadena soupeřovým kamenem.\n\nPři rošádě musí hráč jako prvního uchopit krále, jinak by se jednalo pouze o tah věží.\n\nVe znakové sadě Unicode je znak U+2656 pro bílou věž (♖) a znak U+265C pro černou věž (♜).\n\n\n"}
{"id": "169256", "url": "https://cs.wikipedia.org/wiki?curid=169256", "title": "Jezdec (šachy)", "text": "Jezdec (šachy)\n\nJezdec (také kůň) je jeden ze šachových kamenů, společně se střelcem patří mezi lehké figury. Má atypicky způsob pohybu: přesune o dvě pole svisle nebo vodorovně a poté ještě o jedno pole kolmo na původní směr – cesta připomíná písmeno L. Jezdec je jedinou šachovou figurou, která se může pohybovat i přes ostatní šachové kameny. Každý hráč má na začátku hry dva jezdce.\n\nJezdci jsou v úvodu umístěni na polích b1 a g1 u hráče s bílými kameny, b8 a g8 u hráče s černými kameny.\nJezdec je pro svůj zajímavý způsob pohybu velmi oblíbený u začátečníků.\n\n\nJeho hodnota je přibližně 3 pěšci, přibližně stejná jako střelec, o něco menší než věž (tento rozdíl se nazývá kvalita) a třetina dámy.\n\nTřebaže je jezdec figura znatelně slabší než dáma, s ohledem na zvláštnost jeho pohybu mu někdy hráč může dát před dámou přednost při proměně pěšce. Důvodem může být zejména okamžitá hrozba šachem v některých situacích.\n\nU jezdce však více než u ostatních figur jeho síla závisí na okolnostech, zejména postavení. Díky tomu, že jako jediný kámen může přeskakovat ostatní kameny, je relativně silnější v uzavřených postaveních. Oproti jednotlivému střelci má tu výhodu, že se může pohybovat po všech polích (střelec jen na jedné barvě).\n\nNa druhé straně ovládá relativně málo polí, z tohoto důvodu je dvojice střelců obvykle silnější než dvojice jezdců.\n\nMatování dvěma jezdci v koncovce (bez podpory jiných figur kromě krále) není vynutitelné, pokud protivník neudělá chybu, i v tomto případě je to však relativně složité. Mat je někdy možné vynutit, pokud slabší straně zbývá pěšec. Mat pouze jedním jezdcem a králem není možný.\n\nMatu je však možné dosáhnout spoluprací střelce a jezdce, postup je však relativně složitý a zvládají ho jen relativně pokročilejší hráči.\n\nS jezdcem je nerozlučně spojen pojem dušený mat.\n\nVe znakové sadě Unicode je znak U+2658 pro bílého jezdce (♘) a znak U+265E pro černého jezdce (♞). Viz též článek Šachové symboly v Unicode.\n\n\n"}
{"id": "169262", "url": "https://cs.wikipedia.org/wiki?curid=169262", "title": "Galerie G99", "text": "Galerie G99\n\nGalerie G99 je galerií mladého umění zaměřenou na brněnskou scénu, je součástí Domu umění města Brna. Založena byla v roce 2000, do roku 2003 se nacházela na Benešově ulici, nyní se nachází v suterénu Domu pánů z Kunštátu.\n\n\n\n\n"}
{"id": "169264", "url": "https://cs.wikipedia.org/wiki?curid=169264", "title": "Hanzlíkovec", "text": "Hanzlíkovec\n\nHanzlíkovec je rybník, která se nachází v okrese Pardubice, asi 2,2 km JVV od obce Horní Jelení. Rozloha vodní hladiny je asi 2,5 ha, kolem se rozkládají poměrně rozsáhlá mokřady a rašeliniště, rybník je umístěn v lese. Blízko leží rybník Pětinoha. Založení dosud existujících i již zaniklých jelenských rybníků je přikládáno Vilémovi z Pernštejna, který koupil jelenské obce roku 1495, což je též nejstarší známá zmínka o Horním Jelení.\n\nRybník je dnes značně eutrifizovaný, možná s výskytem nějakých běžnějších vodních rostlin. V litorálu se nachází rašeliniště, bezkolencové louky sv. \"Molinion\" (dnes už zarostlé), rozsáhlé rákosiny as. \"Phragmitetum communis\" a zvláště směrem k rybníku Pětinoha i rozsáhlé olšiny.\n\nNejcennější bylo litorální rašeliniště. Jedná se o rašeliniště vrchovištního typu s výskytem některých horských prvků v nízké nadmořské výšce (kolem 290 m). V minulosti zde např. rostla např klikva bahenní (\"Oxycoccus palustris\") (s jistotou do roku 2004), dodnes zde najdeme suchopýr pochvatý (\"Eriophorum vaginatum\"). Z dalších rostlin zde rostla např. ostřice šupinoplodá (Carex lepidocarpa), dodnes zde roste bohatá populace druhu bazanovec kytkokvětý (\"Naumburgia thyrsiflora\"). Lokalita prošla podobnou degradací jako rybník Pětinoha.\n\nRybník je stanovištěm mnoha druhů vodních ptáků např. kachna divoká, polák velký, často sem zalétá čáp černý či volavka popelavá. Žije zde vydra říční.\n\nV posledních 20 letech zde došlo ke katastrofální degradaci. Příčinou je silná eutrofizace rybníka, která ovlivnila přilehlé rašeliniště. Eutrofizace je způsobena „kapro-kachním“ hospodařením na rybníce. Následkem toho došlo k masovému šíření rákosu obecného a k silnému potlačení či úplnému vymizení konkurenčně slabých druhů vázaných na oligotrofní prostředí. Dalším problémem byla absence managementu a vysychání rašeliniště v některých obdobích. Degradace začala asi o 5 let později než na sousedním rybníku Pětinoha, kde se vyskytuje podobný typ vegetace. Ačkoliv na rozdíl od Pětinohy zde není přírodní památka, je tato lokalita o málo zachovalejší.\n\n"}
{"id": "169269", "url": "https://cs.wikipedia.org/wiki?curid=169269", "title": "Páv korunkatý", "text": "Páv korunkatý\n\nPáv korunkatý (\"Pavo cristatus\" L., 1758) je také někdy nazýván jako páv modrý. Spolu s pávem zeleným patří do čeledi bažantovitých. Jeho původní domovinou je Indie a Srí Lanka, kde se nejčastěji zdržují v listnatých lesích, křovinách, ale i v travnatých porostech.\n\nPávi bývají volně chováni v zámeckých parcích a zoologických zahradách. Páv je národním ptákem Indie.\n\nSamec páva korunkatého má hlavu, krk a břicho modře zbarvené. Peří na zádech je zelenohnědé a křídla jsou hnědá a černě pruhovaná. „Ocas“ pávů ve skutečnosti není pravý ocas, ale jsou to velmi prodloužené vrchní krovky ocasní, které tvoří tzv. „vlečku“. Na konci každého pera vlečky se nachází „paví oko“. Samci mohou měřit i s vlečkou přes 2 metry.\n\nSamice jsou zbarveny převážně hnědošedě. Mimo období páření ji lze od samce poznat podle zeleně vybarveného krku a také bývají menší. Samci i samice mají na hlavě několika centimetrovou korunku. I pávice mohou v případě ohrožení roztáhnout své ocasní krovky, ty jsou ovšem mnohem menší než u kohouta.\n\nPávi korunkatí jsou polygamní. Zpravidla žijí ve skupinách s jedním kohoutem a několika slepicemi. Jsou to všežravci, živí se semeny, rostlinami, hmyzem a jinými bezobratlými, ale také obojživelníky a plazy. Pávi na noc hřadují v korunách stromů, ale samice hnízdí na zemi nejčastěji v křovinách.\n\nTok samce je velmi nápadný a často doprovázen hlasitým charakteristickým voláním. Samice snášejí 4–8 světlehnědých vajec. Mláďata se líhnou po 28 dnech. Samice se o svá kuřata stará sama.\n\nPávi jsou chováni již tisíce let. Lze je držet ve velmi prostorných voliérách, parcích a zahradách. Většinou se chová jeden samec s několika samicemi, ale na velkých plochách může být pohromadě i více samců. Pávi si většinou najdou v zahradách dostatek potravy. Lze je také přikrmovat zrním nebo krmnou směsí pro krůty.\n\nPávi snáší české klima bez problémů po celý rok, ale kuřata jsou obzvláště první dva měsíce choulostivější, proto je lepší je za chladnějšího počasí přemístit i s matkou na chráněné místo. Pávi se mohou dožít věku až patnácti let. Kromě základního zbarvení byla vyšlechtěna také bílá a strakatá forma páva korunkatého.\n\nPodoba páva symbolizuje Krista, nesmrtelnost, ráj, ale také pýchu nebo přepych.. Páv byl posvátný rovněž pro bohyni Héru (Juno). Avšak můžeme se s ní setkat také na symbolech států, měst a obcí. Symbolu páva používá např. statutární město Opava ve svém moderním logu inspirovaném legendou o dvou kupcích, kteří se handrkovali „o páva“.\n\n"}
{"id": "169274", "url": "https://cs.wikipedia.org/wiki?curid=169274", "title": "Psychoterapie", "text": "Psychoterapie\n\nPsychoterapie je záměrné a cílené používání psychoterapeutických prostředků kvalifikovaným odborníkem – psychoterapeutem v souladu s vědeckými poznatky.\n\nHistoricky je psychoterapie (léčba slovem) jednou ze tří základních léčebných metod. Dalšími jsou chirurgie (léčba nožem) a farmakoterapie (léčba bylinou). V současnosti je psychoterapie jednou z pomáhajících profesí, která se (vedle medicíny, psychologie, léčitelství a dalších) uplatňuje v oblasti péče o zdraví. V České republice upravuje péči o zdraví nový občanský zákoník. Psychoterapie směřuje k dosažení, obnovení, rozvoji či udržení kvality života klientů tak, aby mohli žít život subjektivně spokojený, a to především v aspektech osobních, zdravotních, sociálních a pracovních. Cílem psychoterapie je dosažení optimálního rozvoje osobnosti a odstranění resp. zmírnění psychického či fyzického utrpení jedince.\n\nPsychoterapie obvykle probíhá mezi psychoterapeutem a jeho klientem (individuální psychoterapie), klienty z jedné rodiny (rodinná terapie) nebo z nejbližšího společenského okolí, případně skupinou klientů (skupinová psychoterapie). Mluví o svých tématech ve snaze dostat se k jejich hlubším souvislostem, lépe je pochopit, přijmout a někdy i nalézt vhodná vysvětlení nebo řešení.\n\nPostupy, které člověk uplatňuje sám na sobě, ani činnost svépomocných skupin, které nebyly zřízeny psychoterapeutem, se za psychoterapii nepovažují, i když mohou mít úzdravný efekt.\n\nV Česku není psychoterapie pozitivně legislativně ukotvena, její výkon tedy může být zdravotní či sociální službou anebo službou v oblasti školství. Může být také poskytována jako volná živnost. Proto Česká asociace pro psychoterapii coby profesní organizace psychoterapeutů v České republice vytváří obecné standardy pro vzdělávání a výkon psychoterapie.\n\nNejpodrobněji je výkon psychoterapie definován v oblasti zdravotnictví, kde působí Česká psychoterapeutická společnost, která je součástí České lékařské společnosti Jana Evangelisty Purkyně.\n\nMezi hlavními body kodexu jsou \"mlčenlivost\", \"definovaný rámec psychoterapie\" (finanční vyrovnání, pravdivost), \"zákaz zneužívání klienta pro vlastní zájem\" (emoční, finanční, sexuální…) a všestranná \"profesionalita\"..\n\nI ve světě jsou etické principy psychoterapie velmi podobné a standardizované.\n\nOd počátku dvacátého století se s rozvojem psychologie a psychologických léčebných postupů začala rozvíjet i psychoterapie. Zpočátku byla silně svázána s lékařskou praxí, později se stala samostatným nezávislým oborem. Rozvíjela se především v Evropě a USA. Psychologové ovlivnění různými kulturami a různými náboženstvími začali klást důraz na různé aspekty lidského myšlení a jednání, k nimž vytvářeli nové teorie a vypracovávali postupy, jak s klientem nejlépe pracovat. Za necelých sto let existence tak vznikla řada různých psychoterapeutických přístupů, které se často velmi liší a často se liší i jejich účinnost při řešení rozličných druhů problémů. Mnoho moderních psychoterapeutů tak užívá eklektické metody, kdy svůj přístup upravují podle aktuálních potřeb klienta.\n\nJe psychoterapeutická škola založená Sigmundem Freudem na přelomu 19. a 20. století. Freud zkoumal různé neurotické projevy svých pacientů a na základě vypozorovaných mechanismů začal vytvářet vlastní teorii duševních poruch. Analyzoval také sny svých pacientů a starou mytologii, což byly oboje významné zdroje informací o lidském nevědomí. Freudovy teorie významně ovlivnily celou psychologii 20. století a psychoanalýzu studovalo mnoho významných psychologů a filosofů. Psychoanalýza někdy bývá označována jako 1. vídeňská škola psychoterapie.\n\nPsychoterapie založená na existenciální filosofii. Existenciální filosofové jako Søren Kierkegaard, Jean-Paul Sartre, Gabriel Marcel, Martin Heidegger přišli na přelomu 19. a 20. století s tématy lidské smrtelnosti, osamělosti, stárnutí, odpovědnosti za svoje činy a svobody. Velká část problémů se kterými přichází klienti do terapie se týká právě těchto oblastí. Proto se objevilo mnoho terapeutů, kteří začali v existenciální filosofii hledat inspiraci. Mezi významné existenciální psychoterapeuty se řadí: Irvin Yalom, Viktor Frankl a jeho žák Alfried Längle, Rollo May, Ludwig Binswanger, Medard Boss, Ronald David Laing, Emmy Van Deurzen. Ke konkrétním vyhraněným školám tohoto zaměření patří logoterapie či daseinsanalýza, ale i některé obory speciální, např. hagioterapie, přibližující se terapii pastorační.\n\nVznikala v 50. letech 20. století a je velmi blízká \"existenciální psychoterapii\". Carl Rogers založil \"na osobu zaměřenou psychoterapii\". Ústředními rysy tohoto směru jsou: \"akceptace\", \"empatie\" a \"aktivní naslouchání\" bez odsuzování klienta. Klient je veden k většímu \"sebeuplatnění\" – tedy k větší schopnosti být sám sebou. Zlí jazykové nazývají \"Rogersovskou terapii\" pro její nenásilný přístup \"Mhmmterapie\".\n\nMezi další významné psychoterapeuty a psychology řadící se k humanistickému přístupu patří: Alfred Adler, Erik Erikson, Erich Fromm, Otto Rank, Harry Stack Sullivan.\n\nRozlišuje se dále na směry: racionálně emoční psychoterapie,kognitivně sociální psychoterapie a KBT neboli kognitivní-behaviorální terapie\n\n\"Racionálně emoční terapie=pomáhá klientovi zpracovat jeho systém přesvědčení o světě, o problému, apod., aby ho převedl k jeho reorganizaci a reorientaci\"\n\n\"Kognitivně sociální psychologie=práce ve skupině, konfrontace našeho způsobu hodnocení sebesama, situace, apod. se skupinou\"\n\n\"KBT=rychlovarná, práce s konkrétním problémem, snaha o změnu chování a myšlení tak, aby se tento problém znovu neobjevil nebo alespoň snížil svou závažnost\n\nKognitivně-behaviorální terapie je druh terapie obvykle používaný k léčbě depresí, úzkostných poruch, fóbií, poruch příjmu potravy a podobně. Spočívá v nahrazení patologických modelů chování modely, které jsou pro život vhodnější a racionálnější. Další snahou je objevit postupy, na nichž se jasně projeví posun v klientově myšlení či chování.\n\nFilozofickým pozadím systemické terapie je radikální konstruktivismus a sociální konstrukcionismus. Je jednak reakcí na rozvoj přírodních věd a kybernetiky „sebepozorujících se systémů“, jednak vznikla z potřeby překonat expertní modely psychoterapie. Terapeut není nezúčastněným expertem působícím \"zvenku\", ale vytváří spolu s klientem/y tzv. \"terapeutický systém\". Léčba tedy není kauzálním ovlivňováním směrem od odborníka ke klientovi, ale společným procesem, který vede k navyšování příležitostí vyvolat změnu systému zevnitř.\n\nGestalt Terapie je psychoterapeutický přístup založený na osobní odpovědnosti a zážitku \"tady a teď\". Ve 40. a 50. letech 20. století ji založili Fritz Perls, Laura Perlsová a Paul Goodman.\n\nModel růstu založený Virginií Satirovou a rozpracovaný jejími žáky klade důraz na osobnost terapeuta. Terapie je zážitková a zaměřená na pozitivní změny, k posílení sebeúcty, odpovědnosti, schopnosti rozhodovat a kongruence.\n\nSatiterapie je český psychoterapeutický přístup založený na léčbě všímání (všímavost = sati) si skutečně probíhajících procesů prožívání, které se vyskytují mimo dosah slov. Je to psychoterapie integrující techniky psychodramatu, pohybového a výtvarného vyjadřování pro zvnějšnění prožívání s postupy zaměřenými introspektivně za účelem získání osvobozujícího vhledu do životně důležitých souvislostí.\nHlavním představitelem je Mirko Frýba.\n\nJe metoda transpersonální psychologie, využívající k léčbě psychických poruch a závislostí nestandardní metody práce s pacientem. Jednotlivé postupy veskrze přejaty z tradiční medicíny přírodních léčitelů. Patří mezi ně například holotropní dýchání ve spojení s muzikoterapií, binaurální vlny, vjemová deprivace či aplikace psychedelik. Léčba spočívá v navození stavů hluboké meditace, sebereflexe, tranzu a uvolnění cesty k podvědomí za účelem reintegrace osobnosti. Jedním ze zakladatelů transpersonální psychologie a jejích metod léčby je též psychiatr českého původu Stanislav Grof. Ten se svojí ženou vyvinul v 70. letech metodu holotropního dýchání. Uvedená metoda je založena na principu nefarmakologického docílení stavů blízkých stavům po požití psychotropních látek. Zároveň slouží též k docílení perinatálních prožitků, jejich znovuprožití a zakomponování do celku lidské psychiky.\n\nIntegrované terapie využívají principů více terapeutických metod. Známá je Integrovaná psychoterapie manželů Knoblochových, psychiatrů českého původu, kteří emigrovali do Kanady.\n\nTrvá zpravidla 45–90 minut. Mělo by být jasně prostorově ohraničené a je pravidlem, že co je řečeno v průběhu sezení, nedostává se za hranice místnosti. Výjimku tvoří pouze případy, kdy je např. v ohrožení něčí život, nebo kdy se klient přizná k vraždě. Výjimky jsou dány trestním zákoníkem č.40/2009 Sb., konkrétně § 367 (Nepřekažení trestného činu) a § 368 (Neoznámení trestného činu). Trestní zákoník stanovuje případy, kdy je nutné mlčenlivost porušit. Mlčenlivost je dále upravena odlišně pro psychoterapeuty ve zdravotnickém a nezdravotnickém zařízení.\n\n\n\n"}
{"id": "169280", "url": "https://cs.wikipedia.org/wiki?curid=169280", "title": "Max Born", "text": "Max Born\n\nMax Born (11. prosince 1882, Vratislav – 5. ledna 1970, Göttingen) byl německo-britský matematik a fyzik židovského původu. Spolu s Waltherem Bothem získal v roce 1954 Nobelovu cenu za fyziku za zásadní výzkum v kvantové mechanice, zejména za statistickou interpretaci vlnové funkce. \n\nNarodil se v německé židovské rodině ve slezské části Pruska.. Jeho otec byl profesorem anatomie a embryologie na Vratislavské univerzitě. Matka zemřela, když byly Maxovi čtyři roky. Na gymnáziu Maxe zajímaly více humanitní obory, později ho zaujala astronomie. Vystudoval fyziku a matematiku na Vratislavské univerzitě, studoval také v Heidelbergu (1902) a Curychu (1903). Nejvíce ho ovlivnily přednášky Davida Hilberta, Hermanna Minkowského, Felixe Kleina a Karla Schwarzschilda. Doktorát získal roku 1907, jeho dizertaci na téma pružnosti vedl Felix Klein. Po službě v armádě a krátkém zastavení v Cambridge v laboratoři Josepha Johna Thomsona působil na univerzitě v Göttingenu jako asistent Hermanna Minkowského. Přednášel teoretickou fyziku a vědecky se zabýval problematikou vztahu struktury a vlastností krystalických látek. Ve spolupráci s Fritzem Haberem navrhl metodu pro zjišťování mřížkové energie iontových sloučenin známou jako Bornův-Haberův cyklus. \n\nV r. 1913 se oženil, s manželkou Hedwigou měli dvě dcery a syna. V r. 1915 nastoupil na univerzitu v Berlíně jako asistent Maxe Plancka, ale brzy byl povolán do armády, kde se zabýval radiokomunikacemi a akustickým průzkumem pro detekci a zaměřování střelby.\n\nRoku 1919 se stal profesorem na univerzitě ve Frankfurtu a v roce 1921 profesorem teoretické fyziky v Göttingenu, kde se právě tvořilo intelektuální epicentrum \"kvantové revoluce\" - Born zde potkal řadu dalších významných vědců, ať současných nebo budoucích (Enrico Fermi, Paul Dirac, Robert Oppenheimer, Edward Teller, Wolfgang Pauli, Werner Heisenberg, Georg Gamow aj.) S řadou z nich později spolupracoval a publikoval - nebyl samotářským typem vědce, rád tvořil v týmu, což tehdy ještě nebylo zcela samozřejmé. Zpočátku se Born zabýval zejména Einsteinovou teorií relativity, avšak kolem roku 1925 ho Heisenberg \"přetáhl\" na stranu kvantové teorie. Společně rozpracovali maticovou mechaniku, později s přispěním Nielse Bohra známou jako kodaňská interpretace.\n\nV roce 1933, po uchopení moci nacisty, musel pro svůj židovský původ opustit Německo. Odešel nejprve do Itálie a posléze do Anglie, kde se stal vedoucím katedry teoretické fyziky na univerzitě v Cambridgi. Zabýval se zde otázkami Maxwellovy teorie elektromagnetického pole. Absolvoval půlroční pracovní cestu do Indie. Roku 1936 přijal místo profesora fyziky na univerzitě v Edinburghu. Během svého působení v Edinburghu se věnoval kromě kvantové mechaniky i dalším fyzikálním oborům, např. optice. Na známé učebnici \"Základy optiky (Principles of Optics\") s ním v letech 1951-54 spolupracoval český fyzik Emil Wolf. \n\nRoku 1939 se stal členem Královské společnosti. Ve stejném roce získal britské občanství.\n\nZa války se odmítl zapojit do vývoje atomové bomby, vždy kritizoval zneužívání vědy pro vojenské účely.\n\nV roce 1950 získal Hughesovu medaili, roku 1954 Nobelovu cenu. Byl členem vědeckých akademií mnoha zemí (např. Německo, Anglie, SSSR, Indie, USA) a doktorem honoris causa devíti evropských univerzit.\n\nPo odchodu do důchodu, v roce 1953, se vrátil do Německa. Žil v Bad Pyrmontu. V Německu i zemřel.Je pochován na hřbitově v Göttingenu.\n\nJeho vnučkou je britská herečka a zpěvačka Olivia Newton-John, známá hlavně z filmového muzikálu \"Pomáda\".\n\nPoložil základy kvantové mechaniky, přičemž zdůraznil její pravděpodobnostní charakter, tedy nutnost uchopit kvantové jevy statisticky. Roku 1926 objasnil rozptyl částic alfa. Spolu s Norbertem Wienerem zavedl do kvantové mechaniky operátory fyzikálních veličin. S Robertem Oppenheimerem formuloval teorii dvouatomových molekul. S Maxem von Lauem a Theodorem von Kármánem formuloval teorii vibrací a tepelných kmitů krystalové mřížky. Našel také způsob vyčíslení deformací elektronového obalu atomu. \n\nBorn napsal přes 300 původních článků a 20 knih. Kromě odborných publikací zaměřených na různé obory fyziky jsou mezi nimi také filozofické úvahy o společenské odpovědnosti vědců, vývoji fyziky ve 20. století a dopadu vědeckého bádání na sociální a politický život. \n\n\n"}
{"id": "169285", "url": "https://cs.wikipedia.org/wiki?curid=169285", "title": "Astronomický kongres v Praze", "text": "Astronomický kongres v Praze\n\nAstronomický kongres v Praze (26. valné shromáždění Mezinárodní astronomické unie, v originále \"\") se konal 14.–25. srpna 2006 v Kongresovém centru v Praze. Zúčastnilo se ho 2412 registrovaných účastníků ze 73 zemí. V jeho průběhu byl nově definován pojem planeta, čímž se počet planet sluneční soustavy snížil na 8 (diskuze kolem této změny se někdy označují jako „boj o Pluto“).\n\nPro laiky byl asi nejpřitažlivější jeden z bodů kongresu, definice planety. Diskuze o tom, co má být ve sluneční soustavě považováno za planetu, se táhla již od poloviny 19. století po objevení prvních planetek. Nový rozměr dostala začátkem 21. století zejména v souvislosti s objevem mnoha transneptunických těles, z nichž Eris je větší, než byla tehdy nejmenší uznávaná planeta – Pluto.\n\nProto Mezinárodní astronomická unie ustavila v r. 2004 komisi, která pro kongres připravila doporučení definice planety. Tou mělo být (zjednodušeně) každé těleso, které obíhá kolem Slunce a má dostatečnou hmotnost na to, aby dosáhlo hydrostatické rovnováhy (zformovalo se do přibližně kulovitého tvaru). Z tohoto návrhu by vyplývalo, že planet bude 12: k dosavadním devíti by přibyly ještě Ceres, Eris a Plutův měsíc Charon.\n\nV průběhu kongresu se nad tímto návrhem rozpoutala velká diskuze, její pracovní verze byla několikrát měněna. Konečné znění definice bylo přijato na závěrečném valném zasedání. Hlavní změnou oproti původnímu návrhu bylo přidání podmínky, že planeta musí být ve svém prostoru dominantní. To však Ceres, Eris a Pluto s Charonem nesplňovaly a proto počet planet klesl na 8.\n\nDůležitými částmi kongresu bylo 6 sympózií na tato témata\nKongres dále zahrnoval 17 úzce zaměřených tematických diskuzí, další setkání (Mladí astronomové, Ženy v astronomii) a také mnoho zasedání jednotlivých komisí a divizí Mezinárodní astronomické unie. Přes 1500 astronomů zde vystavilo své postery.\n\nJedním z bodů kongresu byla i slavnostní inaugurace nové prezidentky Mezinárodní astronomické unie (IAU). Ronalda Ekerse (Austrálie) v této funkci vystřídala Catherine Cesarsky, ředitelka Evropské jižní observatoře.\n\nKaždý astronomický kongres je setkání členů Mezinárodní astronomické unie, kde se jedná o odborných otázkách. Veřejnost nemá na kongres obecně přístup. Úvodní a závěrečné plenární zasedání, klíčové přednášky a některé diskuze (samozřejmě především „boj o Pluto“) však byly přenášeny po internetu. Nadále jsou k dispozici v archivu pražského astronomického kongresu stejně jako množství dodatečně zařazených přednášek ze všech výše uvedených sympózií.\n\nPro veřejnost byly určeny také populární přednášky, které se konaly mimo Kongresové centrum. Nejvíce posluchačů přilákala přednáška Jill Tarterové, ředitelky Centra výzkumů SETI. Její příspěvek se jmenoval \"Inteligentní život ve vesmíru: jsme sami?\" Dalšími přednášejícími byli Reinhard Genzel (s přednáškou \"Černé díry v galaxiích\") a Francoise Combese (\"Zrození a život galaxií\").\n\nDalšími doprovodnými akcemi byly např. prohlídky v Astronomickém ústavu na Ondřejově nebo výstava hvězdářských map Tycho Brahe na zámku v Benátkách nad Jizerou.\n\nAstronomický kongres v Praze organizovala sama Mezinárodní astronomické unie. Hlavní práce však ležela na Národním organizačním výboru, jehož předsedou byl Jan Palouš, předseda Českého národního komitétu astronomického a vedoucí oddělení galaxií a planetárních systémů Astronomického ústavu Akademie věd České republiky.\nNešlo o první pražský astronomický kongres – ten předchozí se konal 20. – 31. srpna 1967 v Praze jako 13. valné shromáždění Mezinárodní astronomické unie. Praha je jedním z mála míst, kde se kongres konal podruhé. Dosud to byly jen Řím a Sydney.\n\nO dění na kongresu informovaly denně noviny Dissertatio cum Nuncio Sidereo III. Jejich šéfredaktorem byl Jiří Grygar, dalšími redaktory byli například Petr Lála, Soňa Ehlerová, Michal Sobotka nebo Jana Olivová.\n\nBěhem svého konání přitahoval kongres velkou pozornost nejen médií a odborníků, ale i laiků z domova i ze zahraničí.\nO pozornosti laiků svědčí i to, že z 30 návrhů na slovo roku (hlasování pořádané Americkou dialektickou asociací) se 4 týkaly výsledků kongresu. Navrhována byla slova \"trpasličí planeta\" (anglicky ), \"planemo\", ' (ve významu „degradován“, odkazujícím na vyřazení Pluta ze seznamu planet) a \"pluton\". Nakonec zvítězil výraz '.\n\n"}
{"id": "169289", "url": "https://cs.wikipedia.org/wiki?curid=169289", "title": "Kompetence", "text": "Kompetence\n\nKompetence může označovat:\n\n"}
{"id": "169298", "url": "https://cs.wikipedia.org/wiki?curid=169298", "title": "Marie Burgundská", "text": "Marie Burgundská\n\nMarie Burgundská (13. února 1457 v Bruselu – 27. března 1482 v Bruggách) byla burgundská, lucemburská a brabantská vévodkyně od roku 1477, jediná dcera burgundského vévody Karla Smělého, jež se narodila z jeho druhého manželství s Isabelou z rodu Bourbonů.\n\nKarel Smělý se sice po smrti Mariiny matky († 25. září 1465) v červnu roku 1468 znovu oženil se sestrou anglického krále Eduarda IV. Markétou z Yorku, ale stejně jako jeho první manželství s Kateřinou Francouzskou († 1446), dcerou francouzského krále Karla VII., i toto manželství zůstalo bezdětné. Marie byla „zajatkyní“ města Gent, protože její otec měl neustálé neshody s generálními stavy.\nNová matka si svou nevlastní dceru oblíbila a stala se jí nejen matkou, ale také přítelkyní, která se celý život starala o její štěstí.\n\nMariin otec mezitím spřádal plány, jak svou dceru výhodně provdat. Zájem projevil jak anglický král pro svého bratra, tak věční rivalové francouzský král a římský císař pro své syny. Pro francouzského krále bylo ve hře velmi mnoho, protože Burgundsko a další území ovládaná Karlem Smělým sousedila s Francií i říší a bylo lénem francouzské koruny i císařství. Císař měl zase hluboko do kapsy a nemohl dopustit, aby Francie získala klíčová území, totiž hospodářky rozvinuté a bohaté Burgundsko a nizozemské provincie. Otec „zlaté nevěsty“ dal přednost císařovu synovi Maxmiliánovi, protože v něm viděl i vlastní vzestup, chtěl se stát králem. Jeho sen se nakonec nevyplnil, protože císař před korunovací raději ujel (Francie dala na srozuměnou svůj nesouhlas).\nKarlovy dny byly sečteny, zemřel roku 1477 na bitevním poli při válce o Lotrinsko, které krátce před tím obsadil.\n\nPoté, co se Marie stala vévodkyní, využila nizozemská města nezkušenosti mladé panovnice a donutila ji 11. února 1477 podepsat tzv. \"Grand Privilége\" (odstranění ústřední moci). Maxmilián si s cestou k nevěstě dával na čas, chyběly totiž peníze. Nakonec ale vypomohli Fuggerové, obchodníci z Augsburgu a během cesty ještě Markéta z Yorku. Maxmilián dorazil do Bruselu 11. srpna 1477.\n\nMariin strýc a zároveň kmotr Ludvík XI. se nehodlal s vévodovým rozhodnutím o Mariině sňatku smířit. Nejprve se snažil svou kmotřenku ovlivnit různými argumenty, když však Marie po otcově smrti prohlásila, že otcovo přání splní, rozhodl se Ludvík jít na věc z jiné strany. Rozšiřoval pomluvy a ovlivňoval Burguňďany, protože je jim přece bližší francouzsky mluvící dauphin než přivandrovalý Habsburk. Král také začal obsazovat burgundská území. Francouzi si však v zemi nepočínali jako přátelé, a tak se mínění lidu brzy přiklonilo k Maxmiliánovi. Ludvík se však nevzdal a prohlašoval, že se Marie nemůže vdát bez jeho souhlasu jako jejího lenního pána. Byla to však jen slova do prázdna a svatba Maxmiliána a Marie se konala 18. srpna 1477 v Gentu.\n\nAni po svatbě neměli Maxmilián s Marií klid. Ludvík se totiž nespokojil jen s intrikami a v roce 1478 došlo k prvnímu otevřenému konfliktu. Maxmilián brzy zjistil, že pomoc od otce nebo z říše čekat nemůže, a tak rychle shromáždil různorodé vojsko. Bitva skončila dohodou o příměří na jeden rok, již francouzský král dodržel, často však docházelo k plenění a drancování v pohraničních oblastech.\n\nKdyž se vévodskému páru narodilo první dítě, syn Filip, nemohl si Ludvík pomoci a dal rozhlašovat, že je to děvče. Celou věc vyřešila při křtinách Markéta z Yorku, když dítěti před lidmi stáhla plenu, tím rozptýlila veškeré pochybnosti.\n\nK nové bitvě došlo 7. srpna 1479. Francouzi vpadli do Pikardie, kde byli poraženi vévodovým vojskem a hrdinou dne se stal Maxmilián. Ludvík se tedy opět vrátil k intrikám a pomluvám. Mladí manželé měli ale přesto důvod k oslavám, 10. ledna 1480 přišlo na svět další dítě, dcera Markéta, která dostala jméno po nevlastní babičce Markétě z Yorku.\n\nMaxmiliánovy šťastné dny se ale chýlily ke konci. 6. března 1482 při lovu se sokoly, který Marie i Maxmilián milovali, Mariin kůň zakopl a vévodkyně, která byla již počtvrté těhotná, si při pádu přivodila těžká vnitřní zranění. Nedovolila však, aby jí prohlédl lékař a 27. března 1482 zemřela.\n\nNizozemské generální stavy využily Maxmiliánova smutku a stejně jako kdysi Marii vzaly do opatrovnictví jejího malého syna Filipa. Na základě míru z Arrasu se Filip měl stát vládcem části burgundského dědictví, Markéta byla předurčena za manželku francouzského dauphina Karla a poslána na výchovu do Paříže.\n\n"}
{"id": "169302", "url": "https://cs.wikipedia.org/wiki?curid=169302", "title": "Zápustkové kování", "text": "Zápustkové kování\n\nZápustkové kování je strojní způsob tváření kovů resp. kování, při němž se na kovací teplotu ohřátý polotovar vtlačí tlakovým rázem bucharu (většinou během více pracovních zdvihů) nebo tlakem lisu (většinou jen jeden pracovní zdvih) do zvláštní formy, zápustky. Tato bývá zpravidla dvojdílná, musí být konstruována tak, aby po oddálení obou částí bylo možné výkovek (tvářenou součást) ze zápustky snadno vyjmout, případně je pro tento účel vybavena vyhazovačem/vyhazovači. \n\nZápustkové kování je vtlačování kovu v plastickém stavu do dutiny v ocelovém bloku. Obvykle se pracuje se spodní a vrchní zápustkou. Materiál se vloží do dutiny spodní zápustky a vrchní zápustka se úderem nebo silou přitlačuje na spodní zápustku.\nZápustka má kolem dutiny vyfrézovanou drážku pro výronek (přebytečný materiál, objem polotovaru musí být vždy o něco větší než je čistý objem dutiny zápustky). Je opatřena vodícími kolíky, které zapadají do děr ve vrchní zápustce a zaručují tak správné dosednutí obou částí. Je snaha navrhovat zápustky tak, aby reakční síly působily v ose pohybu beranu lisu, a nedocházelo k vychylování do stran. To je automaticky zajištěno u rotačních, a symetrických součástek. Výrazně nepravidelné díly se pak často kovají dva do jedné zápustky, souměrně sdružené, aby se síly působící kolmo na směr pohybu beranu navzájem vyrušily. \n\nZápustkové kování se skládá z ohřevu na kovací teplotu, z předkování (pěchování), kování do zápustky a ostřižení výkovku (odstranění výronku na obvodu, případně prostřižení otvoru/otvorů do výkovku) – to je prováděno na dalším lisu pomocí ostřihovacího nástroje. Kovací teplota oceli je zhruba 1 250 °C, zápustku je tak během kování potřeba chladit a mazat, např. ostřikováním vodou s grafitem. Vody musí být jen tolik, aby se stihla vypařit do okamžiku dalšího pracovního zdvihu, nemělo by docházet k uzavření vody v dutině zápustky během pracovního zdvihu lisu. U bucharů se pro tento účel často používají dřevěné piliny.\n"}
{"id": "169303", "url": "https://cs.wikipedia.org/wiki?curid=169303", "title": "Larsenova hra", "text": "Larsenova hra\n\nLarsen-Simaginova hra (či jen Larsenova hra, A01) je šachové zahájení charakterizované tahem 1. b3. Hru pozvedl na úroveň celosvětové elity dánský velmistr Bent Larsen, který byl inspirován zakladatelem tzv. hypermoderní školy Nimcovičem. Ten často používal ve svých partiích výstavbu 1. Jf3 a 2. b3. V současné době se příliš nepoužívá. U tohoto zahájení jsou obvyklé přechody do jiných, nejčastěji do anglické hry a do Rétiho hry.\n\nČerný má obrovskou řadu možností, jak na 1. b3 odpovědět, nejčastěji jsou užívané tyto tahy:\n"}
{"id": "169309", "url": "https://cs.wikipedia.org/wiki?curid=169309", "title": "Benedikt Tomáš Mohelník", "text": "Benedikt Tomáš Mohelník\n\nBenedikt Tomáš Mohelník (* 5. listopadu 1970 Valašské Meziříčí), je katolický kněz, teolog a dominikán, v letech 2006–2018 provinciál české provincie dominikánů. Je šéfredaktorem Revue Salve a proděkanem KTF UK.\n\nŘádové sliby složil 12. srpna 1990, o pět let později byl vysvěcen na kněze. Studoval teologii na CMTF UP v Olomouci, poté postgraduálně na univerzitě ve Fribourgu ve Švýcarsku. Od roku 2005 vyučuje systematickou teologii na Studiu kláštera trapistů v Novém Dvoře, od roku 2006 je odborným asistententem na \"Katedře fundamentální a dogmatické teologie\" na KTF UK a tuto katedru vede. Externě vyučuje i na CMTF UP. Je autorem řady skript, odborných a popularizujících článků a překladů odborných textů v oblasti teologie. 23. ledna 2006 jej provinční kapitula zvolila provinciálem, generál řádu C. A. Costa potvrdil tuto volbu den poté. Podruhé byl zvolen na provinční kapitule v lednu 2010 a potřetí v lednu 2014. Dne 23. ledna 2018 byl zvolen provinciálem na jeho místo Lukáš Fošum.\n\n\n"}
{"id": "169317", "url": "https://cs.wikipedia.org/wiki?curid=169317", "title": "Střelec (šachy)", "text": "Střelec (šachy)\n\nStřelec je jeden ze šachových kamenů, společně s koněm patří mezi lehké figury. Střelec se smí po šachovnici pohybovat diagonálně o libovolné množství volných šachovnicových polí. Vzhledem k povaze svého pohybu se střelec může pohybovat pouze po polích jedné barvy. Každý hráč má 2 střelce.\n\nZastarale bývá označován též jako běžec, což je patrně překlad z německého \"der Läufer\". Anglicky se nazývá \"bishop\" (biskup), proto je graficky symbolizován biskupskou čapkou s křížkem (mitrou).\n\nNa počátku partie má každá strana dva střelce, umístěné na první řadě ve 3. a 6. sloupci (na polích c1 a f1 u hráče s bílými kameny a c8 f8 u hráče s černými kameny).\n\nStřelec se do hry nejčastěji zapojuje jako druhá figura (po jezdci).\n\nTzv. nestejní střelci (situace, kdy jeden hráč má bělopolného střelce a druhý černopolného) zásadně zvyšují šanci na remízu, neboť v koncovce se pak za této konfigurace při absenci dalších figur jen těžko prosazuje postup pěšcových formací.\n\nStřelec ovládá 7 (stojí-li v rohu) až 13 polí.\n\nMá hodnotu přibližně 3 pěšců a je považován za přibližně stejně cennou figuru jako jezdec, o něco slabší než věž (tento rozdíl se nazývá kvalita) a asi 1/3 dámy.\n\nDůležité je především srovnání hodnoty jezdce a střelce: jednotlivý střelec je oproti jezdci znevýhodněn tím, že dokáže ovládat jen jednu barvu. Na druhé straně však ovládá víc polí, proto je dvojice střelců obvykle silnější než dvojice koní.\n\nOproti koni je střelec rovněž silnější v otevřených pozicích, zatímco v pozicích uzavřených je slabší.\n\nMatování dvěma střelci je relativně snadné i pro začátečníky, mat pouze jedním střelcem a králem bez podpory jiných kamenů není možný. Mat střelcem a jezdcem lze vynutit, je to však velmi obtížné. Je nutné s pomocí jezdce, střelce a krále zahnat krále do rohu barvy střelce, kde střelec matuje.\n\nVe znakové sadě Unicode je znak U+2657 pro bílého střelce (♗) a znak U+265D pro černého střelce (♝). Viz též článek Šachové symboly v Unicode.\n\n"}
{"id": "169319", "url": "https://cs.wikipedia.org/wiki?curid=169319", "title": "Pěšec", "text": "Pěšec\n\nPěšec je jeden ze šachových kamenů. Každý hráč má na začátku hry osm pěšců, kteří tvoří jakousi zeď před všemi ostatními figurami (viz \"diagram 1\"). Vzhledem ke značně omezeným možnostech pohybu je pěšec nejslabší figurou na šachovnici. Na rozdíl od všech ostatních figur se může pěšec pohybovat vždy jen vpřed. Během partie se význam pěšců zvyšuje. Pokud se totiž pěšci podaří v průběhu hry dorazit až na poslední řadu, může se proměnit v jakoukoliv silnější figuru a rozhodnout partii.\n\nZvláštní tah pěšce je tzv. braní mimochodem, neboli \"en passant\". Viz \"diagram 4\": Poté, co černý pěšec udělal ze svého základního postavení tah na c5 (tzn. postoupil o dvě pole vpřed a překročil tak pole c6), může bílý pěšec vkročit na pole c6 a černého pěšce vzít. Brát mimochodem však lze pouze v bezprostředně následujícím tahu. Pokud tohoto práva hráč nevyužije, nelze v dalších tazích černého pěšce tímto způsobem vzít. Braní mimochodem byla jedna z posledních důležitých změn v pravidlech evropského šachu, která proběhla někdy ve 14. až 15. století.\n\nKdyž pěšec dojde až na poslední pole (u bílého 8., u černého 1. řada), může se proměnit v dámu, střelce, jezdce nebo věž stejné barvy. Pešec je odstraněn z šachovnice a na jeho místo se postaví figura, podle volby hráče. Tím okamžikem také figura hraje. To znamená, že pěšec po proměně může okamžitě dát šach nebo mat. Hráč si může zvolit figuru podle svého uvážení bez dalších podmínek, např. třetího jezdce nebo druhou dámu. V praxi to činí jisté potíže, protože hráči obvykle nemají v zásobě další sadu figur. V amatérském šachu se proto například namísto druhé dámy používá obrácená věž. Protože dáma je nejsilnější figurou, jen zřídkakdy bývá pěšec proměněn ve figuru jinou. Takovému případu se říká minoritní proměna. (Nutno dodat, ačkoli je to zde už více méně řečeno, že hráč nemusí zvolit ku proměně pouze ty figury, které již byly vyhozeny).\n\nVe znakové sadě Unicode je znak U+2659 pro bílého pěšce (♙) a znak U+265F pro černého pěšce (♟). Viz též článek Šachové symboly v Unicode.\n\n\n"}
{"id": "169320", "url": "https://cs.wikipedia.org/wiki?curid=169320", "title": "Okres Gramsh", "text": "Okres Gramsh\n\nGramsh (albánsky: \"Rrethi i Gramshit\") je okres v Albánii. Má 36 000 obyvatel (2004, odhad) a rozlohu 695 km². Nachází se v centrální části Albánie a jeho hlavním městem je Gramsh.\nDalšími obcemi v okrese jsou Kodovjat, Kukur, Kushova, Lenias, Pishaj, Poroçan, Skënderbegas, Sult a Tunja.\n"}
{"id": "169321", "url": "https://cs.wikipedia.org/wiki?curid=169321", "title": "James Clark Ross", "text": "James Clark Ross\n\nSir James Clark Ross (15. dubna 1800 Londýn – 3. dubna 1862 Aylesbury, Spojené království) byl britský námořní důstojník a polárník, který prozkoumal velkou část Arktidy i Antarktidy.\n\nJames Clark Ross se narodil 15. dubna 1800 v Londýně jako třetí syn skotského obchodníka George Rosse a jeho ženy Christiny Clark. Od dětství měl velmi blízko k námořnictvu i severským oblastem, neboť jeho strýcem byl známý polárník John Ross (1777–1856). Právě pod jeho vlivem již v roce 1812, krátce před svými dvanáctými narozeninami vstoupil do Britského královského námořnictva. Kariéru začal pod vedením strýce na lodi HMS Briseis, se kterou se plavili celých šest let. Poté oba krátce sloužili na lodi HMS Actaeon v Baltském moři, Bílém moři i na kanálu La Manche a později na lodi HMS Driver na západním pobřeží Skotska. Jeho strýc John se zasloužil také o to, že James velmi rychle povyšoval.\n\nV letech 1818–1833 se James Clark Ross zúčastnil mnoha výprav do Arktidy, jejichž cílem bylo zejména nalezení Severozápadního průjezdu mezi Baffinovým zálivem a Beringovým průlivem. Ačkoliv výpravy nebyly v tomto ohledu úspěšné, podařilo se jim velmi podrobně prozkoumat rozsáhlé části pobřeží Severní Ameriky. James strávil v Arktidě téměř beze zbytku 15 let a získal více zkušeností než jakýkoli jeho současník. Při expedicích prokázal velký zájem o polární oblasti a věnoval se vědeckým výzkumům. Zejména se zajímal o geomagnetismus.\n\nJohn Ross byl 11. prosince 1817 i se svým synovcem přizván k účasti v expedici, jejímž cílem bylo proplutí Severozápadního průjezdu. Výprava, která byla na moři od dubna do poloviny listopadu roku 1818, měla k dispozici dvě lodě: HMS Isabella a HMS Alexander. John Ross velel na Isabelle, zatímco jeho zástupce William Edward Parry (1790–1855) vedl loď Alexander. Admiralita nebyla spokojena s výsledky expedice a vyslala Williama Parryho, aby předložené zprávy znovu ověřil. Parry si Johna Rosse vybral jako svého zástupce pro tuto i tři následné expedice a všech výprav se zúčastnil i James Ross.\n\nExpedice vyplula s loděmi HMS Hecla a HMS Griper v květnu roku 1819. Cestu Severozápadním průjezdem se nepodařilo nalézt, ale přesto se jednalo o nejúspěšnější expedici své doby, která zdokumentovala přes 1000 km severoamerického pobřeží. Výprava musela přezimovat na Melvillově ostrově a do Británie se vrátila počátkem listopadu roku 1820.\n\nV květnu roku 1821 vyplula na lodích HMS Hecla a HMS Fury k Arktidě další výprava, které velel William Parry. V zálivu Boothia lodě na dva roky zamrzly v ledu: první zimu na Winter Island a podruhé u ostrova Igloolik. Do Británie tak dopluli až na podzim roku 1823. James Ross studoval jako na předchozích výpravách místní flóru i faunu a naučil se od Eskymáků využívat saně. 26. prosince 1822 byl povýšen na poručíka a po návratu do vlasti byl za svou aktivitu v přírodovědném bádání oceněn přijetím do Londýnské Linného společnosti.\n\nTřetí Parryho výprava vyplula v roce 1824 se stejnými loděmi HMS Hecla a HMS Fury. James Clark Ross se na palubě lodi Fury kromě přírodovědných výzkumů věnoval také magnetometrickým měřením a oceánografickým studiím. Tentokrát však byla expedice jen málo úspěšná a v obtížných podmínkách postupovala na západ velmi pomalu. Cesta skončila katastrofou, když 1. srpna 1825 loď Fury ztroskotala u ostrova Somerset. William Parry se pak rozhodl více neriskovat a raději se vrátit zpět. Místo ztroskotání pojmenoval \"pláž Fury\" a nepotřebné potraviny i jiné zásoby ponechal na místě pro příští expedice. Do Británie doplul 12. října 1825.\n\nČtvrtá expedice Williama Parryho nevedla k Severní Americe, ale pokusila se dosáhnout severního pólu. James Ross přitom zastával post druhého velitele a Parryho zástupce. Výprava vyrazila 4. března 1827 na lodi HMS Hecla ze Špicberků za legendárním otevřeným polárním mořem. 21. června byly z lodě vyloženy čluny a ukotveny na saně. 26. července se však všichni museli zhruba po 160 kilometrech obrátit na zpáteční cestu, když dosáhli úrovně 82°45´ s. š. K návratu je přimělo nejen špatné počasí, ale také fakt, že téměř nebylo možné plně naložené čluny utáhnout. Led se pod nimi navíc poměrně rychle pohyboval směrem k jihu, takže zkracoval ušlou vzdálenost téměř na polovinu. James Ross byl 8. listopadu 1827 povýšen na velitele, ale po návratu z výpravy zůstal v záloze, mimo službu.\n\nV letech 1829–1833 zorganizoval John Ross další výpravu k Severozápadnímu průjezdu, financovanou tentokrát ze soukromých zdrojů bohatého podnikatele Felixe Boothe. William Parry se této výpravy již neúčastnil, zástupcem Johna Rosse byl jeho synovec James Ross. Expedice měla k dispozici opět dvě plavidla: kolesový parník \"Victory\" doprovázený menší zásobovací lodí \"Kruzenstern.\" Ze Skotska vypluli 13. června 1829. Po zastávce na západním pobřeží Grónska pokračovala expedice dál směrem na západ až k zálivu Prince Regent. Koncem září však zůstali uvězněni v ledu v místě nazvaném \"Felix Harbour\". Vyprostit se jim nepodařilo ani následující léto v roce 1830 a dokázali doplout jen o několik kilometrů severněji, na kotviště pojmenované \"Sheriff Harbour\". Také v létě 1831 se jim povedl pouze nepatrný posun a nový přístav nazvali \"Victory Harbour\".\n\nBěhem této doby podnikal James Ross saňové průzkumné cesty po blízkém i vzdálenějším okolí a podrobně je zmapoval. Popsal také zvyky místních Inuitů a naučil se od nich mimo jiné stravou předcházet kurdějím. 31. května – 1. června 1831 se Jamesovi podařilo na jedné z cest nalézt severní magnetický pól na pobřeží poloostrova Boothia.\n\nBěhem další zimy na přelomu let 1831–1832 se John Ross rozhodl opustit loď, naložit potřebné věci na čluny, upevněné na saních a odejít pěšky k pláži Fury. Ještě zimu 1833 však museli kvůli nepřízni počasí strávit v zálivu Prince Regent. V přežití jim stále pomáhaly zásoby ze ztroskotané lodi Fury. 14. srpna 1833 se konečně ledové sevření moře uvolnilo a expedice se vydala na zpáteční cestu. 26. srpna 1833 jim připlula do Baffinova zálivu na pomoc velrybářská loď HMS Isabella. Po návratu do Británie oba velitele přijal král Vilém IV. a po celé zemi se jim dostalo ocenění. Expedice byla první, které se povedlo úspěšně přežít v Arktidě tak dlouhé období, přičemž ztratili pouze tři muže. Největším úspěchem však byl objev magnetického pólu. James Clark Ross byl i z toho důvodu 28. října 1834 povýšen na kapitána.\n\nV letech 1835–1838 James Ross pracoval na prvním systematickém magnetickém průzkumu britských ostrovů. Práci přerušil jen v období od ledna do září roku 1836, kdy se vydal na lodi HMS Cove zachránit 11 zamrzlých velrybářských lodí v Davisově průlivu. Než se k nim však obtížnou cestou probil, všem kromě jedné se již podařilo odplout. Ani poslední loď již nenašel, protože pravděpodobně ztroskotala.\n\nKdyž koncem 30. let 19. století organizovala londýnská Královská společnost expedici, která měla studovat zemský magnetismus a lokalizovat jižní magnetický pól, nenalezla do jejího čela vhodnější a způsobilejší osobu, než byl právě kapitán James Clark Ross. Výprava byla pravým opakem Wilkesovy expedice. Měla velkou podporu vlády, a to jak ideovou, tak finanční. James Ross měl k dispozici výborné důstojníky, spolehlivá plavidla i přístroje. Lodě HMS Erebus (372 tun) a HMS Terror (340 tun) byly těžké, původně válečné lodě, speciálně vyztužené pro plavbu mezi ledem. Díky předchozím zkušenostem z Arktidy byla výprava dobře zásobena potravinami včetně stravy proti kurdějím a také posádka byla kvalitně ošacena i vybavena.\nLodě vypluly z Anglie 19. září 1839. Na Erebu velel sám Ross, zatímco Terror vedl jeho dobrý přítel Francis Crozier. Výprava měla nejprve za úkol zřídit magnetometrické pozorovatelny na ostrově sv. Heleny a na Mysu Dobré naděje. Během května až července roku 1840 James Ross podrobně prozkoumal Kergueleny, přičemž zde prováděl magnetometrická, astronomická i oceánografická měření. Ve dnech 15.–16. srpna 1840 zakotvil v Hobartu na Tasmánii, aby zde přezimoval a dokončil poslední přípravy před cestou k Antarktidě. Také zde byla zřízena magnetometrická pozorovatelna. Od místního guvernéra a zkušeného polárníka Johna Franklina získal cenné informace. V novinách se však také dočetl o úspěšných antarktických výpravách, které vedli Jules Dumont d'Urville a Charles Wilkes. S Wilkesem se dokonce setkal osobně a obdržel od něj výsledky jeho mapování antarktického pobřeží. Protože James nechtěl plout ve stopách svých zahraničních kolegů, vydal se východněji, až ke 170° východní délky, a teprve pak zamířil k jihu.\n\nZ Hobartu vyplul 12. listopadu 1840. Dne 5. ledna 1841 lodě zastavil plující led. Zkušený Ross se rozhodl vplout mezi kry. Po téměř 200 km opatrného manévrování dosáhl 9. ledna 1841 opět volného moře. Dne 11. ledna však zcela neočekávaně objevil pevninu, která mu zabránila v další cestě za jižním magnetickým pólem. Ten se přitom nalézal již nedaleko. Dne 12. ledna přistáli členové expedice na blízkém Possession Island a novou pevninu zabrali jménem královny Viktorie pro Británii. Pojmenovali ji jednoduše Viktoriina země.\n\nVýprava pak pokračovala dál podél pobřeží a snažila se nalézt cestu k jihu. Dne 27. ledna objevili dva vysoké sopečné kužele. Činná sopka, nad níž se právě válely chuchvalce dýmu, byla nazvána Erebus. Vedle stojící vrchol vyhaslého vulkánu dostal jméno Terror. 28. ledna další cestě zamezila velká ledová bariéra, tyčící se do výše až 90 metrů nad mořskou hladinu. Později byla pojmenovaná jako Rossův ledový šelf. Expedice plula celkem asi 450 km podél jejího okraje ve snaze nalézt průjezd, avšak ledová stěna byla bez konce. James Ross dosáhl rekordní úrovně 78°4´ jižní šířky, ale poté se rozhodl k návratu do Hobartu, neboť počasí se s blížící se zimou horšilo.\n\nDne 23. listopadu 1841 vyplul James Clark Ross znovu k jihu s nadějí, že ledovcovou bariéru lépe prozkoumá a nalezne průliv, kterým by mohl proniknout do blízkosti jižního magnetického pólu. Ani tentokrát však nebyl úspěšný a konec ledové stěny nenalezl. Dne 23. února dosáhl nového rekordu 78°10´ jižní šířky, ale kvůli špatnému počasí a blížící se zimě se obrátil na zpáteční cestu. Během ní jej stíhala zloba živlů. Vichřice si s loďmi pohrávala a 13. ledna je rozbouřené moře vrhlo na skupinu ledovců. Ve snaze vyhnout se srážce narazily obě lodi při manévrování do sebe, Terror přistál na Erebu a téměř jej rozdrtil. Jen zázrakem unikly lodě zkáze a posádka utopení. Po mnoha útrapách, kdy z obou plavidel zůstaly prakticky jen vraky, dorazili 6. dubna na Falklandské ostrovy, kde pět měsíců přezimovali.\n\nPotřetí se o průnik k jihu pokusili v roce 1842, tentokrát ve stopách Jamese Weddella. Z Falkland vypluli 17. prosince 1842, setkal se však se zamrzlým mořem, stejně jako všichni ostatní (kromě Weddella). Dosáhli pouhých 73°30´ jižní šířky a poté odpluli do Anglie. Dne 4. září 1843 zakotvili ve Folkestone. Magnetický jižní pól James Clark Ross nenalezl.\n\nPo návratu do vlasti byl James Clark Ross pasován na rytíře a hned 18. října 1843 se také oženil s Ann Coulman (cca 1817–1854). V roce 1845 se přestěhovali do Aston Abbots u Aylesbury (hrabství Buckinghamshire), kde vychovávali čtyři děti.\n\nAnnin otec si prý před svatbou kladl podmínku, že James ukončí své polární výpravy. Tuto podmínku Ross dodržel s jedinou výjimkou, když (se svolením své ženy) v době od 12. května 1848 do 26. listopadu 1849 na lodích HMS Enterprise a HMS Investigator neúspěšně pátral po zmizelé výpravě Johna Franklina.\n\nV roce 1842 byl James Ross za svou činnost odměněn zlatými medailemi Londýnské i Pařížské geografické společnosti. V roce 1847 vydal zajímavé vylíčení svých zážitků a zkušeností v knize \"Objevné a výzkumné cesty v jižních a antarktických mořích\" (A Voyage of Discovery and Research in the Southern and Antarctic Regions). O rok později byl přijat do Královské společnosti a v roce 1856 získal hodnost kontradmirála.\n\nJames Clark Ross zemřel 3. dubna 1862 a byl pohřben i se svou ženou v Aston Abbots. Poblíž jeho sídla je dnes jezero se dvěma ostrůvky, pojmenovanými \"Erebus\" a \"Terror\".\n\nAž do své smrti James Ross pochyboval o tom, že jednotlivé objevené části antarktické pevniny jsou součástí celistvého kontinentu. Bellingshausenovy, d’Urvillovy i vlastní objevy považoval vždy jen za velké ostrovy. Byl natolik silnou vědeckou autoritou, že mnozí zeměpisci ještě dlouho zakreslovali kolem jižního pólu jen ostrovy a neodvažovali se jednotlivé objevené úseky spojit v jeden celek.\n\n"}
{"id": "169325", "url": "https://cs.wikipedia.org/wiki?curid=169325", "title": "Tunja", "text": "Tunja\n\nTunja je město v Kolumbii, správní středisko departementu Boyacá. Leží ve výšce 2820 m n. m. v altiplanu pohoří Východní Kordillery a žije zde přibližně 190 tisíc osob (rok 2016). Toto město bylo založeno 6. srpna 1539 španělským kapitánem Gonzalo Suarez Rendonem, před příchodem Španělů zde existovalo indiánské město Hunza.\n"}
{"id": "169329", "url": "https://cs.wikipedia.org/wiki?curid=169329", "title": "Ebro", "text": "Ebro\n\nEbro je řeka na severovýchodě Španělska, jedna z nejdelších a nejvýznamnějších řek na Pyrenejském poloostrově. Protéká sedmi španělskými společenstvími (Kantábrie, Kastilie a León, La Rioja, Baskicko, Navarra, Aragonie a Katalánsko) a v jejím povodí leží další dvě země (celá Andorra, malá část Francie). Délka řeky je 928 km. Plocha povodí měří 86 800 km².\nPramení na jižních svazích Kantabrijského pohoří a na horním toku protíná v hluboké dolině severovýchodní část Starokastilské vrchoviny. Na středním toku protéká Aragonskou rovinou, kde se koryto místy dělí na jednotlivá ramena. Na části dolního toku řadou úzkých členitých soutěsek protéká skrze výběžky Katalánského pohoří, pod nimiž vtéká do přímořské roviny. Do Středozemního moře se vlévá deltou o rozloze přibližně 250 km², jíž řeka protéká v napřímeném regulovaném korytě, jehož břehy jsou lemovány hrázemi.\n\nNejvyšších vodních stavů dosahuje v zimě a na jaře, kdy voda může stoupat o 4 až 6 m. V létě a na podzim je stav vody nízký, i v tomto období může však docházet k náhlým povodním způsobeným dešti. Průměrný průtok vody na dolním toku u města Tortosa činí přibližně 618 m³/s, maximální až 8000 m³/s.\n\nV Aragonské rovině se od řeky oddělují zavlažovací kanály (Aragonský, Tauste). V údolí řeky je zavlažováno území o rozloze přibližně 1000 km². Vodní doprava je možná do Zaragozy. Na řece byly vybudovány vodní elektrárny (Mequinenza, Flix). Leží na ní města Miranda de Ebro, Logroño, Zaragoza, Tortosa.\n\n"}
{"id": "169333", "url": "https://cs.wikipedia.org/wiki?curid=169333", "title": "Silur", "text": "Silur\n\nSilur je prvohorní útvar v nadloží ordoviku a v podloží devonu. Byl vymezen v roce 1835 Sirem Roderickem Murchisonem jako sled mezi kambriem a devonským old redem. Toto vymezení bylo časem redukováno vydělením ordoviku. Silur zaujímá časový úsek od 443 do 416 milionů let. Spodní hranice je provázena výraznými horotvornými pohyby (takonská fáze kaledonského vrásnění), přesto po většinu období trvala mořská transgrese. Hranice je vedena na bázi graptolitové zóny \"Glyptograptus persculptus\" nebo \"Akidograptus acuminatus\" (popř. \"A. ascensus\"), dochází na ní k výraznému vyhynutí mořských druhů (až 60%). Konec siluru je ve znamení mořské regrese v souvislosti s ardenskou fází kaledonského vrásnění, doprovázenou často vulkanickou činností. Tato hranice byla rozhodnutím 24. mezinárodního geologického kongresu v roce 1972 vymezena stratotypem na Klonku u Suchomast a je vedena pod bází graptolitové zóny \"Monograptus uniforms\", která patří již devonu.\n\nDřívější oddělení spodní a svrchní silur byla nahrazena čtyřmi někdejšími pododděleními, která jsou (kromě přídolí) rozdělena na stupně. Podrobnější členění, založené na graptolitech a jiných zkamenělinách je následující:\n\nV severní Americe se používají stupně\n\nRozložení kontinentů se příliš nelišilo od ordovického. Gondwana pokračovala v pohybu směrem k severu, čímž se do oblasti jižního pólu dostala i jihozápadní Afrika. Dochází tak k tání ledovců a vzestupu mořské hladiny (sedimentace silurských uloženin na erodované horniny ordoviku). Zmenšuje se vzdálenost mezi Grónskem, sev. Amerikou a Eurasií. Během siluru ležela v rovníkové oblasti značná část severní Ameriky, Grónska, severní Evropy a Asie. Teplou klimatickou zónu indikují organogenní vápence, útesy, ložiska evaporitů. Solná ložiska a pískovcové facie svrchního siluru pak dokládají suché aridní klima. Světového rozšíření dosahuje facie graptolitových břidlic (černé jílovce, prachovce), pelagických sedimentů vznikajících ve stabilním prostředí a též ortocerové vápence, reprezentující často přechod mezi čistě karbonátickou facií a facií graptolitových břidlic. Tyto sedimenty pak umožňují celosvětovou korelaci silurských hornin.\nNa hranici ordoviku a siluru se projevuje takonská fáze (starokaledonská) kaledonské orogeneze, nastává rozsáhlá mořská transgrese s vrcholem ve wenlocku. Dochází ke srážce Evropy se sev. Amerikou a k vyvrásnění nahromaděných sedimentů kambricko-ordovického stáří v kaledonské geosynklinále za vzniku pohoří Kaledonidy, které se táhne od státu New York přes Skotsko, Norsko do Grónska. Tyto procesy začínají již v ludlovu, ale vrcholí erijskou fází v přídolu. Výsledkem je spojení (kratonizace) Erie (kanadský štít, Grónsko) s baltickým štítem a východoevropskou tabulí do jediné pevniny - severoatlantického kontinentu. Ve svrchním siluru moře ustupuje, dochází k rychlé erozi nových pohoří. Severní polokouli pokrývá oceán Panthalassa a nově vzniklý oceán Uralský.\n\n\nVedle velkého vývoje řas se stále častěji objevují vyšší rostliny. Rody \"Cooksonia a Baragwanathia\" reprezentují již rozšířené suchozemské cévnaté rostliny. Rostliny se při přechodu na souš musely bránit před vysycháním silnou pokožkou, opatřenou průduchy, umožňujícími transpiraci. Vodivé pletivo dovoluje rozvádět živiny získané z půdy do horních částí. Zástupci rodu \"Psilophyton\" již mají primitivní xylem (dřevo) a floem (lýko), neměli však ještě vyvinut kořenový systém. Množili se výtrusy. Ve svrchním siluru se objevují Rhyniophyta, primitivní plavuně a suchozemské houby.\n\nZůstávají vynořeny staré štíty (angarský, anabarský, kolymský, části čínského a indického štítu). Na okrajích převládají mělkovodní karbonátické facie s hojnou bentickou faunou. V geosynklinálních oblastech se ukládají graptolitové břidlice, peliticko-karbonátické i klastické sedimenty. Ve východouralské a kazachstánské oblasti jsou doprovázeny výlevy láv bazaltového a andezitového typu. Téměř celá severní část je postižena mezi ordovikem a silurem takonským vrásněním, zatímco střední Asie a jižní Čína až mladokaledonskou orogenezí.\nKarbonátická facie s útesy společně s evapority dokládají umístění v tropické rovníkové oblasti s aridním klimatem. V appalačské geosynklinále pokrývá mělké moře většinu kontinentu, sedimentují písčité a karbonátické uloženiny, bohaté na faunu \"(brachiopodi)\". V pacifické (západní okraj) a franklinské (sev. Kanada, Grónsko) oblasti se ukládají graptolitové břidlice a vápence s pelagickou faunou, dobře korelovatelnou s Barrandienem. Silurské sedimenty s ložisky hematitových rud, solnými ložisky (Velká jezera, až 500 metrů mocnost), ale zejména roponosné struktury v Kanadě mají velký ekonomický význam.\nZ povodí Amazonky a z Bolívie jsou známy jílovito-písčité facie s graptolity, silurského stáří jsou glaciální uloženiny z Argentiny a Bolívie. Mořská fauna má endemický ráz a patří malvinokaffrické provincii. Její charakter svědčí o chladné klimatické oblasti.\nSedimentace se koncentruje do tasmánské oblasti na východním okraji dnešního kontinentu. Ve spodním siluru byla postižena benambranskou orogenezí, která rozdělila oblast na řadu paralelních pánví. Vrásnění doprovázel kyselý vulkanismus. Svrchní silur zastupují karbonáty s bohatou brachiopodovou, korálovou a trilobitovou faunou, mající vztah k asijské a evropské fauně.\nSměrem na jih je zvýšený přínos písčitého materiálu z vynořeného afrického štítu. V severozápadní části, zatopené mořem, sedimentovaly graptolitové břidlice, ve svrchním siluru karbonátická facie s faunou velmi blízkou Barrandienu. Na plynulém přechodu do devonu je v Alžírsku a Maroku dobře vyvinut scyfokrinitový horizont.\nSedimenty patří do pánve Protoatlantiku, klasickou oblastí je Wales, odkud byl silur poprvé popsán a detailně prozkoumán. Sedimentační prostor SV-JZ směru byl rozčleněn elevacemi, na okraji s mělkovodními písčitými a karbonátickými uloženinami (mocnost až tisíce metrů), v centru s graptolitovými břidlicemi. Tyto jsou v ludlovu díky regresi moře nahrazeny vápenatými sedimenty, bohatými bentickou faunou. Na konci ludlovu sedimentují klastika old redu. Severní část britských ostrovů a severozápadní část Skandinávie byla na hranici silur-devon postižena kaledonským vrásněním v důsledku srážky baltického štítu s bloky Erie. Kaledonská metamorfóza vedla až ke vzniku migmatitů a serpentinitů, doprovázena byla výlevy ofiolitů (bazické lávy) a výstupy granitoidů.\n\nV severní drobové zóně (východní Alpy) patří do siluru grafitické břidlice s ojedinělými graptolity v podloží vápenců, které sedimentovaly i v devonu. Významné jsou nálezy siluru v Karnských Alpách (hranice Rakousko-Itálie), faciálně pestré s faunou českého typu a graptolitovými břidlicemi (sedimentovaly do spodního devonu). V Západních Karpatech se nálezy opírají pouze o mikropaleontologické nálezy ve vlachovském souvrství (fylity, lydity) a klastikách nadložního souvrství Bystrého potoka gelnické skupiny (Čertova hoľa, Betliar, Čučma).\nPlynulá sedimentace během celého siluru, hojnost nálezů zkamenělin a úroveň prozkoumanosti z něho činí klasickou světovou oblast. Sedimenty siluru leží konkordantně na kosovském souvrství svrchního ordoviku, začátek je charakterizován náhlým nástupem facie graptolitových břidlic zóny \"Akidograptus ascensus\". Bližší členění:\n"}
{"id": "169335", "url": "https://cs.wikipedia.org/wiki?curid=169335", "title": "Mechanika hmotného bodu", "text": "Mechanika hmotného bodu\n\nMechanika hmotného bodu je část mechaniky, která studuje vlastnosti a příčiny pohybu hmotného bodu.\n\nMetody použité při studiu pohybu hmotného bodu jsou základem, na němž je postaveno studium pohybu těles, a tedy také mechanika těles.\n\nMechaniku hmotného bodu lze rozdělit na\n\nHmotný bod zastupuje těleso, má hmotnost rovnu hmotnosti tělesa a představujeme si jej umístěný v těžišti tělesa. Bereme v úvahu hmotnost tělesa, ale ne jeho rozměry- myšleno délku, šířku...\n\nPolohu a změnu polohy hmotného bodu popisujeme VŽDY vůči vztažené soustavě, nejlépe pomocí souřadnic.\n\nMusíme si uvědomit,že absolutní klid neexistuje, je vždy relativní. Popis klidu nebo pohybu těles závisí na volbě vztažného tělesa.\n\nMůže vykonávat pohyb buď přímočarý nebo křivočarý, záleží na jeho trajektorii.\n\n"}
{"id": "169336", "url": "https://cs.wikipedia.org/wiki?curid=169336", "title": "Ladislav Volešák", "text": "Ladislav Volešák\n\nLadislav Volešák (* 7. dubna 1984, Praha) je český fotbalový záložník. V současnosti je hráčem třetiligového klubu TJ Štěchovice. Proslavila ho především jeho kopací technika.\n\nRodák z obce Hradištko u Prahy Ladislav Volešák je odchovancem Sparty Praha. V červenci 2004 byl zařazen do prvního mužstva Sparty. Vzápětí ho klub pustil na hostování do Mladé Boleslavi, odkud se v lednu 2005 vrátil a poté nastupoval jen za B-tým. Od léta 2006 byl na hostování v Českých Budějovicích, do Sparty se vrátil v zimě 2006. V Českých Budějovicích však o něho i nadále měli zájem, a tak zde zůstává na hostování do léta 2007. V létě jeho hostování skončilo a Sparta ho uvolnila do konkurenční Slavie. Tam se uvedl skvěle, když v prvním ligovém zápase v dresu Slavie vstřelil vítěznou branku Kladnu. V sezoně 2007/08 získal se Slavií mistrovský titul. Následující sezonu ho z většiny zápasů vyřadila zákeřná Crohnova choroba a Volešák se na hřiště vrátil až v dubnu 2009. Následující měsíc už mohl se Slavií slavit další mistrovský titul. Na jaře 2010 odešel na půlroční hostování do Českých Budějovic a v létě pak na přestup do 1. FC Slovácko. Disciplinární komise potrestala Ladislava Volešáka pokutou 30 000 Kč za nafilmování faulu v ligovém zápase na jaře 2012. Ve Slovácku působil až do konce roku 2013 (smlouva mu končila v létě 2014).\n\nV lednu 2014 se dohodl na přestupu s klubem 1. FK Příbram. V červenci 2014 odešel na hostování do důvěrně známého prostředí, do Dynama Č. Budějovice, které si vybojovalo po roce postup do 1. české ligy.\n\nJarní polovinu sezony 2015/2016 odehrál za v té době druholigový Slavoj Vyšehrad, ale sestup zpět do ČFL neodvrátil. Za Vyšehrad nastupoval i po sestupu a na začátku roku 2017 do něj definitivně přestoupil. Byl sice klíčovým hráčem klubu, ale do sezony 2017/18 nastoupil za Štěchovice, které jsou nedaleko jeho rodné obce.\n\nLadislav Volešák prošel většinou českých mládežnických reprezentací. V roce 2002 se účastnil Mistrovství Evropy hráčů do 19 let (v Norsku).\n\nReprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C.\n\nGóly Ladislava Volešáka v české reprezentaci do 21 let \n\n"}
{"id": "169337", "url": "https://cs.wikipedia.org/wiki?curid=169337", "title": "Gramsh", "text": "Gramsh\n\nGramsh (albánsky také \"Gramshi\") je malé město ležící v jihovýchodní Albánii. Má okolo 12 000 obyvatel (odhad z roku 2006). Obec se nachází v údolí řeky Devolli, asi 40 kilometrů na jih od Elbasanu. Gramsh je hlavním městem okresu, který nese stejné jméno.\n"}
{"id": "169338", "url": "https://cs.wikipedia.org/wiki?curid=169338", "title": "Štěpán Kučera (fotbalista)", "text": "Štěpán Kučera (fotbalista)\n\nŠtěpán Kučera (* 11. června 1984 Praha) je zkušený český fotbalový obránce, od července roku 2016 nastupující za třetiligový fotbalový klub TJ Štěchovice.\n\nMládežnické kluby:\nPrvní fotbalové kroky učinil na Bílé Hoře v šesti letech, poté působil v Blšanech a v šestnácti letech přestoupil do pražské Sparty, odkud zamířil na hostování do Uhelných skladů Praha.\n\nSeniorské kluby:\nPoprvé se v seniorské fotbale představil v rezervním týmu Sparty. V únoru 2006 odešel na hostování do Jablonce. O rok později se vrátil do Sparty a připsal si několik startů v prvním týmu. V květnu 2007 přestoupil do belgického týmu Bruggy. Za rok se znovu vrátil do Sparty Praha na hostování. Poté hostoval opět v Jablonci a dále v belgickém KSV Roeselare. V roce 2010 přestoupil do Kladna. Poté působil v Kazachstánu v klubech Tobol Kostanaj FK a Irtyš Pavlodar FK. Z Kazachstánu se vrátil do České republiky, konkrétně do Vyšehradu, který hrál v sezoně 2015/16 svou první sezonu ve FNL a sestoupil. V létě 2016 přestoupil do TJ Štěchovice.\n\nKučera reprezentoval Českou republiku v mládežnických kategoriích U18 a U21.\n\n"}
{"id": "169339", "url": "https://cs.wikipedia.org/wiki?curid=169339", "title": "Milgramův experiment", "text": "Milgramův experiment\n\nMilgramův experiment je název pro experiment amerického sociálního psychologa Stanleyho Milgrama, jenž se v roce 1963 pokusil ověřit, jak daleko jsou lidé schopni zajít ve své poslušnosti k autoritě. Milgram se tak pokusil přispět k vysvětlení psychologických příčin holokaustu.\n\nExperiment provedl na Yaleově univerzitě. Pokusné osoby získal prostřednictvím inzerátu v místních novinách, v němž účastníkům nabídl odměnu ve výši 4,5 amerických dolarů. V inzerátu bylo uvedeno, že se jedná o experiment týkající se učení. Účastníci byli představeni další pokusné osobě, která však ve skutečnosti byla pomocníkem experimentátora. Poté byli rozlosováni do dvojic „učitel-žák“, přičemž vše bylo připraveno tak, aby se učitelem stal skutečný respondent. „Učitel“ viděl, jak je „žák“ odveden do vedlejší místnosti, přivázán do křesla tak, aby se z něj sám nemohl dostat, a na zápěstí mu je připevněna elektroda napojená na generátor šoků ovládaný „učitelem“. Generátor šoku nebyl skutečný, ale působil velice věrohodně a „učitel“ neměl mít o jeho funkčnosti žádné pochybnosti. „Žák“ měl odpovídat doplněním vhodného slova do páru pomocí zmáčknutí 1 ze 4 tlačítek, čímž došlo k rozsvícení 1 ze 4 kvadrantů na panelu před „učitelem“ sedícím ve vedlejší místnosti. \n\n„Učitel” měl k dispozici mikrofon, pomocí kterého kladl otázky „žákovi“, panel, kde byla rozsvícením jeho části indikována odpověď „žáka“, a generátor elektrických šoků připojený k „žákovi“. Generátor měl 30 přepínačů vedle sebe, označené zleva doprava 15 V až 450 V s krokem 15 V mezi jednotlivými přepínači. Mimo hodnotu ve voltech byly přepínače ve skupinách po 4 označeny slovně, kde první skupina byla pojmenována „lehký šok” a poslední skupina „Nebezpečí: těžký šok”. Poslední dva přepínače za poslední skupinou byly označeny jen XXX. „Učiteli“ bylo řečeno, že při experimentu se bude zkoumat vliv trestu na učení. V případě chybných odpovědí „žáka“ mu dá „učitel“ elektrický šok použitím přepínače na generátoru šoků. Po chybné odpovědi „učitel“ vždy použil další přepínač v řadě, tj. velikost elektrického šoku se po každé chybné odpovědi zvýšila o 15 V. Experimentátor „učiteli“ sdělil, že šoky mohou být velice bolestivé, ale nezanechají trvalé následky. \n\nOdpovědi „žáka“ byly předem určené a měly poměr chybných a správných odpovědí zhruba 3 : 1. Při šoku 300 V „žák“ zakopal na společnou zeď a od tohoto okamžiku už v testu neodpovídal, ale experimentátor „učiteli“ řekl, že mlčení se považuje za špatnou odpověď a v testu je potřeba pokračovat. Při 315 V „žák” znovu zakopal na zeď a od té doby už o sobě nedával vědět. Pokud „učitel“ nechtěl v testu pokračovat, experimentátor jej povzbuzoval vždy stejnými, předem určenými větami ve stejném pořadí: „Prosím pokračujte“, „Experiment vyžaduje, abyste pokračoval“, „Je nezbytné, abyste pokračoval“ a nakonec „Nemáte jinou volbu, musíte pokračovat“.\n\nVšichni účastníci pokusu pokračovali až do 300 V a 65 % z nich došlo až na konec stupnice, a to přesto, že se často zdráhali a projevovali obavy o zdraví „žáka“. Experiment byl později opakován v několika variacích (v závorce jsou uváděna procenta, kolik respondentů pokračovalo až do konce) – „žák“ po celou dobu nevydával žádný zvuk (100 %), při 300 V „žák“ bušil na stěnu (65 %), „žák“ i „učitel“ byli v jedné místnosti (40 %), pokus byl prováděn v kanceláři a ne na akademické půdě (48 %), „učitel“ drží ruku „oběti“ na elektrodě (30 %), „učitel“ dostává příkazy od experimentátora přes telefon (21 %), „učitel“ má možnost sám zvolit sílu šoku (2,5 %), experimentátor je nahrazen běžným občanem (20 %), experimentu se účastní pouze ženy (65 %), při experimentu jsou přítomni dva vědci a jeden z nich se při 150 V vzbouří (10 %).\n\nPo skončení experimentu se „učitel“ a „žák“ setkali a respondenti byli informováni, že byli oklamáni. Přesto byl Milgram kritizován za neetičnost výzkumu. Byly řešeny zejména následující etické otázky:\nPo roce byli respondenti obesláni dotazníkem, v němž měli vyjádřit postoj ke své účasti ve výzkumu. Většina z nich odpověděla, že jsou rádi, že se zúčastnili a že tato účast pro ně měla i osobní přínos. V otázce stresu se Milgram hájil, že po skončení experimentu prožívali účastníci velkou úlevu. Ani dlouhodobý vliv na sebeúctu nebyl prokázán. Milgram dále na svoji obhajobu uvedl, že účastníci měli po celou dobu možnost odejít. Některé studie však tvrdí, že dopad na účastníky byl interpretován chybně.\n\nKritika Milgramova experimentu spočívala především v nejasné externí validitě výsledků, tedy zobecnitelnosti do běžného života. Podle Daniela J. Goldhagena jsou výsledky experimentu nepoužitelné. Jako argument uvedl neposlušnost vůči autoritě americké vlády či lékařů, u nichž lze očekávat laskavé motivy jejich pokynů. Přesto se mnozí pacienti těmito pokyny odmítají řídit. S nejasnou validitou se potýká většina uzavřených sociologických a psychologických laboratorních experimentů.\n\nMilgramův experiment byl mnohokrát opakován v dalších zemích s podobnými výsledky. Celkově se experimentů účastnilo přibližně 3 000 lidí. Procento lidí, kteří byli ochotni experiment dokončit, se pohyboval v rozmezí 61-66 %. Ačkoliv v poslední době nebyly podobné experimenty povolovány kvůli zpřísnění etických zásad jednotlivých států a univerzit, v roce 2009 došlo k jeho replikaci. Protože z výsledků původního experimentu vyplývalo, že asi 79 % osob, které překročily hranici 150 V, pokračovalo až do konce stupnice, byla tato hranice 150 V použita pro ukončení experimentu. Výsledky byly obdobné jako v původních studiích, až do konce experimentu došlo (podle různých podmínek) 63–83 % osob. Zdá se také, že procento žen ochotných pokračovat bylo vyšší než procento mužů, rozdíl však nebyl statisticky významný.\n\n\n\n"}
{"id": "169341", "url": "https://cs.wikipedia.org/wiki?curid=169341", "title": "Progresivní rock", "text": "Progresivní rock\n\nProgresivní rock (prog nebo prog rock) je styl rockové hudby pocházející z psychedelického rocku. Vznikl během 60. let a na vrcholu popularity byl v polovině 70. let. Zůstal v pozadí punkrockové vlny a vrátil se v podobě neoprogresivního rocku.\n\nProgresivní rock měl ambici povznést rockovou hudbu na vyšší uměleckou úroveň a snahu dokázat, že se může vyrovnat klasické a současné hudbě. Skladby progresivního rocku jsou často velmi komplikované a rafinované, zahrané virtuózně.\n\n\nAlba nahrávaná umělci a skupinami hrajícími progresivní rock měla často charakter koncepčních alb, kde byly všechny skladby po stylistické, hudební i textové stránce podřízeny nějaké hlavní myšlence. Skladby mohly být epické básnické povídky (Thick as a Brick skupiny Jethro Tull), úvahy, týkající se různých aspektů života (The Dark Side of the Moon skupiny Pink Floyd či The Lamb Lies Down on Broadway od Genesis) nebo nábožensko-filozofické vize (Tales from Topographic Oceans skupiny Yes).\nPočátky progresivního rocku sahají do první poloviny 60. let, kdy muzikanti na obou stranách Atlantiku, rozčarovaní pop kulturou, zařazovali do svých vystoupení prvky hudebního divadla, happeningu, často provokovali publikum a přetvářeli koncerty na obyčejné skandály.\n\nPrůlomovým bodem byl debut Franka Zappy a skupiny The Mothers of Invention, obsahující cyklus skladeb, které se zaměřily na texty s hlubšími myšlenkovými odkazy a stylisticky se odvolávaly na různé styly a hudební druhy, také používaly nejnovější skladatelské techniky, které dávaly některým skladbám uzavřený charakter. „Freak Out“ (1966) bylo též prvním albem v rockové historii, které vyšlo jako dvojalbum.\n\nK popularitě progresivního rocku přispělo i vydání alba Sgt. Pepper's Lonely Hearts Club Band od Beatles. I když mělo určité znaky „progresivity“, nepatřilo úplně do této oblasti. Jeho význam spočíval v tom, že se jím inspirovali jiní umělci, přesvědčili posluchače, že experimentování má svůj význam a že populární hudba může vycházet z rokenrolového schématu.\n\nZanedlouho se objevila první generace progressive-rockových skupin v čele s The Moody Blues, The Nice a Procol Harum ve Velké Británii, jakož i Iron Butterfly a The Velvet Underground v USA. Tyto skupiny tvořily progresivní rock v zárodku. Následující skupiny rozvíjely koncepci stylu a daly mu charakteristickou formu.\n\nS progresivním rockem, i když ne výlučně jen s tímto druhem, je spojena představa superskupiny. Superskupina je soubor složený z vybraných umělců, známých z členství v jiných skupinách nebo ze sólistů. Superskupiny vznikly jako výsledek vývojových personálních změn (Yes nebo Genesis) nebo se tvořily od základu a ihned byly obdařeny nálepkami superskupiny, jako to bylo v případě Emerson, Lake and Palmer — ELP. Vytvářely se superskupiny pro jeden hudební projekt, jako například GTR.\n\nHranice progresivního rocku se posouvaly. Puristé uznávají v první polovině 70. let víc než deset skupin tohoto stylu, v čele s „Velkou šestkou“: ELP, Genesis, Jethro Tull, King Crimson, Pink Floyd a Yes. Patří k nim i: Supertramp, Deep Purple, Rush či Wishbone Ash. Situaci dodatečně komplikuje fakt, že mnoho skupin do tohoto žánru nepříslušejících ve své kariéře nahrálo progresivně rockové skladby, např. Led Zeppelin — Kashmir nebo album např. Jon Lord — \"Sarabande\", načež se vlilo do hlavního proudu.\n\n\n\n\n\n\n"}
{"id": "169342", "url": "https://cs.wikipedia.org/wiki?curid=169342", "title": "DIVE", "text": "DIVE\n\nDIVE (\"Direct Interface Video Extensions\") je multimediální technologie umožňující programátorům snížit množství systémových režijních operací v systému OS/2 tím, že obchází jeho grafické rozhraní (GPI) a zapisuje přímo do bitové mapy. Kompletní bitové obrázky přenáší pomocí optimalizovaných funkcí do obrazové vyrovnávací paměti. DIVE má vlastnosti, které odpovídají technologii WinG firmy Microsoft. Navíc se v některých parametrech silně přibližuje technologii DirectX, která se stala součástí operačních systémů Windows 95/NT. V aplikacích DIVE poskytuje následující výhody:\n\nChcete-li vytvořit náročnější akční hru, bez technologie DIVE nemáte šanci na úspěch. V grafickém prostředí OS/2 prostě neexistuje jiná efektivní metoda, schopná vaši grafiku či animaci rychle dopravit na pracovní plochu. Standardní aplikační rozhraní (GPI) je totiž relativně pomalé, a proto nevhodné pro moderní multimediální hry užívající bitmapové animace a sprajty. DIVE také vývojáři umožní složit na pozadí jednotlivé bitmapy a výsledný kompletní obrázek vrhnout na obrazovku.\n\nS DIVE můžete rychlé hry nejen vytvářet, ale také je bezešvým způsobem integrovat do grafického prostředí WPS. Zatímco spuštěná hra běží v aplikačním okně, uživatel se může přepínat mezi mnoha dalšími aplikacemi pouhým stisknutím tlačítka myši.\n\nV rámci vývoje nové hry se programátor může zaměřit pouze na jeden barevný formát a DIVE automaticky zajistí převody do všech ostatních formátů (10 vstupních a 5 výstupních). DIVE podporuje osmi až 32bitovou hloubku barev v aplikačním okně nebo v režimu celé obrazovky.\n\nEnDIVE (\"Enhanced Direct Interface Video Extensions\") je technologie významně rozšiřující původní DIVE o mnoho nových funkcí s prefixem \"DEVESC_\", které nabízejí detailní informace o barevných formátech podporovaných hardwarem, efektivní řízení obrazové paměti a zpracování dynamických video sekvencí v režimu celé obrazovky. V principu jde druhou verzi technologie DIVE. \n\n"}
{"id": "169345", "url": "https://cs.wikipedia.org/wiki?curid=169345", "title": "Milan Pacanda", "text": "Milan Pacanda\n\nMilan Pacanda (* 28. února 1978, Teplice) je český fotbalový útočník, který v současnosti hraje okresní přebor Brno-venkov za SK Blučina..\n\nJe odchovancem brněnského fotbalu. Za Zbrojovku Brno v lize odehrál celkem 188 utkání a vstřelil 53 branek. Velký talent a miláček brněnského publika měl našlápnuto k velké kariéře. V roce 1999 o něj měla zájem Boloňa, ale v dubnu 1999 utrpěl vážné zranění po faulu v zápase se Žižkovem a z přestupu nic nebylo. Na ligový trávník se Pacanda vrátil až v srpnu 2000 v zápase se Spartou. Postupně se vrátil do své bývalé formy. Celkem 4x byl nejlepším střelcem Brna v 1. lize (1998/99, 2000/01, 2001/02, 2003/04).\n\nV červenci 2004 přestoupil do Sparty. Na podzim se mu zde dařilo, ale po zimním příchodu trenéra Hřebíka byl většinou na lavičce a jen střídal. Proto také v létě 2005 odešel na hostování do rakouského Innsbrucku.\n\nPo roce se vrátil, ale ve Spartě o něho neměli zájem, a tak odešel na hostování do svého bývalého klubu 1. FC Brno. V létě 2007 se do Brna vrátil natrvalo, o půl roku později však odešel na hostování do Zlína. Na podzim 2008 hostoval v kazašském Šachťoru Karaganda, kde v sedmi zápasech zaznamenal tři branky. V únoru 2009 přestoupil do Znojma. Na podzim se hned v prvním zápase zranil. Po zranění a následné rehabilitaci měl nastoupit do zimní přípravy znojemských fotbalistů, avšak se nedostavil, proto s ním byla ukončena spolupráce. V sezóně 2010/2011 navlékal kapitánskou pásku v týmu nováčka druhé slovenské ligy, který nakonec skončil na sedmém místě.\n\nJarní sezonu 2012 odehrál ve Slovanu Rosice. Podzimimní sezonu 2012 hrál v Čáslavicích a na jaře 2013 působil v SK Uhřice na Hodonínsku.Poté působil v TJ Vícemilice a v létě 2017 přestoupil do SK Blučina. Zde vstřelil v sezoně 32 branek.\n\n"}
{"id": "169351", "url": "https://cs.wikipedia.org/wiki?curid=169351", "title": "Košťál (České středohoří)", "text": "Košťál (České středohoří)\n\nKošťál (), mnohdy též zvaný Košťálov, je zdaleka viditelný vrch v západní části Českého středohoří nad městečkem Třebenice. Na jeho vrcholu stojí zřícenina středověkého hradu Košťálova, podle něhož je často nazýván celý kopec.\n\nDíky svému geologickému uspořádání, kdy méně odolná hornina brekcie tvoří úpatí, zatímco pevnější trachybazaltová a bazanitová skaliska jeho horní část, se zde vyvinul výrazný skalnatý vrchol, kterým se Košťál odlišuje od většiny okolních zaoblenějších kupovitých kopců. Na strmých skalnatých srázech je možné pozorovat nepravidelnou, deskovitou a sloupovitou odlučnost horniny. Nižší části svahů pokrývají balvanové proudy a haldy, na kterých dochází k sesuvům.\n\nKe zřícenině, odkud se nabízí rozhled do širokého okolí, vede značená turistická cesta. Jižní a jihovýchodní svahy Košťálu, pokryté teplomilným rostlinstvem, jsou od roku 1960 prohlášeny chráněným územím jako přírodní památka Košťálov.\n"}
{"id": "169352", "url": "https://cs.wikipedia.org/wiki?curid=169352", "title": "Vlára", "text": "Vlára\n\nVlára má několik významů:\n"}
{"id": "169353", "url": "https://cs.wikipedia.org/wiki?curid=169353", "title": "1897 v dopravě", "text": "1897 v dopravě\n\nTento článek obsahuje seznam událostí souvisejících s dopravou, které proběhly roku 1897.\n\n\n\n\n\n"}
{"id": "169358", "url": "https://cs.wikipedia.org/wiki?curid=169358", "title": "Korçë", "text": "Korçë\n\nKorçë (albánsky: \"Korçë\" nebo \"Korça\", do slovanských jazyků přepisováno například jako Korča) je nejvýznamnější město v okrese Korçë v jihovýchodní Albánii, 181 km od Tirany, v širokém horském údolí mezi dvěma hřebeny. V roce 2011 mělo město obyvatel. Leží na náhorní plošině ve výšce 850 m n. m. Historicky bylo centrem arumunského a křesťanského obyvatelstva a jedním z míst albánského národního i kulturního obrození. Albánci zde tvoří 75,38 % obyvatel, Řekové 3,31 %, Arumuni 3,18 %, Rumuni 1,1 % a Makedonci 0,7 %.\n\nJméno města je slovanského původu pozdější úpravu názvu \"Gorica\"/\"Горица\". Korça se v ostatních jazycích nazývá různě: arumunsky: \"Curceaua\" nebo \"Corceao\"; bulharsky: Корче, \"Korče\"; řecky: Κορυτσά, \"Koritsá\"; italsky: \"Corizza\"; makedonsky: Горица, \"Gorica\"; turecky: \"Görice\".\n\nKorça se nachází ve středomořském podnebním pásu s významným kontinentálním vlivem. V létě je příjemně teplé klima s maximem 26 °C, zatímco zimy jsou chladné s průměrem -3 °C až +4 °C v lednu.\n\nV prostoru současného města byly nalezeny neolitické pozůstatky. Dle nich lze soudit, že místo současné Korči bylo osídleno od 5. tisíciletí př. n. l. \n\nVe středověkých dokumentech z roku 1280 je zmíněno město s názvem \"Coviza\". V 13. století se v blízkosti města nacházela řecká osada s názvem \"Episkopi\" (řecky \"Επισκοπή\"). Moderní město se datuje od konce 15. století, kdy Iljaz Hodža pod vedením sultána Mahmuta II. nechal založit Korçu. Osmanská okupace začala v roce 1440 a poté, jakou měl Hodža roli v obléhání Konstantinopole v roce 1453, získal titul 'Iljaz Bey Mirahor'. \nStředověká Korça je také zmiňována během benátsko-turecké války v letech 1644 až 1669, kdy obchodníci z Elbasanu putovali z Korfu a Sarandy prodávat do Korçi různé výrobky.\n\nRozvoj původně malého sídla se uskutečnil až poté, co bylo nedaleké město Moscopole vyplněno vojsky Ali Pašy Tepelenského v roce 1788. Obyvatelstvo Moscopole uprchlo z vypleněného města a útočiště našlo právě v Korçi. Nemalý počet obyvatel z příchozích byli Arumuni. K původním uprchlíkům později přišli sedláci z okolních vesnic (např. Shalës a Kolonjë), kteří se usídlili v centru města. Arumunské obyvatelstvo, které bylo křesťanské víry narušilo původní dominanci muslimů ve městě. Okolo roku 1830 žilo v místní Varoši (středu města) okolo 100 arumunských rodin. Město se dále rozvíjelo díky řemeslné výrobě.\n\nV roce 1805 napočítal francouzský diplomat François Pouqueville, že ve městě žije zhruba 1300 rodin, z nichž dvě třetiny byly křesťanského vyznání. Zatímco v roce 1875 zde žilo 8200 lidí, roku 1905 to bylo již 18 000, většina z nich byla tehdy evidována jako Řekové, nicméně sčítání bylo uskutečněno na základě náboženství, kde byli ortodoxní (většinou Arumuni) označováni za Řeky. Arumunské obyvatelstvo mluvilo částečně řecky, zaujímalo pozice vyšších vrstev, zatímco místní Albánci se soustředili hlavně na zemědělství a byli podstatně chudší. Školy, které v Korçi vznikaly, vyučovaly v řečtině. Nemalá část obyvatelstva ovládala oba jazyky (albánštinu i řečtinu), střet mezi užíváním obou jazyků však vyvstal až v polovině 19. století s pokračující helenizací a později i národním obrozením Albánců. Nemalá část albánských obrozenců, kteří ovládali řečtinu a byli pravoslavného vyznání, pocházela právě z Korçi.\n\nNa konci 19. století nemalý počet místních obyvatel emigroval do zahraničí, například do Řecka, Rumunska nebo Bulharska; obyvatelstvo muslimského vyznání odcházelo do Istanbulu a dalších větších měst Osmanské říše. Nezanedbatelná byla také migrace do Spojených států. \n\nTurecká vláda nad městem trvala až do roku 1912; ačkoliv se podle Sanstefanské mírové smlouvy z roku 1878 rozhodlo, že se město a jeho okolí stanou součástí Bulharského knížectví, Berlínský kongres ze stejného roku nicméně rozhodl o návratu území pod osmanskou vládu. \n\nV roce 1906 působil v okolí města tajný výbor \"pro svobodu Albánie\", který disponoval několika sty ozbrojenci, působících proti osmanské vládě. Akce této skupiny probíhaly i v následujích letech; roku 1908 se Çerçiz Topulli pokusil obsadit Korçi, ale neúspěšně. Proti helenizaci albánské obyvatelstvo bojovalo i mírovými prostředky; v roce 1908 byla ve městě založena Ortodoxní liga, která získala podporu ze Spojených států a z albánské diaspory. Kladla si za cíl vytvoření samostatné albánské (ortodoxní) církve, která by byla zcela nezávislá na řeckém kléru. Albánská ortodoxní církev byla založena nakonec až v USA; bohoslužby v albánštině byly poprvé slouženy ve městě až v roce 1929.\nBlízkost Korçë k Řecku, která hlásala, že veškeré ortodoxní obyvatelstvo jsou Řekové, vedla k tomu, že se o něj urputně bojovalo v balkánských válkách v letech 1912-1913. Dne 6. prosince 1912 bylo město obsazeno řeckými vojsky. Jeho připojení k Albánii v roce 1913 bylo kontroverzní, neboť jej Řecko považovalo za součást regionu s názvem Severní Epirus. Dohoda o připojení byla podepsána k 1. srpnu 1913. Podle protokolu z Korfu podepsaného v roce 1914 mezi Řeckem a Albánií a podle etnografického průzkumu, který mu předcházel, bylo město zahrnuto do nově vytvořené autonomní oblasti s názvem Severní Epirus. Ta měla jmenovánu svojí vládu, nestihla však konat dostatečně rychle. Tehdejší albánský kníže Wilhelm Wied nařídil četnictvu obsazení města, což se mu úspěšně podařilo, neboť Řekové vzhledem k vlastním problémům z města odešli.\n\nV předvečer první světové války obsadili město 10. července 1914 řečtí vojáci. Jak první světová válka postupovala, byla Korça převzata Rakousko-Uherskem a pak následně Řeckem. Řecká nadvláda však trvala jen do doby národního rozkolu. Města se nakonec zmocnila francouzská armáda, která sem měla poměrně blízko z nedaleké soluňské fronty; tehdejší řecká vláda se navíc snažila navázát spolupráci s Dohodou. Proto byla ustanovena francouzská okupační zóna v Albánii a město bylo v jejím středu. Francie město okupovala v letech 1916–1920. Působení francouzských vojáků až dlouho po válce nebylo vyvoláno zájmem ovládnout město, nýbrž problematickou bezpečnostní situací a neustálými výpady různých ozbrojených band znepřátelených stran. V roce 1916 byla ve městě vyhlášena autonomní oblast, která byla řízena výborem se čtrnácti členy (7 muslimů a 7 křesťanů). Násilnostem však její vznik nezabránil; situaci zhoršilo rovněž uzavření řeckých škol a otevírání nových albánských.\n\nV roce 1918 byla vyhlášena Republika Korçë, která se měla stát později integrální součástí budoucího arumunského státu. Měla být do jisté míry dočasným řešením problematického územního sporu mezi Albánií a Řeckem, který byl nakonec řešen i za přítomnosti Společnosti národů. Francouzská vojska místní republiku podporovala. Nakonec se město stalo součástí Albánie, jak určila Mezinárodní hraniční komise, která potvrdila poválečné rozhraničení mezi Řeckem a Albánií. Kapštický protokol, který obě strany uzavřely, znamenal pro Řecko vzdání se územního nároku na město, Albánská vláda se však zavázala dodržovat menšinová práva Řeků. Vláda v Tiraně nicméně v 20. letech potlačovala řecký prvek ve městě; např. zakázala používání řeckého jazyka na veřejnosti. Rovněž také vyhostila místního metropolitu do Řecka, což vedlo k protestům ortodoxního obyvatelstva. \n\nV roce 1922 bylo zajištěno za pomoci německé letecké společnosti pravidelné spojení mezi městem a Tiranou. V roce 1926 začalo být v nedalekém dole těženo hnědé uhlí.\nV meziválečném období se město stalo ohniskem komunistické agitace. Žil zde budoucí albánský diktátor Enver Hodža a byl jak studentem, tak učitelem francouzštiny v místním francouzském gymnáziu. Tehdy ilegální komunistické hnutí v Korçë se stalo základem Hodžovy Albánské strany práce. V meziválečném období počet obyvatel Korçi poklesl z 25,6 tisíc v roce 1923 na 21,2 tisíce v roce 1938. Albánská vláda také omezovala návrat dřívějších exulantů z různých světových zemí zpět do vlasti. Neomezovala nicméně zasílání peněz vystěhovalců zpět do vlasti. Vzhledem k tomu, že zde žil značný počet rodin, jejichž příslušníci žili v zahraničí, pomohlo zasílání peněz zpět do Korçi k jeho hospodářskému růstu i v meziválečném období.\n\nV roce 1939 bylo město okupováno italskými vojsky spolu se zbytkem Albánie. Po vypuknutí řecko-italské války vstoupila v listopadu 1940 do města řecká armáda a město zůstalo pod řeckou nadvládou až do německého útoku na Řecko v dubnu 1941. Po italském ústupu z války v roce 1943 bylo město okupováno do 24. října 1944 Německem.\n\nBěhem okupace se město stalo hlavním centrem komunistického odporu okupaci Albánie státy Osy. V roce 1941 byla v Korçë formálně ustanovena Albánská strana práce – Komunistická strana. V roce 1944 byla po ústupu německých sil obnovena albánská vláda.\n\nV roce 1950 získalo město své první divadlo, které působí dodnes. V rámci industrializace země byl v během druhého pětiletého plánu vybudován závod na konzervy ve městě.\n\nÚzemí trpělo Hodžovým diktátorským režimem, stejně jako zbytek Albánie. Hodža bojoval hlavně proti bohatým i přesto, že často bojovali proti nacistické a fašistické okupaci. Tisíce obyvatel Korçë byly poslány do pracovních táborů nebo popraveni, protože nesouhlasily s Hodžovým režimem. Stovky lidí uprchly do Bostonu v USA, kde se připojily k již existující albánské komunitě, která do onoho regionu emigrovala již dříve. Po roce 1990 bylo Korçë jedním z šesti měst, kde získala Nová demokratická strana drtivou většinu voličů. Protesty proti vládnoucí Straně práce skončily v roce 1991 stržením sochy Envera Hodžy.\n\nV socialistické Albánii bylo náboženství zakázané a většina církevních nebo náboženských staveb byla buď stržena a nebo přeměněna na jiné užití (sklady apod). Ortodoxní katedrála byla v Korçi vybudována v letech 1992 až 1995. V devadesátých letech 20. století zaznamenala Korça výrazný pokles počtu obyvatel, neboť mnozí obyvatelé se stěhovali do zahraničí nebo do jiných částí země. Tento trend se podařilo zpomalit až na začátku 21. století.\n\nStřed města tvoří Třída republiky (albánsky \"Bulevardi Republika\"), která byla zbudována na přelomu 19. a 20. století. Je lemována lípami a má široké chodníky. Na severním konci ji ukončuje vyhlídková věž a ortodoxní katedrála. Ve středu města se nacházejí domy, které byly zbudovány v 19. století a inspirovány byly architekturou Rakousko-Uherska a Německa téže doby. Na západním okraji města se nachází mešita Mirahor z konce 15. století (zbudována buď v roce 1848 nebo 1496). Nedaleko od ní stojí i hodinová věž.\n\nV samotném středu města se také nachází starý bazar (albánsky \"Pazari i Vjetër\"), který obklopují dvou- až tří- podlažní domy, které původně sloužily tradičním řemeslníkům. Z původních šestnácti karavanserájů se dochovaly dva, byly však upraveny a přestavěny do moderní podoby. \n\nVýchodně od města začíná pohoří Bredhit të Drenovës, kde se nachází stejnojmenný národní park.\n\nKorçë bylo po staletí důležitým náboženským centrem ortodoxních křesťanů a muslimů. Je sídlem ortodoxního metropolitního biskupa a také vlastní velkou mešitu vybudovanou v 15. století. V Korçë a jeho okolí žije také velká muslimská komunita bektašiů, jejichž hlavním centrem je turánské Tekke (tekija).\n\nBěhem osmanského období se stalo jedním z center albánského národního i kulturního obrození, které se vymezovalo proti postupující helenizaci, patrné především na jihu země. V roce 1887 zde byla založena první škola vyučující v albánském jazyce, po ní následovala v roce 1891 první albánská dívčí škola. Albánské školy vznikly jen po souhlasu, který s jejich ustanovením udělily na žádost Naimu Frashërimu turecké úřady.\n\nMěsto má také několik muzeí. Nachází se zde Národní muzeum středověkého umění, které vystavuje okolo 7000 ikon a dalších 500 exponátů, a Národní archeologické muzeum. Město má také vlastní divadlo, které nese jméno Andona Zako Çajupiho.\n\nKorçë je známo vysokou úrovní svých středních škol, hlavně v oboru matematiky, fyziky, chemie a cizích jazyků. Místní školy nesou názvy: Shkolla e Mesme e Pergithshme \"[ Raqi Qirinxhi]\", \"Themistokli Germenji\", \"Fakulta Preca ,\" \"Gjuhet e Huaja\", \"Shkolla Bujqesore\", atd. Město je rovněž domovem univerzity Fan S. Noliho, která vznikla v roce 1992 a nabízí několik programů v humanitních vědách, obchodu a vědě.\n\nMěstem prochází silnice SH 3, která spojuje Tiranu s řeckou hranicí a dále s městy Kastoria a Florina. Hraniční přechod se nachází 35 km východně od města. Dále tudy prochází i silnice SH75, která směřuje do města Permët dále na jih. Silniční spojení směřuje přes město Pogradec i k Ohridskému jezeru do Severní Makedonie. Město nemá železniční spojení se zbytkem země, nejbližší železniční trať se nachází severně od města Pogradec.\n\nSeverozápadně od města se nachází letiště.\n\nBěhem 20. století získala Korçë navíc ke své historické roli obchodního a zemědělského centra značné průmyslové postavení. Plošina, na které město leží, je vysoce úrodná, a je jednou z hlavních albánských oblastí pro pěstování pšenice. Vyrábělo se zde pletené zboží, koberce, textil, nacházel se zde potravinářský závod, pivovar a cukrovar. V blízkých horách, např. v Mborje-Drenove, se těží zásoby hnědého uhlí.\n\n\nZ města jsou původem tyto známé osobnosti:\n\n"}
{"id": "169361", "url": "https://cs.wikipedia.org/wiki?curid=169361", "title": "Fier", "text": "Fier\n\nFier (albánsky: \"Fier\" nebo \"Fieri\") je město v jihozápadní Albánii. Je hlavním městem stejnojmenného okresu i kraje. V roce 2004 mělo 55 000 obyvatel. Dvanáct kilometrů od města leží zbytky korintského starověkého města Apollonia. Nachází se na řece Gjanica. Okolo města se nachází řada močálů.\n\nMěsto Fier zarodila rodina Vrioniů v 18. století na místě, kde se často setkávali obchodníci. V roce 1769 se zde nacházelo 24 domů, vybudovaných z nepálených cihel. V jeho blízkosti se nacházejí ložiska ropy, zemního plynu a bitumenu, která jsou doložena již v 1. století.\n\nV roce 1904 mělo město čtyři části a řadu kamenných domů. Během rakousko-uherské okupae Albánie v dobách první světové války zde byl proveden první archeologický průzkum lokality Appolonia. \n\nPřes Fier přešla v roce 1916 srbská armáda.\n\nV roce 1965 mělo město 20 tisíc obyvatel. O dvacet let později se tento počet zvýšil na 35 tisíc. Od roku 1957 je město napojeno na albánskou železniční síť, a to prostřednictvím trati do Rrogozhinë. \n\nV současné době je Fier průmyslovým městem; je zde zpracována především ropa, vyráběny chemické látky a paliva. Zastaralý průmysl, budovaný v dobách socialistické Albánie, je v současné době zdrojem značného znečištění oblasti. V okolí se z hlediska zemědělství pěstují především olivy a vyrábí olivový olej. \n"}
{"id": "169363", "url": "https://cs.wikipedia.org/wiki?curid=169363", "title": "Martin Lejsal", "text": "Martin Lejsal\n\nMartin Lejsal (* 16. září 1982, Kyjov) je český fotbalový brankář, který je momentálně bez angažmá.\n\nTento český fotbalista začal se svoji kariérou v roce 1987 ve Vracově. Odkud roku 1993 přestoupil do Baníku Ratíškovice. Jeho profesionální kariéra začala v roce 1995 ve Zlíně. Zlínský odchovanec přestoupil v lednu 2002 do italské Regginy. Ovšem většinou byl jen náhradníkem, ale dostal se i do reprezentace do 21 let. V lednu 2004 odešel na hostování do Liberce, za který odehrál 2 zápasy. V létě se vrátil do Itálie, ale Reggina ho poslala znovu na hostování – do Benátek. Zde se zapletl do korupčního skandálu a dostal půlroční trest zákazu startu v mistrovském zápase, tento trest vypršel v lednu 2006, kdy přestoupil do Brna. V listopadu 2006 se dostal do širšího kádru české reprezentace, když byl v přátelském utkání s Dánskem druhým brankářem.\n\nJe držitelem brankářského rekordu v neprůstřelnosti klubu FC Zbrojovka Brno: 517 minut (28. kolo 2005/06 – 6. kolo 2006/07)\n\nAktuální k 3. únoru 2012\n\n"}
{"id": "169365", "url": "https://cs.wikipedia.org/wiki?curid=169365", "title": "Okres Fier", "text": "Okres Fier\n\nFier (albánsky: \"Rrethi i Fierit\") je okres v Albánii. Má 200 000 obyvatel (2004) a rozlohu 850 km². Nachází se na jihozápadě země a jeho hlavním městem je Fier. Dalšími městy v okrese jsou Patos a Roskovec.\n"}
{"id": "169367", "url": "https://cs.wikipedia.org/wiki?curid=169367", "title": "Mechanika soustavy hmotných bodů", "text": "Mechanika soustavy hmotných bodů\n\nMechanika soustavy hmotných bodů je část mechaniky, která studuje vlastnosti a příčiny pohybu soustavy hmotných bodů.\n\nSkutečná tělesa, která se vyskytují v přírodě (a to v jakémkoliv skupenství), se skládají z atomů a molekul, jakožto základních stavebních částic. Tyto částice jsou vzhledem ke sledovaným tělesům dostečně malé, abychom je mohli považovat za hmotné body. To znamená, že výsledky mechaniky hmotného bodu lze aplikovat i na soustavu hmotných bodů. Těleso tak nahrazujeme soustavou hmotných bodů, tzn. množinou hmotných bodů, které vyplňují objem tělesa.\n\nV některých případech lze těleso nahradit jedním hmotným bodem, podobně jako v mechanice hmotného bodu. Za soustavu hmotných bodů lze pak považovat také soustavu takovýchto těles.\n\nMechaniku soustavy hmotných bodů lze rozdělit na\n\n"}
{"id": "169372", "url": "https://cs.wikipedia.org/wiki?curid=169372", "title": "Okres Has", "text": "Okres Has\n\nHas (albánsky: \"Rrethi i Hasit\") je okres v Albánii. Má 20 000 obyvatel (2004 odhad) a rozlohu 374 km². Nachází se v severovýchodní části země, jeho hlavním městem je Krumë.\n\nV okrese \"Has\" je početná skupina obcí, které poskytly pomoc v době války v Kosovu (např. obec Vlahen).\n"}
{"id": "169374", "url": "https://cs.wikipedia.org/wiki?curid=169374", "title": "Noční prádlo", "text": "Noční prádlo\n\nNoční prádlo jsou různé druhy oblečení, které se používá pro spaní i v čase před a po spánku. Někdy se namísto nočního prádla používají na spaní některé druhy spodního prádla, neobvyklé není ani spaní bez oblečení.\n\n"}
{"id": "169379", "url": "https://cs.wikipedia.org/wiki?curid=169379", "title": "Košťálov (přírodní památka)", "text": "Košťálov (přírodní památka)\n\nKošťálov je přírodní památka ev. č. 187, která zaujímá rozlohu šest hektarů na jižních svazích vrchu Košťálu (též Košťálova, 481 m n. m.) v okrese Litoměřice na území katastru obce Jenčice v CHKO České středohoří.\n\nHlavním důvodem ochrany jsou zachovalá rozmanitá teplomilná rostlinná společenstva na jižních svazích Košťálu. Vyskytuje se zde řada chráněných druhů rostlin, např. hlaváček jarní, kosatec bezlistý, koniklec luční český, tařice skalní či modřenec tenkokvětý. Košťálov je i domovem řady drobných živočichů Při průzkumu v roce 1992 bylo zjištěno 606 druhů motýlů (mj. pernatěnka zimolezová, otakárek fenyklový, otakárek ovocný či okáč skalní ) a 85 druhů obratlovců (mlok skvrnitý, slepýš křehký, pěnice černohlavá, budníček lesní, linduška lesní, hýl obecný, dlask tlustozobý, kalous ušatý, myšice lesní, lasice hranostaj).\n\nPřírodní památka se nachází vzdušnou čarou pouhých cca 750 metrů na sever od města Třebenice. Po trase červeně značené turistické cesty je vrchol Košťálu a zároveň i území přírodní památky vzdáleno od středu Třebenic zhruba 2,5 km. Vysoká turistická návštěvnost vrcholu kopce se zříceninou hradu Košťálova, při níž mnohdy dochází k pohybu osob mimo značené cesty a k nepovolenému táboření, představuje určitý problém a rizika z hlediska ochrany této lokality.\n\n"}
{"id": "169380", "url": "https://cs.wikipedia.org/wiki?curid=169380", "title": "Villonská balada", "text": "Villonská balada\n\nVillonská balada (nebo také francouzská balada) je lyrický básnický útvar vzniklý v románských literaturách 13. století ze středověké francouzské písně, někdy nazývaný podle svého nejznámějšího autora Françoise Villona, který tuto formu užíval a proslavil v 15. století. Takové balady psali rovněž Christine de Pisan a Karel Orleánský.\n\nTato forma balady užívá pouze tři rýmové koncovky, rýmy střídavé či obkročné, ve čtyřech strofách. První až třetí strofa má 7-12 veršů, obvykle poloviční počet veršů (4-6) má čtvrtá strofa, zvaná dozpěv neboli poslání. Beze změny se opakuje refrén balady jako poslední verš každé strofy.\n\nV anglické a americké literatuře francouzskou baladu užívali mezi jinými Geoffrey Chaucer, Algernon Charles Swinburne, Henry Austin Dobson, Edwin Arlington Robinson, Wystan Hugh Auden a James Merill.\n\nV české literatuře villonskou baladu užívali např. Jaroslav Vrchlický, Jiří Mahen, Vítězslav Nezval (\"52 hořkých balad věčného studenta Roberta Davida\") či Jarmila Loukotková, inspirovali se jí Voskovec a Werich (\"Balada z hadrů\"), v současnosti villonskou baladu píše např. Vladimír T. Gottwald a zejména Michal Horáček (\"Český kalendář\").\n\n<br>\n<br>\n<br>\n\n"}
{"id": "169385", "url": "https://cs.wikipedia.org/wiki?curid=169385", "title": "Piskoř pruhovaný", "text": "Piskoř pruhovaný\n\nPiskoř pruhovaný nebo také piskoř páskovaný (\"Misgurnus fossilis\"; L., 1758) je sladkovodní ryba z čeledi sekavcovitých, která je v České republice chráněný druh ryb. Zvláštností tohoto druhu je, že kyslík přijímá nejen pomocí žaber, ale také polykáním vzdušného kyslíku, který je následně vstřebáván do krevního oběhu sliznicí střeva.\n\nTělo je výrazně protáhlé, z boků zploštělé. Kolem úst má celkem 10 vousků. Typickým znakem jsou tmavé podélné pruhy na bocích. Ploutve jsou zaoblené. Prsní ploutve samců jsou o něco delší než u samic. Dorůstá délky 15-25 cm, výjimečně až 35 cm\n\nObývá zabahněná dna pomalu tekoucích a stojatých vod. Vyskytuje se od Francie až po povodí Volhy. Zcela chybí ve Skandinávii, na Britských ostrovech a ve Středomoří.\n\nŽiví se drobnými bezobratlými živočichy dna.\n\nTření probíhá v dubnu až červnu. Ryby kladou jikry na vodní rostliny. Plodnost samice se pohybuje mezi 5000 – 30 000 jikrami. Čerstvě vylíhlý plůdek má nápadné vnější nitkovité žábry, které následně mizí.\n\nTento druh nemá hospodářský význam. Známá je jeho citlivost na změnu atmosférického tlaku, proto byl používán k předpovídání počasí.\n\n"}
{"id": "169386", "url": "https://cs.wikipedia.org/wiki?curid=169386", "title": "Lae", "text": "Lae\n\nLae je druhé největší město Papuy-Nové Guineje. V roce 2000 mělo 78 038 obyvatel. Leží na severním pobřeží Papuy-Nové Guineje v Huonově zálivu poblíž ústí řeky Markham. Je hlavním městem provincie Morobe a hlavním průmyslovým střediskem celé země.\n\nV Lae začíná důležitá dopravní tepna zvaná \"Highlands Highway\" (Dálnice přes Vysočinu), což je dvouproudá silnice spojující hornaté vnitrozemské oblasti s pobřežím. Lae je rovněž největším nákladním přístavem v zemi a sídlem \"Technické univerzity Papuy-Nové Guineje\".\n\nMěsto bylo založeno během období zlaté horečky ve 20. a 30. letech 20. století. Stejně jako množství dalších měst na Nové Guineji vyrostlo kolem malého letiště. Náklad tehdy typicky připlul do Lae po moři a poté byl letecky přepraven k zlatonosným polím ve Wau.V červenci 1937 se Lae dostalo do zpráv po celém světě, když odtud vzlétla slavná americká letkyně Amelia Earhartová na své cestě zpět do USA a od té doby ji již nikdo nespatřil.\n\nKdyž v roce 1937 došlo k sopečné erupci v Rabaulu, bylo učiněno rozhodnutí přesunout hlavní město \"Teritoria Nová Guinea\" do Lae. Vzhledem k následnému vypuknutí druhé světové války se tak nestalo a v roce 1942 město obsadily japonské jednotky. Lae, Rabaul a Salamaua se staly hlavními japonskými základnami na Nové Guineji.\n\nV polovině roku 1943, po porážkách na Kokodské stezce, u Buny a Gony a v bitvě o Wau, se Japonci museli stáhnout do Lae a Salamauy. 16. září, po mnoha týdnech těžkých bojů, padlo město Lae do spojeneckých rukou.\n\nPo válce byl rozvoj Lae přímo spojený s rozvojem okolní vysočiny. Káva a čaj pěstované ve vnitrozemí byly rozváženy do světa z přístavu v Lae. Později byla vybudována silnice \"Highlands Highway\". Během 80. a 90. let se s celosvětovým zvýšením zájmu o nerostné suroviny zvýšil i význam Lae jako dopravního centra.\n\nV roce 1991 Lae hostilo \"Jihotichomořské hry\".\n\nLae je v současnosti nechvalně známé svou vysokou mírou kriminality a nekvalitními silnicemi s velkým množstvím výmolů, pro které si město vysloužilo přezdívku \"„Město výmolů“\" (Pothole City).\n\n\n"}
{"id": "169387", "url": "https://cs.wikipedia.org/wiki?curid=169387", "title": "Košťál", "text": "Košťál\n\nKošťál může být:\n\n\n"}
{"id": "169388", "url": "https://cs.wikipedia.org/wiki?curid=169388", "title": "Dibrë (kraj)", "text": "Dibrë (kraj)\n\nKraj Dibër (albánsky: \"Qarku i Dibrës\"), také jako Kraj Dibrë, je jeden z dvanácti krajů Albánie. Sestává z okresů Bulqizë, Dibrë, a Mat. Jeho hlavním městem je Peshkopi. Na východě hraničí se Severní Makedonií, na severu s krajem Kukës, na jihu s krajem Elbasan, na severozápadě s krajem Lezhë a na jihozápadě s krajem Tiranë.\n"}
{"id": "169391", "url": "https://cs.wikipedia.org/wiki?curid=169391", "title": "Hipogryf", "text": "Hipogryf\n\nHipogryf ( ) je smyšlený tvor – z jedné polovice orel, z druhé polovice kůň. Je podobný s gryfem, který je ale kombinací orla a lva. První zmínka o takovém tvoru se nachází u římského básníka Vergilia. \n\nJiná teorie říká, že vznik tohoto pojmu je spojen se zpětnou latinizací italského výrazu \"ippogrifo\". Ten mohl být smyšlen až italským básníkem Ludovikem Ariostem a objevil se v jeho epickém díle \"Orlando Furioso\" (\"Zuřivý Roland\").\n\nHipogryf je velmi hrdý tvor, a chce-li se k němu někdo přiblížit, musí se mu nejprve uklonit a pokud možno bez mrkání mu pohlédnout do očí. Pokud hipogryf úklonu opětuje, může se ho člověk dotknout, případně se na něm proletět. Pokud někdo hipogryfa urazí nebo se k němu špatně chová, může tento tvor způsobit člověku vážná zranění i smrt.\n\nHipogryfové se živí hmyzem, který vyhrabávají ze země, nepohrdnou ale i různými ptáky a drobnými savci, jako například myšmi a potkany.\n\n\n"}
{"id": "169392", "url": "https://cs.wikipedia.org/wiki?curid=169392", "title": "Shkodër (kraj)", "text": "Shkodër (kraj)\n\nKraj Shkodër (albánsky: \"Qarku i Shkodrës\") je jedním z dvanáctí krajů Albánie. Sestává z okresů Malësi e Madhe, Pukë a Shkodër. Jeho hlavním městem je Shkodër. Na východě hraničí s krajem Kukës, na jihu s krajem Lezhë. Jihozápadní hranici tvoří pobřeží Jaderského moře, na severu hraničí s Černou Horou.\n"}
{"id": "169393", "url": "https://cs.wikipedia.org/wiki?curid=169393", "title": "Závažná Poruba", "text": "Závažná Poruba\n\nZávažná Poruba je obec na Slovensku v okrese Liptovský Mikuláš.\nObec se nachází ve střední části Liptovské kotliny v nadmořské výšce 616 m na úpatí kopce Poludnice.\n\nV současnosti je obec zaměřena na sportovní turistiku. Nad obcí je vybudováno lyžařské středisko Opalisko.\n\nPrvní písemnou zmínku o obci nalezneme v listině z roku 1377. V té době byla obec ve vlastnictví zemanů ze sousedního Svätého Jána. K historickým památkám patří evangelický kostel a římskokatolická kaple postavená v gotickém stylu.\nV obci se narodil Milan Rúfus, slovenský básník, literární historik, překladatel a esejista.\n"}
{"id": "169394", "url": "https://cs.wikipedia.org/wiki?curid=169394", "title": "Boys (píseň, Britney Spears)", "text": "Boys (píseň, Britney Spears)\n\nBoys \"(Chlapci)\" je poslední píseň Britney Spears z jejího třetího řadového alba nazvaného Britney. Píseň byla vydána během třetí čtvrtiny roku 2002.\nPíseň napsali a produkovali The Neptunes a byla vydána v remixové podobě, kde zpívá s Britney i jeden člen The Neptunes Pharrell Williams.\nPíseň zazněla i ve filmu Austin Powers.\nKlip k písni Boys režíroval Dave Meyers, který Britney převlékl do nazdobeného oblečení a poslal ji do společnosti tančících žen na hrad. Dále se Britney prochází kolem bazénu, zatímco Pharrell Williams flirtuje u baru se ženou.\n\nNa konci klipu se objevuje i hlavní hrdina filmu Austin Powers.\n\nKlip byl nominován na MTV Video Music Awards v roce 2003 za nejlepší videoklip.\nAčkoli se Britney písní Boys vracela hudebně na americkou půdu a očekávalo se od písně víc, skončila na pouhopouhém 109. místě.\n\nV mezinárodním měřítku to byla první píseň Britney, která zaznamenala i neúspěch ve světě. Ve Velké Británii skončila nejlépe na sedmém místě a prodalo se jí 74,000 kusů.\n"}
{"id": "169397", "url": "https://cs.wikipedia.org/wiki?curid=169397", "title": "Tiranë (kraj)", "text": "Tiranë (kraj)\n\nKraj Tiranë (albánsky: \"Qarku i Tiranës\") je jedním z dvanáctí krajů Albánie. Sestává z okresů Kavajë a Tiranë. Jeho hlavním městem je Tiranë. Na severu hraničí s krajem Durrës, na severovýchodě s krajem Dibrër, na jihovýchodě s krajem Elbasan a na jihu s krajem Fier. Západní hranicí tvoří pobřeží Jaderského moře.\n"}
{"id": "169398", "url": "https://cs.wikipedia.org/wiki?curid=169398", "title": "Okres Pogradec", "text": "Okres Pogradec\n\nPogradec (albánsky: \"Rrethi i Pogradecit\") je okres v Albánii. Má 71 000 obyvatel (2004 odhad) a rozlohu 725 km². Nachází se na východě země. Hlavní městem je Pogradec. Jeho součástí je i albánská část Ochridského jezera, jež je od roku 2019 zapsána na seznamu světového dědictví UNESCO společně s poloostrovem Lin, na kterém se nacházejí pozůstatky raně křesťanské baziliky a byzantský kostel. Přírodní a kulturní dědictví ochridského regionu zahrnuje celé jezero a okolní krajinu i na severomakedonské straně. \n\n"}
{"id": "169399", "url": "https://cs.wikipedia.org/wiki?curid=169399", "title": "Vlora (kraj)", "text": "Vlora (kraj)\n\nKraj Vlora, Vlára nebo též Valona ( ) je jedním z dvanáctí krajů Albánie. Sestává z okresů Delvinë, Saranda a Vlora. Jeho hlavním městem je Vlora. Na severu hraničí s krajem Fier, na východě s krajem Gjirokastër. Západní a jihozápadní hranici tvoří pobřeží Otrantského průlivu mezi Jaderským a Jónským mořem, jižní hranici pak státní hranice s Řeckem.\n\nV kraji žije velká řecká menšina.\n"}
{"id": "169402", "url": "https://cs.wikipedia.org/wiki?curid=169402", "title": "Semani", "text": "Semani\n\nSemani je řeka v Albánii (kraje Berat, Fier). Je 85 km dlouhá (od pramenů Devolli 266 km). Povodí má rozlohu 6 000 km².\n\nVzniká soutokem řek Osum a Devolli, které pramení na západních svazích hřbetu Grammos. Teče přes Albánskou nížinu, v široké, členité a místy bažinaté dolině. Ústí do Jaderského moře.\n\nVysoký vodní stav je v zimě a na jaře.\n\nVyužívá se na zavlažování.\n"}
{"id": "169403", "url": "https://cs.wikipedia.org/wiki?curid=169403", "title": "Bianca Marie Sforza", "text": "Bianca Marie Sforza\n\nBianca Marie Sforza také Blanka Marie Milánská (5. dubna 1472 – 31. prosince 1510, Innsbruck) byla milánská princezna, krátce vévodkyně savojská. Stala se druhou manželkou císaře Maxmiliána I.\n\nByla dcerou milánského vévody Galeazza Marii z rodu Sforza a jeho druhé ženy Bony Savojské. Byla vnučkou Francesca I. Sforzy a sestrou Giana Galeazza (1469 – 1494), Ermese Marii (1470 – 1503) a Anny Marie (1473 – 1497).\nPo brzké smrti otce (byl zavražděn) žila na přepychovém dvoře svého strýce regenta Lodovica Sforzy, zvaného \"il Moro\". Bianca nebyla žádná krasavice, ale obrovské věno, které sliboval její strýc, jí přidávalo na kráse. Byla vychována podle tehdejší tradice, zejména vynikala ve vyšívaní (věnem dostala devět tisíc jehel a šest stříbrných náprstků).\n\nBlančiným prvním manželem se stal v roce 1474 savojský vévoda Filibert, který zemřel roku 1482. Poté měla bohatá nevěsta mnoho dalších nápadníků a její strýc věděl, že s Biancou udělá dobrý obchod. Protože chtěl Lodovico zlepšit i své postavení na evropských dvorech (byl pouze regentem za Biančina bratra Giana a navíc mu chyběl šlechtický původ), jevil se mu jako vhodný nápadník císařův syn Maxmilián. Jeho neteř jako manželka císaře byl lákavý sen, jenž se také vyplnil (až po smrti císaře Fridricha III.).\n\nDohoda byla výhodná pro oba zúčastněné. Lodovico měl dostat vévodský titul, náležející jeho synovci. A císař zase 400 tisíc dukátů věna, což se Maxmiliánovi, který byl neustále ve finanční tísni, hodilo. Navíc ještě dostala nevěsta výbavu, také v hodnotě nejméně 400 tisíc dukátů, která byla vystavena v den svatby. Biance měly být doživotně poskytovány příjmy z panství Loeben, Judenburg, Klosterneuburg a Bardenone.\n\nSvatba Bianky a Maxmiliána se konala v listopadu 1493 v Miláně, které na Ludovicovo přání vyzdobil Leonardo da Vinci. Uměnímilovný vladař chtěl předvést přepychový životní styl milánského dvora. Oddávajícím byl turínský arcibiskup Domenico Della Rovere. Už týdny před svatbou byly rozeslány pozvánky na různé evropské dvory. Pouze císař chyběl, nechal se zastupovat bratrancem, markrabětem Kryštofem Bádenským.\n\nPo svatbě se nevěsta vydala, v naprosto nevhodné roční době, na cestu přes Alpy do své nové vlasti. Namáhavá cesta, která vedla tyrolskými městy Como a Vetlin, přes stilfské a wormské sedlo do Malsu, trvala deset dní. V průběhu cesty její ženich místo setkání několikrát změnil. Nejprve se měli setkat ve Freiburgu, poté v Augustenburgu, až ji doprovod dovezl do Innsbrucku, kde strávila nějakou dobu na dvoře arcivévody Zikmunda, kde se velmi spřátelila s jeho ženou Kateřinou. Nakonec se Bianca s Maxmiliánem setkali v Hallu 9. března 1494.\n\nMladá žena měla brzy poznat, že ji manžel nejen nemiluje, ale je pro něho navíc přítěží. Když došly peníze, které Maxmilián rychle utratil, pozbyla pro něj Bianca ceny. Navíc ve světle srovnání s jeho první ženou Marií Burgundskou nemohla Bianca nikdy obstát.\n\nČasto nechal Maxmilián svou ženu sedět jako zástavu v některém městě, kde si pak věřitelé na Biance vylili svůj vztek. Musela také například strpět, že její manžel má u stolu po svém boku nejen ji, ale také svou dlouholetou přítelkyni Rosinu von Kreig, a další milostné eskapády (měl přes tři desítky nemanželských dětí). Navíc ji nakazil syfilidou, takže nemohla mít děti.\n\nV roce 1498 byla Bianka na krátko vtažena Maxmiliánem do politiky. Zastupovala svého muže v době tzv. \"švábské války\" ve švýcarském Fribourgu a věnovala velkou iniciativu na shánění financí. Její snaha však nebyla moc úspěšná. Maxmilián to dával za vinu její neschopnosti, ač sám si nevedl lépe. V roce 1500 ji dokonce vykázal z Augsburgu a Bianka byla nucena žít v Rakousích.\n\nJak plynula léta, Biančina situace se nelepšila, právě naopak. Musela chodit ve starých obnošených šatech a často měla potíže nalézt střechu nad hlavou, protože se v zemi dobře vědělo o Maxmiliánově finanční situaci. Občas dostávala plané sliby od manžela, ale nakonec ji ani nevzal v roce 1508 do Tridentu, kde se nechal prohlásit císařem.\n\nBiančin zdravotní stav se také rok od roku zhoršoval, celé dny trpěla horečkami, což lékaři přičítali hltavému, nestřídmému jídlu a nadměrnému pojídání hlemýžďů. Odmítla veškerou léčbu, jak pouštění žilou, tak užívání projímadel.\n\nBianca Maria Sforza zemřela 31. prosince 1510 a je pohřbena v cisterciáckém klášteře Stams, její manžel se pohřbu nezúčastnil.\n\n"}
{"id": "169404", "url": "https://cs.wikipedia.org/wiki?curid=169404", "title": "Okres Kurbin", "text": "Okres Kurbin\n\nOkres Kurbin (: \"\") je okres v Albánii v kraji Lezhë. Žije v něm 54 000 obyvatel (odhad z roku 2004), jeho rozloha činí 235 km². Hlavním městem okresu je Laç, kde žije zhruba polovina jeho obyvatel. Okres Kurbin hraničí s dalšími pěti okresy a má přístup k moři.\n"}
{"id": "169405", "url": "https://cs.wikipedia.org/wiki?curid=169405", "title": "Okres Kukës", "text": "Okres Kukës\n\nOkres Kukës (: \"\") je okres v Albánii, rozkládá se na severovýchodě země u hranic s Kosovem. Žije v něm 64 000 obyvatel (odhad z roku 2004), jeho rozloha činí 956 km² (jedná se o jeden z velkých okresů). Hlavním městem je Kukës; město, jež vzniklo v časech socialismu poté, kdy bylo zaplaveno to staré přehradou. Krajina je zde hornatá, v údolích hor jsou vesnice, kde život nebyl ovlivněn ani islámem, ani socialismem, ani moderní dobou.\n"}
{"id": "169408", "url": "https://cs.wikipedia.org/wiki?curid=169408", "title": "Markham (řeka)", "text": "Markham (řeka)\n\nMarkham ( ) je řeka ve východní části Papuy-Nové Guineje.\n\nPramení v pohoří Finisterres a po 180 km se vlévá do Huonova zálivu. Poblíž jejího ústí se nachází Lae, druhé největší město \"Papuy-Nové Guineje\".\n"}
{"id": "169410", "url": "https://cs.wikipedia.org/wiki?curid=169410", "title": "Okres Tepelenë", "text": "Okres Tepelenë\n\nOkres Tepelenë (: \"\") je okres v Albánii, nachází se na jihu země. Žije v něm 32 000 obyvatel (odhad z roku 2004), jeho rozloha činí 817 km². Hlavním městem okresu je Tepelenë. Krajina v této oblasti je především hornatá, neúrodná a zemědělsky velmi řídce využívaná, protékají zde mnohé horské bystřiny s velmi širokými koryty. Většina kopců byla v dobách Osmanské říše odlesněna.\n"}
{"id": "169413", "url": "https://cs.wikipedia.org/wiki?curid=169413", "title": "Me Against the Music", "text": "Me Against the Music\n\nMe Against The Music \"(Já proti hudbě)\" je první píseň z alba In the Zone americké zpěvačky Britney Spears. Píseň vyšla během čtvrté čtvrtiny roku 2003. Britney tuto skladbu nazpívala společně s Madonnou.\nPíseň je úplně odlišná ve všech směrech od ostatních, které Britney prozatím vydala. Za prvé je to první píseň kterou napsala i produkovala zároveň.\n\nKritiky byl tento song nekompromisně setřena a označeni typu: \"Největší hudební horor, opovržení ve všech směrech, největší hudební pohroma historie\" nebyly ničím výjimečným.\nPíseň původně nebyla plánovaná jako singl, ale na poslední chvíli byla úplně předělána a získala nový zvuk, tudíž v konečné fázi rozhodování padlo, že právě Me Against The Music vyjde jako první singl z alba In the Zone.\nKlip režíroval Paul Hunter. Děj probíhá takto: Britney přijíždí do klubu a ve chvíli, kdy do něj vchází vidíme Britney na různých místech klubu. V jedné místnosti sedí i Madonna a natáčí jí kamera.\n\nA i když akce v klubu se rozjíždí Britney pátrá po té ženě, kterou spatřila. Tak vidíme Britney jak Madonnu všude hledá, plazí se kolem zdí a tančí.\n\nNakonec Madonnu najde a vypadá to, že dojde k polibku (jakési repete na jejich polibek na MTV Video Music Awards 2003), v tom momentu ale Madonna zmizí.\n\nVideoklip zůstal v hitparádě TRL dvacet týdnů na čísle jedna. O primát přišel až v roce 2005, kdy jej porazil klip Kelly Clarkson Behind These Hazel Eyes.\nMe Against the Music byl návrat Britney k hudbě po více jak roční odmlce přesto v Americe moc neuspěl. Dosáhl pouze na skromné pětatřicáté místo.\n\nVe světě byl ale píseň obrovským hitem a do Top 5 se dostala téměř v každé zemi. V Británii se písně prodalo 122,000 kusů.\n"}
{"id": "169414", "url": "https://cs.wikipedia.org/wiki?curid=169414", "title": "Koror", "text": "Koror\n\nKoror je jedním z ostrovů souostroví Palau. Na ostrově se nachází stejnojmenné město Koror (11 200 obyvatel), které bylo hlavním městem republiky Palau až do 7. října 2006. Dnes je hlavním městem Ngerulmud.\n\nOstrov Koror spolu s okolními menšími ostrůvky Rock Islands (světové dědictví UNESCO) tvoří stejnojmenný stát Koror (14 000 obyvatel), který je jedním ze 16 států tvořících republiku Palau.\n"}
{"id": "169415", "url": "https://cs.wikipedia.org/wiki?curid=169415", "title": "Maria Montessori", "text": "Maria Montessori\n\nMaria Montessori (31. srpna 1870 Chiaravalle, Itálie – 6. května 1952 Noordwijk aan Zee, Nizozemsko) byla všestranná italská pedagožka, filozofka a vědkyně. Je známa především svými novými pedagogickými metodami.\n\nV roce 1896 byla promována jako první žena doktorkou medicíny v Itálii. Poté začala pracovat jako asistentka na Univerzitní psychiatrické klinice v Římě, kde se zaměřila na výchovu mentálně postižených dětí (specializovala se na studium dětských nervových nemocí). V letech 1898-1900 pracovala jako vedoucí školy pro vzdělávání léčebných pedagogů a zároveň prováděla praxi dětské lékařky v Římě. Později (1904-1908) vedla katedru antropologie na univerzitě v Římě. Dne 6. ledna 1907 otevřela Dům dětí určený pro chudé děti předškolního věku. Poprvé začala používat a dále rozvíjela materiál pro smyslovou výchovu vytvořený původně pro děti mentálně retardované, školní materiál k nácviku čtení, psaní a počítání. Zaměstnávala děti praktickými činnostmi, jako je utírání prachu a zametání. V roce 1908 Maria Montessoriová opustila všechna prestižní místa, tj. psychiatrickou kliniku, katedru hygieny, katedru antropologie na římské univerzitě. Ukončila práci aktivní lékařky a začala její více než čtyřicetiletá přednášková a spisovatelská činnost. V Římě se podílela na založení první asociace pro šíření svých metod, které nesly název Opera Montessori.\n\nPo roce vydala knížku obsahující výsledky pozorování života dětí, vyšla pod názvem \"Metoda vědecké pedagogiky užitá ve výchově v dětských domovech\". Kniha byla přeložena do více než dvaceti jazyků.\nPráci Marie Montessoriové ocenil i Sigmund Freud po roce 1936, kdy byl ve Vídni založen Montessori-Institut. V období fašismu byly školy Marie Montessoriové v Itálii zavřeny, v Německu a Rakousku byly páleny její knihy. Od roku 1939 pobývá Maria Montessoriová v Indii. Do Evropy se definitivně vrací až roku 1949 a žije v Holandsku.\nUmírá 6. května 1952 v Noordwijk-an-Zee v Holandsku.\n\nPráce Marie Montessoriové není založena jen na teorii. Její síla spočívá v praktickém uskutečňování myšlenek. Převážnou část jejich prací tvoří výklady pozorování dětí a zdůvodňování pedagogických experimentů.\n\nVystudovala medicínu, filosofii a psychologii, zabývala se antropologií, biologií a pedagogikou. Po celý život nepřestávala studovat. V její práci se vzájemně ovlivňovala teorie a praxe.\n\nDítě je tvůrcem sebe sama\n\nAčkoliv se vyvíjí v kontaktu s prostředím, z něhož čerpá podněty, ovlivňují ho lidé v blízkém okolí, přesto pouze ono samo určuje, které podněty, jakým způsobem a kdy ovlivní jeho jednání.\n\nPomoz mi, abych to dokázal sám \n\nTato prosba, s níž se malé dítě obrátilo na Marii Montessori, se stala hlavním krédem její pedagogiky. Úkolem dospělých je to, aby dítě vlastními silami a svým tempem získávalo nové vědomosti a dovednosti, vrůstalo do světa, který ho obklopuje.\n\nRuka je nástrojem ducha. Práce rukou je základem pro pochopení věcí, jevů, rozvoj myšlení a řeči.\n\nDůraz kladen na spojování tělesné a duševní aktivity. Je potřeba vycházet z konkrétního poznání a manipulace s věcmi.\n\nRespektování senzitivních (citlivých) období.\n\nDoba, v níž je dítě obzvláště citlivé a jakoby připravené pro získávání určitých dovedností. Není-li takové období využito, senzitivita zaniká.\n\nSvobodná volba práce.\n\nDítě samo rozhoduje, co bude dělat, s kým bude pracovat a jak dlouho bude pracovat.\n\nPřipravené prostředí.\n\nPracovní místo, pomůcky, předměty k manipulaci je třeba uspořádat tak, aby umožňovaly osvojení nových poznatků samostatně, bez vnější pomoci.\n\nPolarizace pozornosti.\n\nDítě je schopno soustředit se intenzivně a dlouhodobě na práci, která ho zaujme. Polarizace pozornosti je základem učení.\n\nCelostní učení.\n\nVzájemné působení tělesné a duševní aktivity se musí promítat i do procesu učení.\n\nV roce 2006 natočil italský režisér Gianluca Maria Tavarelli životopisný film o zakladatelce moderní pedagogiky \"Maria Montessoriová\".\n\nJejí žákyně byla Helena Parkhurstová.\n\n\n\n"}
{"id": "169416", "url": "https://cs.wikipedia.org/wiki?curid=169416", "title": "Apoštolský koncil", "text": "Apoštolský koncil\n\nApoštolský koncil někdy bývá považován za první církevní koncil. Jde o jednání, které se mělo odehrát někdy kolem roku 50 v Jeruzalémě mezi jeruzalémskými apoštoly na jedné straně a Pavlem, Barnabášem a vyslanci z Antiochie na straně druhé. Předmětem jednání měly být misie mezi těmi, kteří dosud nepřijali křesťanskou víru. Předmětem jednání zřejmě byla míra závaznosti židovského Zákona pro křesťany pocházející z „pohanského“ prostředí („pohanokřesťany“). Výsledkem bylo zrovnoprávnění těchto křesťanů a židokřesťanů. S výjimkou některých zmínek (Sk 15, podle některých interpretací i Ga 2,1 až 10) pro něj nejsou doklady.\n\n"}
{"id": "169417", "url": "https://cs.wikipedia.org/wiki?curid=169417", "title": "Stadium (míra)", "text": "Stadium (míra)\n\nStadium (stadion) byla antická řecká a římská délková míra, odvozená od délky dráhy stadionu. Základní míra činila 600 stop, avšak díky různému přepočtu byla na mnoha místech antického světa jinak dlouhá, její délka kolísá mezi 160 a 210 metry – například délka olympijského stadia činí 192,27 m, zatímco řeckořímské stadium měří 178,6 m \n\n\n"}
{"id": "169420", "url": "https://cs.wikipedia.org/wiki?curid=169420", "title": "311. československá bombardovací peruť RAF", "text": "311. československá bombardovací peruť RAF\n\n311. československá bombardovací peruť RAF (anglicky: № 311 (Czechoslovak) Bomber Squadron) byla jednou ze čtyř perutí československého letectva v rámci britského královského letectva Royal Air Force. Jako jediná z nich byla bombardovací, přičemž zbylé tři perutě byly stíhací. Zpočátku peruť patřila k bombardovacímu velitelství (\"Bomber Command\"), později byla převedena k pobřežnímu velitelství (\"Coastal Command\"). K činnosti perutě v prvních letech patřily (zejména noční) nálety na německá, nizozemská, belgická a francouzská města a přístavy. V rámci činnosti u pobřežního velitelství se peruť zaměřovala především na hlídkové lety proti německému loďstvu, zejména proti ponorkám, nad Atlantikem, Biskajským zálivem a Severním mořem.\n\nWellingtony 311. perutě měly kód KX a Liberatory kód PP. Na přelomu let 1942–1943 byla tato peruť vyhodnocena jako vůbec nejlepší jednotka Coastal Command. 311. peruť během války zničila pět německých ponorek a potopila také lamač blokády SS \"Alsterufer\", plující z Japonska s nákladem kaučuku.\n\n311. bombardovací peruť byla založena 29. července 1940 na letecké základně Honington a byla jednou z perutí, které během druhé světové války bojovaly na straně Spojenců, v tomto případě jako československá složka v rámci britského vojenského letectva Royal Air Force.\n\nPrvních šest posádek dokončilo výcvik 7. září 1940. První bojovou akcí perutě byl nálet tří letounů na seřaďovací nádraží v Bruselu v noci z 10. na 11. září 1940. Od 16. září 1940 byla peruť přemístěna na polní letiště East Wretham v hrabství Norfolk, kde byly postupně převeleny další posádky a na základně Honington tak probíhal už jen výcvik posádek. První bojovou ztrátou peruti byl Wellington L7788 (KX-E) Karla Trojáčka, který se v noci z 23. září na 24. září nevrátil z náletu na Berlín. Letoun po zásahu flakem nouzově přistál v Nizozemsku. V polovině října 1940 jednotka utrpěla vážné bojové ztráty (například čtyři Wellingtony ztracené při náletu na Kiel a Brémy v noci z 16. na 17. října) a musela být od 22. října do 8. prosince 1940 vyňata z bojových operací, poněvadž byla bojeschopná pouze polovina stavu.\n\nPeruť pak nadále operovala nad okupovanou Evropou, přičemž opakovaně napadala i francouzský přístav Brest, kde kotvila také těžká plavidla Kriegsmarine. Například v noci z 1. na 2. července 1941 se bombardéru Václava Kordy podařilo zasáhnout záď těžkého křižníku \"Prinz Eugen\", přičemž bylo zabito 60 námořníků a loď byla dočasně neschopna plavby. Od počátku svého nasazení utrpěla naše jediná bombardovací peruť neúnosné ztráty, které činily třetinu jejího operačního stavu. Poslední bombardovací nálet peruť provedla v noci z 25.- 26. dubna 1942 na přístav Dunkerque. Poté byla převelena ke Coastal Command - pobřežnímu velitelství, kde plnila zejména úlohu ponorkových patrol v prostoru nad Biskajským zálivem, východním Atlantikem, Keltským mořem a Lamanšským průlivem.\n\nV rámci bombardovacího velitelství peruť provedla 1029 bojových letů v délce 5192 operačních hodin, napadla 77 cílů, přičemž 19 strojů bylo sestřeleno, 20 bylo pro těžké poškození odepsáno a 33 bylo poškozeno lehce. Z 318 nasazených mužů celkem 94 padlo, 34 bylo zajato a přibližně 30 zraněno. Největší ztráty naší peruti způsobilo německé protiletadlové dělostřelectvo a noční operace stíhačů Luftwaffe.\n\nBěhem 28.-30. dubna 1942 byla peruť redislokována do hrabství Antrim v Severním Irsku, kde proběhl její výcvik pro jiný druh bojové činnosti. U pobřežního velitelství měla peruť především provádět hlídkové lety, ničit hladinová plavidla, také ponorky, doprovázet a chránit spojenecké konvoje zásobovacích lodí. První cvičný hlídkový let pěti letadel v rámci Coastal Command proběhl 22. května 1942. Novým operačním sídlem perutě byla základna Talbenny v jihovýchodním Walesu- Pembrokeshiru, přičemž jednotka operovala zejména nad Biskajským zálivem a Atlantikem. Kromě nepřátelských ponorek se zde čeští a slovenští letci utkávali i s německými letouny Junkers Ju 88.\n\nPrvním úspěchem bylo poškození ponorky \"U 106\" typu IXB dne 27. července 1942, kterého dosáhl Wellington S/Ldr. Josefa Stránského. První potopenou ponorkou byla \"U 578\" typu VIIC, potopená posádkou F/O Josefa Nývlta. V květnu 1943 byla peruť vyňata z bojových operací a místo Wellingtonů začala létat s výkonnějšími bombardéry Consolidated Liberator. Do boje se vrátila až koncem srpna. Dne 10. listopadu 1943 se Liberator BZ774 (D) velitele F/Sgt. Otakara Žanty podílel na potopení ponorky \"U 966\" typu VIIC. Dne 27. prosince 1943 se posádce P/O Oldřicha Doležala (Liberator BZ796, H) podařilo potopit lamač blokády SS \"Alsterufer\" o 2729 BRT, který z Japonska dopravoval cenný náklad pro Německo velice nedostatkového kaučuku. Dne 24. června 1944 Liberator FL961 (O) F/O Jana Velly, s pomocí torpédoborců HMS \"Eskimo\" a HMCS \"Haida\", potopil ponorku \"U 971\" typu VIIC.\n\nPočátkem srpna 1944 se peruť přesunula na sever na základnu Tain v severním Skotsku a začala operovat nad Severním mořem. Dne 29. října 1944 se dva Liberatory FL949 F/O Josefa Pavelky a BZ723 S/Ldr. Aloise Šedivého, DFM podílely na potopení ponorky \"U 1060\" typu VIIF.\n\nU Coastal Command provedla 311. peruť celkem 2084 bojových letů, při kterých napadla 33 ponorek, z nichž pět potopila a jednu poškodila. Celkem 16 strojů (6 Wellingtonů a 10 Liberatorů) bylo v boji ztraceno a dalších 27 (16 Wellingtonů a 11 Liberatorů) bylo těžce poškozeno. V boji padlo 104 letců a 29 jich bylo vážně raněno. Posádky si připsaly 4 jisté sestřely, 3 pravděpodobné a 14 poškozených nepřátelských letounů.\n\nOperační činnost perutě byla ukončena 4. června 1945, poté působila při letecké přepravě mezi Británií a Československem (v té době působila v rámci Transport Command). Peruť byla oficiálně rozpuštěna k 15. únoru 1946. Již 15. ledna se velitelství perutě stalo základem velitelství 6. letecké divize a velitelství letek se staly velitelstvími Leteckých pluků č. 24 a 25 obnovovaného Československého letectva.\n\n\n\"řazeno dle časové posloupnosti\"\n\n\n\n\n\n\n\"řazeno abecedně\"\n\n\"řazeno abecedně, podle příjmení, mimo psa\"\n\n\n\n"}
{"id": "169422", "url": "https://cs.wikipedia.org/wiki?curid=169422", "title": "Revizionismus", "text": "Revizionismus\n\nRevizionismus (z lat. \"re-videre\", \"re-visus\", znovu prohlédnout, ověřit) je soustavné úsilí o přehodnocení, změny případně úpravy daného (stávajícího) stavu, ideologie nebo většinového názoru, a to ve společensky významné věci.\n\nPojem „revizionismus“ má několik významů:\n\nPodle anglického etymologického slovníku je slovo poprvé doloženo k roku 1903 jako pejorativní označení sociálně demokratických snah v marxismu („oportunismus“), zejména pro opuštění tezí o třídním boji a proletářské revoluci. Ve smyslu snah o revizi historie se poprvé vyskytuje 1934 v souvislosti s příčinami první světové války.\n\nV  diskurzu komunistických režimů je „revizionista“ pojímán jako hanlivý výraz a byl používán pro ty kteří mají snahu revidovat myšlenky marxismu-leninismu, či pro ty, kteří usilují o dosažení změn vedoucích k socialismu pozvolnou cestou respektování zákonů, což je v rozporu s revolučním pojetím těchto změn, hlásaných oficiální komunistickou ideologií (podobně oportunismus, reformismus). Termín je již obvykle vnímán jako neutrální, ovšem ze strany marxistů-leninistů byl a je používán jako pejorativní označení pro ty, kteří se z jejich perspektivy odchýlili od učení „klasiků“ a od jeho závazných výkladů.\n\nPodmínky Leninova a Stalinova režimu v SSSR neumožňovaly, aby se revizionismus rozvíjel v socialistických zemích, proto v období před léty 1953/1956 jsou za revizionisty označováni zpravidla jen západní autoři jako Eduard Bernstein, Karl Kautsky a jiní. Po 20. sjezdu KSSS se objevily generace revizionistů i v zemích východního bloku. Jsou k němu např. řazeni György Lukács, Leszek Kołakowski a jiní, v bývalém Československu zvláště Karel Kosík, Ivan Sviták, Milan Machovec a mnozí další. S rozpadem sovětského impéria v letech 1989–1991 se pojem revizionismu v tomto použití stává historickým.\n\nHistorický revizionismus je soustavná snaha historiografů o nové hodnocení (zpravidla nedávných) dějin, a to s politickým významem. Může být založena na nálezu nových, dosud neznámých pramenů, anebo na nové interpretaci pramenů již známých.\n"}
{"id": "169425", "url": "https://cs.wikipedia.org/wiki?curid=169425", "title": "Niutao", "text": "Niutao\n\nNiutao je jeden z posledních objevených ostrovů, které jsou součástí souostroví Tuvalu v Tichém oceánu.\n\nV roce 1979 zde žilo 866 obyvatel. O 23 let později, podle sčítání z roku 2002 se počet snížil na 633 obyvatel. Ostrov má tvar oválu a měří na délku asi 1 km. Plocha je 2,3km\nJedinou vesnicí na Niutao je Tuapa. Na ostrově se nenachází letiště ani železnice.\n\nProtože příjem z prodeje poštovních známek byl nezanedbatelnou součástí příjmů Tuvalu, začal tento stát od roku 1984 vydávat nejen známky společné, ale také pro každý ze svých atolů. Zdejší známky měly označení NIUTAO - TUVALU.\n"}
{"id": "169426", "url": "https://cs.wikipedia.org/wiki?curid=169426", "title": "Mirosław Hermaszewski", "text": "Mirosław Hermaszewski\n\nMirosław Hermaszewski (* 15. září 1941, Lipniki na Volyni, nyní západní Ukrajina) byl první polský kosmonaut, zapojený do programu Interkosmos.\n\nVyrostl v rodině drobného rolníka. Po válce se rodina přestěhovala do Wołowa nedaleko Vratislavi. Absolvoval střední školu a následně i důstojnickou leteckou školu. Stal se členem polské komunistické strany. Školu zakončil s vyznamenáním roku 1964 a stal se z něj letec ve službách armády. V letech 1969 až 1971 studoval na letecké fakultě Akademie generálního štábu Karola Świerczewského. Ve funkci majora letectva se roku 1976 stal velitelem stíhacího pluku. Byl vybrán mezi polské adepty na kosmonauty, prošel s nimi tvrdým tréninkem v Mrągowě a Zakopaném, testy v laboratořích Vojenského útvaru leteckého zdravotnictví ve Varšavě. V prosinci 1976 se spolu s pplk. Jankowskim (záložní posádka) přestěhovali do Hvězdného městečka do týmu kosmonautů. Tady všestranný výcvik pokračoval. Osvědčil zde vynikající kondici.\n\nOdstartoval z Bajkonuru v létě roku 1978 v kosmické lodi Sojuz 30 pod velením sovětského kosmonauta Pjotra Iljiče Klimuka. Měl funkci kosmonaut-výzkumník. Na týden se připojili k orbitální stanici Saljut 6, kde již byla napojena loď Sojuz 29 s posádkou Vladimir Kovaljonok a Alexandr Ivančenkov. Všichni čtyři kosmonauti plnili zadaný program experimentů a výzkumů připravený v rámci mezinárodního programu Interkosmos. Poté se loď Sojuz 30 s Klimukem a Hermaszevským odpojila a přistála na území Kazachstánu, 300 km od Celinogradu.\n\nPo úspěšném letu následovala řada vyznamenání, slavnostních setkání, v roce 1982 byl např. v Dubrovníku na astronautickém kongresu. V roce 1982 ukončil studium na Akademii generálního štábu SSSR a stal se členem Vojenské rady pro záchranu Polska (vládla Polsku během stanného práva). V roce 1988 povýšil do hodnosti brigádního generála u letectva. Je ženatý a má dvě děti.\n\nPo roce 2001 se angažoval ve volbách do Senátu, později do Sejmu.\n\n"}
{"id": "169431", "url": "https://cs.wikipedia.org/wiki?curid=169431", "title": "Bairiki", "text": "Bairiki\n\nBairiki je hlavním a největším městem ostrovního státu Kiribati. Někdy bývá označováno jako jeho hlavní město. Má asi 25 000 obyvatel, s celým ostrovem (aglomerací) má přibližně 45 000 obyvatel. V Bairiki ve čtvrti Bonriki leží mezinárodní letiště pro Kiribati - Bonriki International (TRW)\n\nMěsto leží na jižní části atolu Tarawa, konkrétně na ostrůvku Bairiki. Někdy bývá označováno jako hlavní město Kiribati - toto označení pochází z dob, kdy v Bairiki sídlil parlament i vláda. \nV současné době se jako hlavní město uvádí celý atol, tedy Tarawa, případně jeho jižní nejkompaktnější skupina ostrůvků, Jižní Tarawa.\n\nNa Bairiki je umístěn prezidentský úřad a některá ministerstva. Dále se zde nachází zde 2 kostely, hotel, hlavní ze 3 kiribatských pošt apod. Je zde také umístěna pobočka Jihopacifické univerzity (její hlavní sídlo je v městě Suva na Fidži). Ne této pobočce studuje v různých formách studia asi 500 studentů.\n\nVysílá odtud státní Radio Kiribati (v Kiribati neexistuje televize) a vycházejí zde jediné kiribatské noviny: státní týdeník \"Te Ukera\" a nezávislý týdeník \"Kiribati Newstar\".\n\nBairiki je stejně jako celý stát ohroženo zvyšováním hladiny oceánů, což v budoucnu může znamenat nutnost stěhování jeho obyvatel do jiných částí státu, případně i mimo něj.\n\nBěhem 2. světové války se na Bairiki a na celém atolu odehrála Bitva o Tarawu. Její hlavní boje probíhaly ve dnech 20. - 23. listopadu 1943.\n\nAmeričané si potřebovali vytvořit základnu pro osvobozování dalších oblastí Tichého oceánu a proto napadli zdejší japonskou posádku na ostrůvku Betio (4 km západně od Bairiki). Letiště na tomto ostrůvku bránilo asi 4500 japonských vojáků. Prakticky všichni z nich během bitvy padli nebo spáchali sebevraždu; jen 17 jich bylo zajato. Američané ztratili 1001 vojáků a téměř 3000 bylo zraněno. \n"}
{"id": "169436", "url": "https://cs.wikipedia.org/wiki?curid=169436", "title": "Boris Jegorov", "text": "Boris Jegorov\n\nBoris Borisovič Jegorov ( ; 26. listopadu 1937 Moskva – 12. září 1994 Moskva) byl sovětský kosmonaut ruské národnosti, lékař.\n\nOba rodiče byli lékaři. Maminka mu umřela v jeho 14 letech. Jako kluk měl zálibu v elektrotechnice, doma se mu automaticky otevíraly i zásuvky od stolu a dokonce si postavil sám i televizor. A přece věren rodinnému prostředí po ukončení střední školy požádal o přijetí na lékařskou fakultu. Tady se zapojil do katedry fyziky, pak do ústavu vývoje lékařských přístrojů a zařízení. Ještě v době studia na vysoké škole se dostal do Výzkumného ústavu kosmického lékařství a tady měl možnost sledovat budoucí kosmonauty např. v kabině ticha. Zabýval se intenzivně elektrofyziologií, studiem vestibulárního aparátu (v uchu). Pak se stal členem skupiny lékařů výsadkářů, kteří prohlíželi kosmonauty na místě přistání. Mezitím absolvoval roku 1960 parašutistický výcvik a v roce 1964 byl přijat do oddílu kosmonautů. A jako lékař výzkumník sledující zdravotní stav svých kolegů přímo v době letu absolvoval roku 1964 svůj let s kosmickou lodí Voschod 1. Rok po svém návratu se stal čestným doktorem medicíny Humboldtovy univerzity v Berlíně, byl také hostem Kongresu leteckého a kosmického lékařství v Praze. Pracoval dál jako profesor ve zvoleném oboru kosmického lékařství. Byl ženatý a měl jedno dítě. Zemřel ve svých 56 letech na zástavu srdce.\n\nLetěl společně s Vladimírem Komarovem a Konstantinem Feoktistovem a byl to první společný let více kosmonautů. V posádce pracoval ve funkci kosmonaut – lékař. Loď startovala z kosmodromu Bajkonur a kabina s posádkou přistála na padácích blízko kosmodromu po 24hodinovém letu.\n\n"}
{"id": "169438", "url": "https://cs.wikipedia.org/wiki?curid=169438", "title": "Telekonvertor", "text": "Telekonvertor\n\nTelekonvertor je optický prvek prodlužující ohniskovou vzdálenost objektivu fotoaparátu. Při prodloužené ohniskové vzdálenosti se zmenšuje úhel záběru a snižuje se světelnost objektivu. Vkládá se mezi tělo fotografického přístroje a objektiv (na rozdíl od předsádkové čočky, která se šroubuje na objektiv).\n\n"}
{"id": "169441", "url": "https://cs.wikipedia.org/wiki?curid=169441", "title": "Valerij Bykovskij", "text": "Valerij Bykovskij\n\nValerij Fjodorovič Bykovskij (2. srpna 1934 Pavlovskij Posad, Moskevská oblast – 27. března 2019) byl sovětský důstojník a kosmonaut ruské národnosti.\n\nVystudoval desetiletou školu a hned zamířil k letectvu, později do oddílu kosmonautů. Byl neukázněný, ale schopný a obratný letec, v té době nadporučík. Oženil se ještě v přípravném výcvikovém období s Valjou Suchovovou s níž měl dvě děti.\n\nPoprvé letěl v jednomístné kosmické lodi Vostok 5. Startoval z Bajkonuru. Současně s ním letěla na orbitě další loď Vostok 6, byl to tedy let skupinový. Na oběžné dráze strávil pět dní a Zemi obletěl 81x. Přistál pomocí padáku nedaleko Karagandy.\n\nPo svém prvním kosmickém letu v roce 1963 absolvoval vojenskou leteckou akademii a pokračoval ve výcviku. Do vesmíru letěl ještě dvakrát, vždy jako velitel lodě. Studium na akademii zakončil úspěšně v roce 1968.\nPo 13 letech od prvního letu společně s kosmonautem Vladimírem Aksjonovem odstartovali na palubě kosmické lodě Sojuzu 22. Cílem osmidenního letu bylo vyzkoušet nový systém snímkování povrchu Země. Přistáli v kabině lodi s padákem na území Kazachstánu.\n\nPo třetí letěl do vesmíru v roce 1978 v hodnosti plukovníka v rámci mezinárodního programu Interkosmos s lodí Sojuz 31. Let odstartoval z Bajkonuru a letěl společně s kosmonautem NDR Sigmundem Jähnem. Ve vesmíru se spojili s dvěma jinými loděmi k různým experimentům a Bykovskij pak přistál v lodi Sojuz 29. Celkem ve vesmíru strávil téměř 500 hodin. V týmu kosmonautů byl zařazen od 3. července 1960 do 26. ledna 1982.\n\n\nV roce 1990 byl jmenován ředitelem kulturního střediska v Berlíně. V Německu se v roce 2003 zúčastnil slavnostní akce na počest německých kosmonautů, které se zúčastnilo 13 kosmonautů.\n\n\n\n\n"}
{"id": "169443", "url": "https://cs.wikipedia.org/wiki?curid=169443", "title": "Superintendent", "text": "Superintendent\n\nSuperintendent je úředník na pozici \"superintendentury\", nejdříve v církvi nebo náboženské obci, který zastával či zastává post vedoucího duchovního (kazatele) dané církve. V současnosti se užívá nejčastěji pro vedoucí představitele světských institucí, například operních souborů.\nNazývají se tak kněží, zejména v metodistické a evangelických církvích, ale také kazatelé židovských obcí. Etymologicky i obsahově superintendentura odpovídá úřadu biskupa (případně efora) v jiných křesťanských církvích, nebo židovského rabína.\n\nDříve se v českých zemích titul superintendenta používal hojně jak v církvích, tak v židovských náboženských obcích a světských souborech. Objevoval se v evangelických církvích za Rakousko-Uherska, a také ve Slezské církvi evangelické augsburského vyznání (do roku 1956) či Evangelické církvi augsburského vyznání v České republice (do roku 2018).\n\nČeská republika - úřad superintendenta zastává \nV anglicky mluvících zemích se titul používá i ve světské oblasti pro vyšší funkce v hudebním či divadelním světě, ve veřejné správě a v průmyslu. Jeho synonyma jsou \"ředitel\", \"manažer\", \"administrátor\". \n\n"}
{"id": "169448", "url": "https://cs.wikipedia.org/wiki?curid=169448", "title": "Bertalan Farkas", "text": "Bertalan Farkas\n\nBertalan Farkas (maďarsky \"Farkas Bertalan\", 2. srpna 1949 Gyulaháza, Maďarsko) je bývalý maďarský vojenský letec a kosmonaut. Do vesmíru letěl díky programu Interkosmos v roce 1980.\n\nNarodil se ve východním Maďarsku. Otec pracoval v obuvnickém družstvu. Absolvoval základní školu, pak střední s internátem. Domů jezdil jednou měsíčně a byl na rozdíl od matky tomu rád, protože se mohl věnovat naplno hraní fotbalu. Ke konci střední školy se rozhodl zájem změnit, začal navštěvovat klub maďarského branného svazu, kde mohl skákat padákem a létat na kluzácích. Po maturitě se rozhodl stát se letcem. V roce 1967 nastoupil na vojenské letecké učiliště, studia dokončil v Sovětském svazu. Vrátil se do Maďarska v roce 1972 jako poručík a stal se uznávaným stíhacím pilotem. O čtyři roky později se přihlásil mezi adepty kosmonautiky, prošel náročným výběrem a pak výcvikem v SSSR. Až pár dní před startem v květnu 1980 bylo příslušnou komisí rozhodnuto, že Farkas bude členem základní posádky a zároveň, že v posádce záložní bude jeho maďarský kolega z výcviku Béla Magyari.\n\nNa oběžnou dráhu Země odstartoval v květnu 1980 z Bajkonuru v kosmické lodi Sojuz 36. Velitele mu dělal kosmonaut Valerij Nikolajevič Kubasov, Farkas měl funkci kosmonaut-výzkumník. Spojili se s orbitální stanicí Saljut 6, kde už byl v té době připojen Sojuz 35, do stanice přestoupili a společně s přítomnou posádkou (Leonid Popov a Valerij Rjumin) zde týden pracovali dle připraveného scénáře páté posádky programu Interkosmos. Farkas spolu s Kubasovem pak odletěli na Zemi v Sojuzu 35. Přistáli v kabině lodi na padácích na území Kazachstánu.\n\n\nVe skotském Edinburgu se konal v září 2007 20. kongres Asociace kosmických cestovatelů (ASE – \"\") s Farkasovou účastí. Zúčastnil se i 22. kongresu ASE od 4. října do 10. října 2009 v Praze v prostorách fakulty elektrotechnické ČVUT.\n\n"}
{"id": "169450", "url": "https://cs.wikipedia.org/wiki?curid=169450", "title": "Correggio", "text": "Correggio\n\nCorreggio může být:\n\n"}
{"id": "169454", "url": "https://cs.wikipedia.org/wiki?curid=169454", "title": "Antonio Allegri da Correggio", "text": "Antonio Allegri da Correggio\n\nAntonio Allegri da Correggio (srpen 1489, Correggio – 5. březen 1534, Parma), známý zkráceně jako Correggio, byl italský vrcholně renesanční malíř parmské školy. Maloval dynamicky a perspektivně propracovaná díla, která ovlivnila evropské malířství 17. a 18. století.\n\nCorreggio s oblibou hromadil postavy v podivném víru, vytvářel vyprávění s velkým množstvím dekorací, maloval ilusionisticky pojatá díla umisťovaná v oblasti horních partií stavby a záměrně orientoval perspektivu směrem k božskému nekonečnu. V jeho díle se mísí křesťanská a antická témata. Koncepce obrazů je dynamická a důležitou roli hrají barva i světlo. Od klasické formální dokonalosti tvarů a přísné kompozice přechází k novému pojetí krásy spočívající v přímém působení díla na rozumovou a citovou stránku diváka. Spojoval aspirace nejlepších soudobých malířů a předznamenal cíle manýristického a barokního umění.\n\nAntonio Allegri se narodil v rodině obchodníka v Correggiu, malém lombardském městečku poblíž Reggio Emilia. Datum jeho narození je nejisté (asi 1489).\n\nV letech 1503–1505 pracoval v dílně malíře Francesca Bianchi Ferrary v Modeně. Zde se seznámil s díly klasických umělců své doby jako byli Lorenzo Costa, Francesco Francia a Andrea Mantegna, jejichž vliv je v jeho díle patrný.\n\nV roce 1506 se vrátil z krátkého pobytu v Mantově zpět do Correggia, kde zůstal do roku 1510. V té době vzniká dílo \"\"Adorace Ježíše sv. Alžbětou a sv. Janem\"\", které je značně ovlivněné Costou a Mantegnou. V letech 1510–1516 žil střídavě v Correggiu a Modeně. V roce 1514 dokončuje tři vstupní Tonda pro kostel sv. Ondřeje v Mantově. Po návratu do rodného Correggia podepsal zakázku na oltářní obraz \"\"Madony\"\" pro místní klášter sv. Františka, který je dnes v Castello Sforzesco v Miláně.\n\nV roce 1516 přesídlil do Parmy, kde působil po zbytek své kariéry. Zde se také seznámil s významným manýristickým malířem Michelangelem Anselmim. V roce 1519 se zde oženil s Girolamou Francescou di Braghetis, která rovněž pocházela z Correggia. Manželství netrvalo dlouho, Girolama v roce 1529 zemřela. Jeden z jeho synů Pomponio Allegri se stal také malířem. Z tohoto období jsou známé obrazy \"\"Madona s Ježíškem a sv. Janem\"\" (Museo del Prado v Madridu), \"\"Kristus se loučí s matkou\"\" a \"\"Madonna z Albinei\"\" (ztracený).\n\nPodle dřívějšího názoru historiků umění Correggio nikdy neopustil hranice Lombardie, avšak dnes již víme, že tomu bylo naopak. Malíř navázal první styk s Florencií a Římem již v roce 1519, kde čerpal inspiraci z antických památek. Dokladem kontaktu s díly současných autorů jsou jeho dvě iluzivní fresky umístěné v kupolích chrámů v Parmě, které byly silně ovlivněny Michelangelem a Rafaelem. V letech 1520–1521 vymaloval kupoli kostela sv. Jana Evangelisty freskou \"\"Vidění sv. Jana na Patmu\"\" (v kupoli kostela sv. Jana Evangelisty v Parmě). V roce 1522 uzavřel smlouvu na výzdobu kupole parmské katedrály. O čtyři roky později ji kompletně vyzdobil freskou \"\"Nanebevzetí Panny Marie\"\" . Dílo je přeplněné figurami, které se přes sebe prolínají v jednotlivých vrstvách. Correggio zakomponoval do velkolepého díla sotto in su - techniku perspektivy vynalezenou renesančním malířem Melozzem da Forti, která se vyznačovala mírnou deformací postav při pohledu zespodu. Freska je namalována s důmyslnými zkratkami a působí realistickým dojmem. Velké množství putti a světců více nahrává baroknímu než renesančnímu pojetí malby. Tyto dvě práce představují velmi neotřelou iluzionisticky a divadelně pojatou scénu katedrální dekorace, která měla velký vliv na malíře v oblasti iluzivní malby jako byli Carl Cignani a Gaudenzia Ferrari.\n\nDalší významná díla, která se vztahují k parmské katedrále, jsou dva velké obrazy malované olejem na plátno - \"\"Oplakávání\"\" a \"\"Mučednictví čtyř světců\"\" (Galleria Nazionale v Parmě). Oba obrazy byly zamýšleny pro kostel sv. Jana Evangelisty v Parmě v letech 1524–1526. Mučednictví je pozoruhodné především kompozicí, která vykazuje přinejmenším barokní podobnost k sochařským dílům 17. století jako Smrt sv. Agens od Ercole Ferraty. V tomto případě zasluhuje Correggio velkou chválu, neboť dovedl svoje díla k naprosté dokonalosti, ať už pracoval technikou fresky nebo olejem.\n\nV letech 1524–1526 namaloval fresku \"\"Zvěstování\"\" v parmském kostele sv. Františka, kterou se podařilo zachránit před poškozením při úpravách kostela. Stejně tak skvěle ztvárnil na jednu z parmských bran \"\"Madonu s dítětem\"\" (Galleria Nazionale v Parmě), která budila obdiv všech přijíždějících do města.\n\nOblíbeným Correggiovým námětem jsou scény ze života Panny Marie a Ježíše Krista. Nejvýznamnější jsou \"\"Kristus – Noli me tangere\"\" z r. 1518 (Museo del Prado v Madridu) a \"\"Narození Ježíše Krista (Noc)\"\" (Gemäldegalerie v Drážďanech). Druhý obraz je zajímavý svojí potemnělou scénou, kterou prozařuje jasné světlo vycházející z Ježíškova těla ozařující pastevce okolo. Gesto ženy, která chtěla upřít pohled na Krista, avšak kvůli jasnému světlu si musela zakrýt rukou tvář, je vyjádřeno s nesmírnou lehkostí. Svůj autoportrét Correggio nikdy nenamaloval, protože si sám sebe necenil natolik, aby se sám zpodobnil. Dnes se musíme spokojit s portréty, které vycházejí z údajné Correggiovy podobizny od Lattanzia Gambary.\n\nCorreggio pracoval nejen na zakázkách s religiózní tematikou, které si objednávaly mnohé kostely a kláštery v Lombardii, ale rovněž na řadě obrazů s mytologickými motivy pro mnoho šlechticů z této oblasti Itálie. Federigo II. Gonzaga z Mantovy jej pověřil sérií obrazů vycházejících z Ovidiových proměn, kterými chtěl vyzdobit svůj soukromý ovídiovský pokoj v paláci Te. Nakonec byly obrazy, jako výraz přízně Federiga II., poslány císaři Karlu V. při jeho korunovaci v Bologni r. 1530. Avšak dokončeny byly až o rok později. První obraz \"\"Léda s labutí\"\" (Staatliche Museen v Berlíně). Druhým obrazem je \"\"Danae\"\" (Gallerii Borghese v Římě). Výjev líčí dívku, která spolu s andělem napouští plátno zlatým božským deštěm a pod nohama má dva putti brousící zlaté a olověné šípy na kameni.\n\nV Kunsthistorickým muzeu ve Vídni se nacházejí dva obrazy vycházející z mytologického námětu. Oba vznikly ve stejné době v letech 1531–1532. První je \"\"Ganymedes odnesen orlem\"\" a druhý je \"\"Jupir a Io.\"\"\n\nZemřel v Parmě 5. března 1534 a je pochován v kostele sv. Františka.\n\nJiž padesát let po jeho smrti byla jeho díla dobře známa po celé Itálii a to díky Gioriovi Vasari, který nesmírně vyzdvihl tohoto umělce. V průběhu 18. a 19. století jeho práce zmiňují cestovní deníky mnohých návštěvníků Itálie. Později jeho tvorba měla vliv na italský a evropský romantismus. Umění fresky bylo v dalších stoletích ovlivněno právě Correggiovými scénograficky pojatými freskami v kupolích katolických chrámů. Měl přímý vliv na umělce jako byli Giovanni Maria Francesco Rondani, Parmigianina, Bernardo Gatti nebo jeho syn Pomponius Allegra.\n\n\n\n\n"}
{"id": "169456", "url": "https://cs.wikipedia.org/wiki?curid=169456", "title": "Motýlí efekt", "text": "Motýlí efekt\n\nMotýlí efekt, možné další názvy jsou \"efekt motýlích křídel\" nebo také \"butterfly effect\", vyjadřuje citlivou závislost vývoje systému na počátečních podmínkách, jejichž malé změny mohou mít za následek velké variace v delším průběhu. Mezi umělé systémy, které tento efekt vykazují, patří například Lorenzův atraktor.\n\nNázev se vztahuje k myšlence, že i něco tak malého jako třepetání motýlích křídel, může v konečném důsledku vyvolat tajfun třeba i někde na druhé polovině světa. Ovšem pravděpodobnost, že daná motýlí křídla vyvolají dané velké následky, je stejná té, že jiná křídla působící opačně oněm následkům zabrání. Navíc je tato motýlí pravděpodobnost mnohem menší, než u větších zdrojů turbulencí. Proto je pro předpověď počasí třeba zlepšit rozlišení pozorování na úrovni velikosti kilometrů.\n\nHenri Poincaré roku 1890 upozornil na závislost počátečních podmínek, které přináší problém tří těles. Později také, že by se jev mohl uplatnit i v meteorologii. Efekt stability vzhledem k počátečním podmínkám řešil například i Alexandr Ljapunov.\n\nPojem motýlího efektu poprvé použil Edward Lorenz 29. prosince 1979 na své přednášce \"“Predictability: Does the flap of a butterfly’s wings in Brazil set off a tornado in Texas?”\" přednesené na zasedání Americké asociace pro pokrok ve vědě ve Washingtonu, USA. Ale již v roce 1971 byla tato myšlenka a klimatické změny dávány do souvislosti. Populární se stal až v 90. letech po filmu \"Havana\" s Robertem Redfordem.\n\nVědci ovšem poukazují na to, že počasí není tolik citlivé na počáteční podmínky, jak se dříve myslelo. Například Stephen Wolfram (v knize \"A New Kind of Science\") poukazuje na to, že Lorentzova rovnice (viz Lorenzův atraktor) je příliš zjednodušený model, který například neobsahuje viskozitu představující vnitřní tření vzduchu, které zabrání lavinovitému rozšíření z malých podnětů.\n\n"}
{"id": "169458", "url": "https://cs.wikipedia.org/wiki?curid=169458", "title": "Devolli", "text": "Devolli\n\nDevolli je řeka v Albánii (kraje Berat, Korçë). Je to zdrojnice řeky Semani. Je 196 km dlouhá. Povodí má rozlohu 3240 km².\n\nPramení v horách Grammos. Protíná mezihorskou kotlinu Korçë, kde vytváří mělké jezero Maliqi. Nedaleko města Poshnja se slévá s řekou Osum a vytváří řeku Semani.\n\nVysoký vodní stav je na podzim a v zimě a nízký v létě. Průměrný průtok v ústí činí 80 m³/s.\n\nVyužívá se na zavlažování a k zisku vodní energie (hydroelektrárna).\n"}
{"id": "169460", "url": "https://cs.wikipedia.org/wiki?curid=169460", "title": "Nejlepší ženský videoklip", "text": "Nejlepší ženský videoklip\n\nNejlepší ženský videoklip je kategorie udílející se na MTV Video Music Awards. Zde je přehled všech vítězů.\n"}
{"id": "169461", "url": "https://cs.wikipedia.org/wiki?curid=169461", "title": "Nábřeží", "text": "Nábřeží\n\nNábřeží je zpevněný vyvýšený prostor podél řeky v městské nebo vesnické zástavbě, zpravidla sloužící i jako pozemní komunikace. V Evropě ve středověku začala nábřeží plnit ochrannou funkci při malých povodních. Kamenná nábřeží udržela při povodni řeku v jejím korytě a zabraňovala jejímu rozlévání do města. Nábřeží mohou plnit funkci přístavů, kde jsou lodě připevněny pomocí lan k pacholatům, mohutným dřevěným nebo železným kůlům zapuštěných do zdiva nábřeží. Nábřeží měla rovněž velký význam pro hygienu města a prevenci epidemií. Stále mokrý břeh řeky, k němuž navíc přitékaly odpady z celého města, byl líhní infekcí.\n\n\n\n"}
{"id": "169468", "url": "https://cs.wikipedia.org/wiki?curid=169468", "title": "Veterná Poruba", "text": "Veterná Poruba\n\nVeterná Poruba (maď. \"Szélporuba\") je obec na Slovensku v okrese Liptovský Mikuláš. Obec se nachází ve střední části Liptovské kotliny severovýchodně od města Liptovský Mikuláš.\n\nPrvní písemnou zmínku o obci nalezneme v listině z roku 1273. Až do roku 1848 byla obec ve vlastnictví rodu Okoličanyiů. Součástí obce byla také osada Svätý Štefan zničená počátkem 18. století, ve které kdysi stál kostel z 11. století, dnes archeologické naleziště.\n\n"}
{"id": "169473", "url": "https://cs.wikipedia.org/wiki?curid=169473", "title": "Skřet", "text": "Skřet\n\nSkřeti či orkové jsou fiktivní humanoidé. Objevují se ve fantasy, poprvé v díle J. R. R. Tolkiena.\n\nTradiční skřeti, inspirovaní Tolkienovým dílem, bývají spojeni se zlem a chaosem a slouží Temnému pánovi či temným bohům. Často jsou jim přisuzovány prasečí rysy, někdy včetně klů, a různá barva kůže včetně šedé či zelené. Jsou vykreslováni jako hloupí, primitivní násilničtí a někdy jako lidožrouti. Především v hrách na hrdiny a počítačových plní skřeti často roli „kanónenfutru“, slabých a hloupých protivníků hrdinů.\n\nOdlišný, méně negativní, pohled na orky se objevuje například ve Warcraftu, kde se jedná o hrdou válečnickou rasou se šamanistickým náboženstvím, bez zvláštní příchylnosti ke zlu a běžnou inteligencí.\n\nV Tolkienově díle označuje slovo \"orc\" a \"goblin\" totéž stvoření, v odvozených dílech se však často jedná o odlišné bytosti. Goblini zpravidla bývají oproti orkům menší, slabší a zbabělejší. V českých překladech Tolkiena je slovo \"orc\" i \"goblin\" překládáno jako skřet, v původním českém fantasy se však může jednat o odlišná stvoření. Podobně je například slovo \"orc\" překládáno jako ork a \"goblin\" jako skřet.\n\nČeské slovo skřet pochází z německého \"scrat\", \"schratte\", \"schratt\" „lesní duch“, stejně jako slovo skřítek.\n\nTolkienem užité slovo \"orc\" má nejasný původ. Lze jej nalézt, ač zřídka, již ve staroangličtině, a to buď v souvislosti s thursy – obry, nebo v Beowulfovi kde se objevují \"orcneas\" společně s jotuny a elfy jako bytosti zavržené Bohem.\n\nZároveň se však přepokládá že se toto slovo dostalo do angličtiny v 17. století z italštiny jako označení pro monstrum či lidožrouta odvozené od jména římského boha podsvětí Orca.\n\nSouvislost mezi svými orky a latinským pojmenováním kosatky dravé \"orcinus orca\" Tolkien odmítl.\n\nTolkienovi skřeti jsou malí (asi metr a půl) a oškliví a stojí vždy ve velkých počtech na straně zla. Původně se jednalo o elfy, které Temný pán Melkor mučil a ovládl.\n\nOrcové z Warcraftu jsou velcí svalnatí a silní zelenokožci, kteří na rozdíl od lidských protějšků nemají příliš kvalitní zbraně. I proto se obě rasy skvěle vyvažují. Ve světě Warcraft využívají obě rasy magii, orkové spíše přírodní (šamanskou). Dříve obývali svět Draenor(nyní Outland) kde budovali poklidnou šamanistickou společnost, ale byli zotročeni plamennou legií a donuceni cestovat přes Temný portál (Dark Portal) do Azerothu a bojovat proti lidem. Po porážce ve Druhé Válce se z moci plamenné legie vymanili a po definitivním vymýcení tj. po porážce démona Mannorotha hrdým Gromem Hellscreamem, přešli zpět na šamanskou magii. Na konci Warcraft: Frozen Throne se Orkové po bitvě u hory Hyjal odeberou do Kalimdoru, kde vybudují Durotar, nový domov Orkské Hordy.\n\nOrkové ze světa warhammer jsou velké, válečně založené brutální bytosti. Konstrukcí těla jsou podobni opům a páteř mají spíše do tvaru otazníku. Mají zelenou kůži a výrazné tesáky, malou hlavu, poměrně velké uši a velmi masivní čelist. Jsou velmi mohutní, asi 2× širší než průměrný člověk. Jejich pěst je velká asi jako lidská hlava. Ruce mají skoro na zem. Téměř necítí bolest a najdeme je po celém světě Warhammeru. Mají primitivní kulturu a nejsou příliš inteligentní, ale jejich příbuzní goblini (malé bytosti s velkýma ušima a nosem) je v tomto předčí. Goblinů je více druhů, např. Noční goblini žijící pod zemí, či lesní goblini. Orků také (černí orkové). K přepravě využívají vlky či obří pavouky (orkové velká prasata). Goblini jsou velmi zbabělí, nejsou příliš efektivní jednotkou. Do civilizovaných zemí pořádají ničivé nájezdy zvané\n\"Waaagh!\" (V češtině \"Uááá!\"). Orkové milují boj a bez rozmyslu se hned hrnou do bitvy, ale goblini takoví nejsou. Hlavně noční goblini využívají vzácné houby, které otupí jejich smysly a zvýší sílu. Takto vyrážejí do boje s obrovskou ocelovou koulí na řetěze a říká se jim fanatici. Také existuje katapult střílející gobliny s křidýlky a špičatou helmou. Křídly se navigují a helmou svou oběť probodnou, ale sami si zlomí vaz. Noční goblini také někdy jezdí do bitvy na \"Squizích\" (v angličtině \"Squig\"), které odchytávají v temných jeskyních. Tyto červené kuličky s obrovskou tlamou jsou ve společenské hře Warhammer: Fantasy battles poměrně efektivní jednotkou.\n"}
{"id": "169474", "url": "https://cs.wikipedia.org/wiki?curid=169474", "title": "Vlorský záliv", "text": "Vlorský záliv\n\nVlorský záliv nebo také Vlorská zátoka ( ) je záliv Jaderského moře u břehů Albánie (kraj Vlora). Od Otrantského průlivu je oddělen ostrovem Sazan a poloostrovem Karaburun. Je 17,5 km dlouhý. Maximálně je hluboký 51 m.\nPřílivy jsou nepravidelné dvanáctihodinové a dosahují výšky do 0,4 m. Na břehu leží přístav a město Vlora.\n"}
{"id": "169476", "url": "https://cs.wikipedia.org/wiki?curid=169476", "title": "Sutom", "text": "Sutom\n\nVesnička Sutom tvoří jednu z devíti místních částí města Třebenice v okrese Litoměřice v Ústeckém kraji. Sutom je do značné míry rekreačním sídlem a v roce 2011 zde ve 31 domech trvale žilo 55 obyvatel.\n\nSutom se nachází 6 km západně od Lovosic a 3 km severozápadně od Třebenic na jihozápadním svahu Sutomského vrchu (505 m). Přímo nad Sutomí se pak vypíná méně nápadná vyvýšenina zvaná Holý vrch (446 m). Vesnice je protáhlá, uličního typu; její osu představuje strmě stoupající silnička od Vlastislavi.\n\nNejstarší písemná zmínka pochází z roku 1276.\n\nHlavní pamětihodností Sutomi je zdaleka viditelný kostel svatých Petra a Pavla na horním konci vesnice, poprvé připomínaný v 80. letech 14. století. Nynější podoba kostela je však mnohem pozdější, barokní, z let 1716 až 1724. Autor této přestavby není s jistotou doložen, všeobecně však bývá připisována litoměřickému architektu Octaviu Broggiovi. Při kostele stojí dřevěná zvonice, původně snad také z počátku 18. století a přestavěná ve století 19. Mezi kulturní památky patří také budova fary.\n\n"}
{"id": "169480", "url": "https://cs.wikipedia.org/wiki?curid=169480", "title": "FNLA", "text": "FNLA\n\nFNLA může být zkratkou za:\n"}
{"id": "169483", "url": "https://cs.wikipedia.org/wiki?curid=169483", "title": "Kaplička svatého Vojtěcha nad studánkou", "text": "Kaplička svatého Vojtěcha nad studánkou\n\nKaplička sv. Vojtěcha nad studánkou je drobná náboženská stavba, která byla postavena na začátku 19. století v polích na hranici mezi středočeskými obcemi Přerov nad Labem a Mochov. Pod kapličkou je umístěna klenutá studánka. Jedná se o státem chráněnou kulturní památku, stromořadí a přístupová cesta jsou významným krajinným prvkem.\n\nPodle přerovské pověsti u tohoto pramene odpočíval druhý pražský biskup sv. Vojtěch při svých cestách z Libice nad Cidlinou do Prahy.\n\nNa začátku 19. století byla nad studánkou zřízena výklenková kaplička. Při oslavě 900. výročí smrti sv. Vojtěcha (1897) byla obnovena za přispění majitele přerovského panství Ludvíka Salvátora Toskánského. Později byl v čelní stěně ve výklenku vymalován místním malířem Josefem Syrovým nový světcův obraz (replika oltářního obrazu z přerovského kostela sv. Vojtěcha).\n\nKaplička se studánkou byla dlouhodobě ve špatném technickém stavu. V roce 2005 získalo občanské sdružení Přerováci nadlabáci (Petr Vilgus, Ivana Cabrnochová) příspěvek na rekonstrukci této stavby z programu Opomíjené památky Nadace Občanského fóra. Na jaře 2006 byla vytvořena cesta ke kapličce, která byla do té doby díky intenzivní zemědělské činnosti v jejím okolí nepřístupná. V roce 2007 provedl restaurátor Josef Červinka celkovou obnovu stavby včetně výmalby obrazu světce.\n\nPřístupové cesty byly mezi roky 2005–2008 osázeny ovocnými stromy, kaplička byla doplněná čtveřicí lip srdčitých. V dubnu 2010 byla kaplička nově vysvěcena pražským biskupem Václavem Malým, generálním vikářem Michaelem Slavíkem a čelákovickým farářem Richardem Scheuchem. Slavnosti se zúčastnilo více jak 200 věřících.\n\nKaplička se studánkou je od 3. 5. 1958 státem chráněnou kulturní památkou.\n\n21. ledna 2009 rozhodnutím Městského úřadu v Lysé nad Labem bylo stromořadí podél přístupových cest vyhlášeno významným krajinným prvkem s názvem \"Alej sv. Vojtěcha\".\n\n"}
{"id": "169484", "url": "https://cs.wikipedia.org/wiki?curid=169484", "title": "Zdenka Hásková", "text": "Zdenka Hásková\n\nZdenka Hásková, též Hásková–Dyková či Dyková–Hásková (28. května 1878 Hradištko – 7. listopadu 1946 Praha) byla česká spisovatelka, novinářka, překladatelka ze slovinštiny, literární a divadelní referentka, manželka spisovatele Viktora Dyka.\n\nNarodila se v rodině hradišťského správce školy Josefa Háska (1849–??) a jeho manželky Marie, rozené Volešákové (1856–??). Byla prostřední ze tří dětí. Od roku 1883 byla rodina policejně hlášena v Praze (otec uváděn jako učitel v penzi).\n\nV letech 1892–1898 navštěvovala soukromé dívčí gymnázium Minerva, jejími spolužačkami zde byly Albína Honzáková, Marie Komínková a Alice Masaryková, se kterou se spřátelila. Po maturitě na chlapeckém Akademickém gymnáziu v Praze (1898) pokračovala ve studiu na Karlově univerzitě, kde studovala přírodní vědy, dějepis a literární historii. Studium ukončila doktorátem v roce 1907.\n\nPo ukončení studií učila v dva roky na lyceu Vesna v Brně. Poté již žila trvale v Praze. \n\nV roce 1928 se po sedmadvacetileté známosti provdala za básníka Viktora Dyka.\n\nZemřela v Praze, pochována byla na Olšanských hřbitovech, do společného hrobu se svým manželem.\n\nV letech 1910 až 1918 byla redaktorkou \"Pražských novin\" a mezi lety 1918 a 1926 působila v \"Československé republice\". Ve svých novinových článcích psala především o kultuře, zejména psala do \"Cesty\" a \"Lumíra\" divadelní kritiky a literární recenze. Oproti tehdejšímu levicovému avantgardismu obhajovala klasicistické tradice českého divadelnictví. Též překládala z jihoslovanských jazyků.\n\nPo smrti manžela Viktora Dyka se věnovala pořádání a vydávání jeho díla, k vydáním též psala předmluvy.\n\nKnižně vyšlo:\n\n"}
{"id": "169493", "url": "https://cs.wikipedia.org/wiki?curid=169493", "title": "Okres Durrës", "text": "Okres Durrës\n\nDurrës (albánsky: \"Rrethi i Durrësit\") je okres v Albánii. Počet obyvatel je 182 000 (2004), rozloha 455 km². Nachází se na západu země, jeho hlavní město je Durrës. Další významná města v okresu jsou Shijak a Sukth.\n"}
{"id": "169501", "url": "https://cs.wikipedia.org/wiki?curid=169501", "title": "Škoda 3Tr", "text": "Škoda 3Tr\n\nŠkoda 3Tr je model československého trolejbusu, který byl vyráběn ve 40. letech 20. století firmou Škoda (během války se podnik nazýval \"Reichswerke Hermann Göring A.G.\") v Plzni. Technicky vychází z předchozího typu Škoda 2Tr.\n\nTrolejbus 3Tr konstrukčně navazuje na typ 2Tr, který byl před druhou světovou válkou vyroben v počtu pěti kusů pro pražský trolejbusový provoz. Se svým předchůdcem se vůz 3Tr shoduje v konstrukci podvozku i karoserie (i když ta se vzhledově liší), v provedení náprav a způsobu odpružení.\n\nJednalo se tedy o třínápravový trolejbusový vůz se zadní hnací nápravou. Karoserie byla celokovová, v pravé bočnici se nacházely dvoje (1. a 2. výrobní série) nebo troje (3. série) skládací dveře. Interiér trolejbusu byl vybaven podélnými lavicemi pro cestující. Pohon zajišťovaly dva kompaudní motory Škoda, které byly uloženy pod vozovou skříní v rámu podvozku.\n\nV letech 1941 až 1948 bylo vyrobeno ve třech výrobních sériích 34 vozů, které byly všechny dodány do Plzně. Z nich se zachovaly vozy č. 101 a č. 119. „Stodevatenáctka“ ze třetí výrobní série (proto označení 3Tr3) sloužila účelům plzeňské městské hromadné dopravy do roku 1967, od června 2012 se stala součástí expozice plzeňského science centra Techmania.\n\nPoslední vozy tohoto typu byly v Plzni vyřazeny v roce 1970.\n\n"}
{"id": "169510", "url": "https://cs.wikipedia.org/wiki?curid=169510", "title": "Konstantin Feoktistov", "text": "Konstantin Feoktistov\n\nKonstantin Petrovič Feoktistov, (* 7. února 1926, Voroněž – 21. listopadu 2009 Moskva), byl sovětský vědec a vedoucí konstruktér kosmických lodí (Vostok, Voschod a Sojuz) a orbitálních stanic řady Saljut. V letech 1974–1990 byl náměstkem generálního konstruktéra NPO Eněrgija, předního podniku sovětského pilotovaného vesmírného programu.\n\nRoku 1964 vzlétl do vesmíru v první vícemístné kosmické lodi Voschod 1. Společně s lékařem Borisem Jegorovem byli prvními sovětskými civilními kosmonauty. Byl též jediný z kosmonautů SSSR, který nebyl členem KSSS. Je po něm pojmenován kráter Feoktistov na odvrácené straně Měsíce.\n\nKonstantin Feoktistov se narodil 7. února 1926 ve Voroněži v úřednické rodině, byl ruské národnosti. Otec Petr Pavlovič Feoktistov (1890 - 1984) byl účetním, matka Marija Fjodorovna (1890 - 1957) zdravotní sestrou, později pokladní spořitelny. Se začátkem Velké vlastenecké války rodina ztratila jeho staršího bratra Borise, nezvěstného od roku 1941. V létě roku 1942 dokončil devátou třídu a dobrovolně se přihlásil do armády. Ve vojsku strávil jen dva měsíce od 7. července do 28. srpna 1942. Byl totiž poslán k průzkumné rotě voroněžské posádky, následně při akci chycen Němci, kteří celou skupinu zajatců postříleli. Feoktistov byl naštěstí pouze raněn do krku, v noci po odchodu Němců se probral a odplazil ke svým. Po vyléčení byl z armády propuštěn.\n\nZ Voroněže ho matka odvezla do uzbeckého Kokandu dokončit desátou třídu. V roce 1943 odjel do Moskvy, přihlásil se do leteckého institutu, ale nebyl přijat. Začal v Moskvě studovat Baumanovu vysokou technickou školu.\n\nPo získání závěrečného diplomu roku 1949 nastoupil na dva roky do raketové továrny v Zlatoustu na Urale (CKB-385, dnes Státní raketové středisko akademika Makejeva) a připravoval se k aspirantuře. V roce 1951 přešel do 4. („raketového“) vědeckovýzkumného institutu ministerstva obrany (NII-4), zde obhájil disertaci a v lednu 1955 získal hodnost kandidáta věd (doktorem věd se stal v červenci 1967).\n\nRoku 1957 přešel do Zkušební konstrukční kanceláře č. 1 (OKB-1) Sergeje Koroljova zabývající se konstrukcí mezikontinentální balistické rakety a navazujícími aplikaceni včetně umělých družic Země a kosmických lodí. Zde také získal dva Řády rudého praporu za zásluhy o rozvoj vědy a techniky. V nové práci rychle postupoval, v prosinci 1957 byl jmenován šéfprojektantem a záhy vedl projekční práce na první sovětské kosmické lodi Vostok a její trojmístné verze Voschod.\n\nV jednomístných Vostocích létali jen vojenští kosmonauti, organizačně spadající pod letectvo. U vícemístných Voschodů si konstruktéři v čele s Koroljovem na letectvu vyvzdorovali smíšenou posádku. Tak ve Voschodu 1 letěl voják (Vladimir Komarov), lékař (Boris Jegorov) a vědec. Zprvu (od července 1964) byl kandidátem na pozici vědce Georgij Katys, přičemž Feoktistov zaujal místo náhradníka, ale v září 1964 si pořadí prohodili. Za možnost letět do vesmíru vděčil zejména rozhodné podpoře Koroljova, díky níž byly speciálně pro něho sníženy dosud platné zdravotní požadavky na budoucí kosmonauty.\n\nNa oběžnou dráhu Země všichni tři vyletěli s Voschodem 1 dne 12. října 1964. Loď odstartovala z Bajkonuru. Kosmonauti natěsnaní v kabině původně určené pro jednoho (dokonce ani neměli skafandry – prostě by se v nich do lodi nevešli) strávili ve vesmíru 1 den a 17 minut. Feoktistov zde pracoval jako vědecký pracovník, filmoval, pozoroval hvězdy, zabýval se novým orientačním systémem lodě. Poté 13. října 1964 přistáli na území Kazachstánu nedaleko od místa startu. Let byl později katalogizován v COSPAR pod označením 1964-065A. Za perfektní výkon získala posádka tradičně titul hrdinů Sovětského svazu, Feoktistov za výtečné konstrukční výsledky několik dalších vyznamenání. Protože se do kosmické lodi dostal především z pozice jejího šéfkonstruktéra, nesplňoval požadavek pro všechny ostatní sovětské kosmonauty povinný – členství v komunistické straně.\n\nNásledně se soustředil na vývoj lodí nové generace – Sojuzů, a lodí lunárního programu (11F93 a 11F94). V letech 1967–1968 se účastnil výcviku pro let na Sojuzech, ale v květnu 1968 byl ze zdravotních důvodů z přípravy vyřazen. Od roku 1968 vedl práce na orbitálních stanicích DOS, později nazvaných Saljut. Z pozice náměstka generálního konstruktéra NPO Eněrgija (tak byla přejmenována Koroljovova OKB-1) od června 1974 řídil vývoj a zdokonalování lodí Sojuz, Progress, a orbitálních stanic Saljut a Mir.\n\nOd 1. ledna 1977 byl formálně zařazen do oddílu kosmonautů NPO Eněrgija. Naděje na druhý kosmický let přišla v květnu 1980, kdy byl zařazen do opravářské expedice na Saljut 6, ale v říjnu 1980, měsíc před startem, jej lékaři z posádky vyřadili. Roku 1982 tehdejší generální konstruktér Eněrgije Valentin Gluško prosadil myšlenku letu „starého“ kosmonauta (na tento post byl určen Feoktistov) s lékařem sledujícím jeho zdravotní stav, ale během výběru a výcviku lékaře (předního kardiologa Olega Aťkova) se Feoktistovo zdraví natolik zhoršilo, že byl v posádce nahrazen. Z oddílu kosmonautů odešel po deseti letech dne 28. října 1987, Eněrgiji opustil až v květnu 1990. V letech 1990–2005 přednášel na Baumanově technické univerzitě.\n\nPublikoval na 150 vědeckých prací a řadu popularizačních knih. Už od šedesátých let se stal pravidelným komentátorem kosmonautických událostí v tisku.\n\nDne 21. listopadu 2009 v Moskvě zemřel.\n\n"}
{"id": "169511", "url": "https://cs.wikipedia.org/wiki?curid=169511", "title": "Okres Devoll", "text": "Okres Devoll\n\nDevoll (albánsky: \"Rrethi i Devollit\") je okres v Albánii. Název je podle řeky Devolli která teče údolím tohoto okresu. Počet obyvatel je 35 000 (2004), rozloha 429 km². nachází se v jihovýchodní části země, s hlavním městem Bilisht. Na východě a jihovýchodě hraničí s Řeckem konkrétně s jeho prefekturami Florina a Kastoria. Devoll hraničí na jihozápadě s okresem Kolonjë a na západu a severu s okresem Korçë.\n\n"}
{"id": "169517", "url": "https://cs.wikipedia.org/wiki?curid=169517", "title": "Robousy", "text": "Robousy\n\nRobousy jsou část města Jičína. Nachází se přibližně tři kilometry od centra města. V obci je kostel Nalezení sv. Kříže se hřbitovem.\n\nKatastrální území Robousy má výměru 7,3 km² a leží na něm místní části Dvorce a Robousy.\n\nRobousy se nepsaně dělí na \"„horní Robousy“\" a \"„dolní Robousy“\". Obě části od sebe dělí průjezd pod čtyřproudovou komunikací, spojující Jičín a křižovatku (resp. kruhový objezd), která se dělí na směr Úlibice a Hradec Králové nebo směr Nová Paka. Horní Robousy se nacházejí přímo vedle východní průmyslové zóny Jičína, dolní Robousy leží za podjezdem a silnice vede dolními Robousy až do Kacákové Lhoty.\n\nJe zde fotbalové hřiště, hostinec, dvě benzínové pumpy (Benzina Plus a MOL), autosalon (Citroën, KIA), kravín místního JZD či jezdecký klub.\n"}
{"id": "169520", "url": "https://cs.wikipedia.org/wiki?curid=169520", "title": "Vladimir Komarov", "text": "Vladimir Komarov\n\nVladimir Michajlovič Komarov (; 16. března 1927, Moskva – 24. dubna 1967, Orenburská oblast v Sojuzu 1) byl letec, důstojník, tragicky zesnulý sovětský kosmonaut ruské národnosti. Byl také první oficiálně oznámenou lidskou obětí letů do vesmíru.\n\nOtec byl domovníkem a matka kuchařkou. Bydleli v Moskvě, v malém suterénním bytě. Už v základní škole se velmi dobře učil. Válku přežil na vesnici u příbuzných, naučil se pracovat i s koňmi.\nV roce 1949 vystudoval vojenské letecké učiliště, pak pokračoval v batajském leteckém učilišti. Sloužil u stíhacího letectva, jako jeden z prvních zvládl lety s prvními reaktivními letadly. V roce 1952 vstoupil do KSSS a v roce 1959 ukončil s titulem leteckého inženýra leteckou inženýrskou akademii Žukovského. Manželku a syna Žeňu odstěhoval k otci. Kosmickou kariéru zahájil výcvikem v roce 1960. V roce 1962 byl dvojník Popoviče při letu Vostoku 4.\n\nV roce 1964 byl velitelem prvního letu vícečlenné posádky na kosmické lodi Voschod 1. Spolu s ním se letu zúčastnili Konstantin Feoktistov (vědecký pracovník) a Boris Jegorov (lékař). Startovali z kosmodromu Bajkonur 12. října 1964 a přistáli s pomocí padáků v kabině o den později nedaleko kosmodromu.\n\nO tři roky později zahynul plukovník V. M. Komarov při zkušebním letu nové, vícemístné lodi Sojuz 1.\n\nPři nouzovém přistání s téměř neovladatelnou kosmickou lodí, s kterou měl již během letu potíže, se mu zamotal padák a náraz v rychlosti 130m/s nepřežil.\n\n\nPo svém prvním letu byl společně s ostatními členy posádky vyznamenán Leninovým řádem, medailí Zlatá hvězda a byl mu udělen titul hrdiny Sovětského svazu.\n\nZískal posmrtně další Zlatou hvězdu a byl pochován slavnostně na Rudém náměstí u Kremelské zdi v Moskvě. Podle něho byly pojmenovány obce, letecké školy a útvary, vědecko-výzkumná loď Akademie věd SSSR a kráter Komarov na odvrácené straně Měsíce.\n\nJeho jménem byla pojmenována planetka hlavního pásu 1836 Komarov, objevená 26. července 1971 Nikolajem Černychem.\n\n"}
{"id": "169525", "url": "https://cs.wikipedia.org/wiki?curid=169525", "title": "Okres Lushnjë", "text": "Okres Lushnjë\n\nLushnjë (albánsky.: \"Rrethi i Lushnjës\") je okres v Albánii. Má 143 000 obyvatel (2004, odhad) a rozlohu 712 km². Nachází se na západě země, jeho hlavním městem je Lushnjë. Dalším městem, které se v okrese nachází, je Rrogozhinë.\n"}
{"id": "169526", "url": "https://cs.wikipedia.org/wiki?curid=169526", "title": "Valerij Kubasov", "text": "Valerij Kubasov\n\nValerij Nikolajevič Kubasov, , (7. ledna 1935 obec Vjazniki, Vladimirská oblast SSSR − 19. února 2014) byl sovětský kosmonaut ruské národnosti. Byl také vědec, konstruktér. Do vesmíru letěl třikrát.\n\nPo ukončení střední školy odešel studovat na MAI - Moskevskou vysokou školu leteckou. Po jejím absolvování v roce 1957 se dostal do skupiny konstruktérů na OKB-1 (dnešní RKK Eněrgija), kteří se zabývali kosmickou technikou. Pak získal hodnost kandidáta věd. V roce 1964 byl ve skupině inženýrů, z nichž se vybíral kandidát pro posádku Voschodu 1. V roce 1966 byl založen tým složený z odborníků různých oblastí, který připravoval kosmické lety. Tady se sešel s řadou pozdějších kosmonautů a spolu s nimi se dostal i do výcvikového tábora. Měl letět na Sojuzu 11, pro podezření na tuberkulózu neletěl. Při výcviku na druhou misi byl v USA. Valerij byl ženatý a má dvě děti, syna a dceru.\n\nV roce 1969 absolvoval let v kosmické lodi Sojuz 6. Byl to skupinový let třech lodí Sojuz a Kubasov při něm vyzkoušel možnost svařování kovů v kosmu.\n\nV roce 1975 se zúčastnil spolu s Alexejem Leonovem společného kosmického experimentu kosmických lodí ASTP Apollo a Sojuz 19 na oběžné dráze okolo Země. Ten se uskutečnil ve dnech 15. – 24. července 1975 pod názvem „Apollo Sojuz Test Project“ (ASTP), či mediálně v ČSSR známější jako program Sojuz-Apollo.\n\nV roce 1980 startoval lodí Sojuz 36, kde letěl spolu s maďarským kosmonautem Bertalanem Farkasem v rámci programu Interkosmos. Pracovali na orbitální stanici Saljut 6. Mimo uvedené lety byl několikrát členem záložních posádek.\n\n\n"}
{"id": "169529", "url": "https://cs.wikipedia.org/wiki?curid=169529", "title": "Sedmá pečeť", "text": "Sedmá pečeť\n\nSedmá pečeť (švédsky: Det sjunde inseglet) je filmové podobenství z roku 1957 režírované Ingmarem Bergmanem. Popisuje cestu středověkého rytíře Antonia Blocka (Max von Sydow) krajinou postiženou morovou ranou. Bergmana inspirovaly středověké kostelní malby, které viděl, když v dětství cestoval s otcem po Švédsku a také starší film Vozka smrti.\n\nNázev odkazuje k pasáži ze Zjevení Janova. Citace zazní na začátku i na konci filmu: „… rozlomím sedmou pečeť a poté nastane mlčení plné posvátné bázně…“ (Zjevení Janovo 8:1).\n\nAntonius Block (von Sydow) je rytíř, který se společně s panošem Jönsem (Gunnar Björnstrand) vrací z křížových výprav a shledá, že jeho zemi sužuje morová rána. Zjišťuje také, že pro něj samotného si přišla personifikovaná Smrt (Bengt Ekerot). Smrt má ovšem i lidské slabosti a má zlomyslnou radost ze strachu, který v lidech vyvolává. Block nabízí Smrti šachovou partii, aby si prodloužil čas (což je ve skutečnosti předem prohraný boj). Znovu se také setkává se svou ženou Karin, kterou léta neviděl. Rytíř selhává ve své víře v Boha a ptá se po smyslu života. Boha volá, vzývá, ale z temnot se nikdo neozývá. Setkává se s rodinou potulného kejklíře Jofa, který ve svém těžkém životě přesto vidí půvab.\n\nV jiné silné scéně se při upálení čarodějnice Blocka ptá jeho panoš, jestli v jejích očích vidí Boha nebo jenom prázdnotu. Block poznává, že bude raději zlomený ve víře, stále trápený pochybnostmi, než by uznal život beze smyslu. Jistý smysl najde v tom, že umožní útěk mladému páru a jejich dítěti.\nBěhem cesty rytíře Blocka za vírou se dozvídáme více o středověké společnosti a to, jak se vyrovnávala se smrtí, o upalování čarodějnic nebo bičování sama sebe. Bergman je kritický k zástupcům církve, které atmosféra morové rány víceméně vyhovuje. V kontrastu je zobrazena rytířova nevíra a zahořklost jeho panoše k jednoduché víře kejklíře Jofa (Nils Poppe) a jeho manželky Miy (Bibi Andersson). Panoš, byť je nevěřící a cynický, prokazuje pozoruhodnou citlivost, která ho nutí chránit a pomáhat těm, kterým pomoci může, a cítit účast k těm, kterým pomoci nemůže (například čarodějnici).\n\nPokud se má rytíř vracet z křížové výpravy, nemohl se vrátit domů v půlce morové Černé smrti. Poslední, devátá křížová výprava skončila v roce 1271 a morová rána propukla v Evropě v roce 1348. Ne všechny křížové výpravy byly vedeny do Svaté země, některé zavedly rytíře do Pobaltí. Jöns ovšem ve filmu přímo říká, že s pánem byli ve Svaté zemi. Pravdivé historické reálie nejsou ale pro vyznění filmu příliš podstatné, Bergman měl v úmyslu natočit filozofický film, ne historický.\n\nSamotné téma života smrti odpovídá existencialismu padesátých let, ne víře středověkých lidí. Mnoho z myšlenek o smrti a smyslu života odkazuje k dánskému filozofovi Kierkegaardovi.\n\nVe své autobiografii \"Laterna magica\" píše Bergman, že \"Sedmá pečeť\" je „\"nevyrovnaný film, který je však blízký mému srdci, poněvadž jsme ho natáčeli v primitivních podmínkách s obrovskou vitalitou a chutí. V nočním lese, ve kterém je popravena čarodějnice, probleskují mezi stromy okna råsundských věžáků. Průvod flagelantů táhl přes zbořeniště, na kterém se měla stavět nová laboratoř. Záběr s tancem smrti pod temným mrakem vznikl v nesmírném chvatu ve chvíli, kdy už většina herců měla padla. Do kostýmu odsouzenců se musel obléknout pomocný personál, elektrikáři, maskér a dva letní hosté, kteří vůbec nevěděli, o co běží. Nachystali jsme němou kameru, a než se mrak rozplynul, byl záběr na světě.\"“\n\n\n"}
{"id": "169533", "url": "https://cs.wikipedia.org/wiki?curid=169533", "title": "Okres Mallakastër", "text": "Okres Mallakastër\n\nMallakastër (albánsky: \"Rrethi i Mallakastrës\") je okres v Albánii v kraji Fier. Má 40 000 obyvatel(2004, odhad) a rozlohu 325 km². Nachází sa na jihu Albánie a jeho hlavním městem je Ballsh.\n"}
{"id": "169535", "url": "https://cs.wikipedia.org/wiki?curid=169535", "title": "Valentin Lebeděv", "text": "Valentin Lebeděv\n\nValentin Vitaljevič Lebedev, (* 14. dubna 1942, Moskva) je letecký inženýr a bývalý sovětský kosmonaut ruské národnosti. Do kosmu letěl dvakrát.\n\nOtec byl sice tankistou, ale Valentinovi se zalíbila letadla. V roce 1959 se jako sedmnáctiletý seznámil s letouny v orenburském učilišti. Pak se dostal na MAI, tedy Moskevský letecký institut. Ve zdejším aeroklubu začal s létáním, postupně zvládl větrníky, Jaky i vrtulníky. Pak dostal umístěnku do konstrukční kanceláře Sergeje Pavloviče Koroljova. Nejdříve byl ve skupině vyhledávací a pátrací, která vyhledávala v místě přistání pilotní kabiny Sojuzů. Pak jej naučili metodiku zpracovávání kosmické dokumentace. Do oddílu kosmonautů RKK Eněrgija byl zařazen až roku 1972 a už za rok byl jmenován palubním inženýrem a letěl do kosmu. V roce 1975 obhájil na Moskevském leteckém institutu disertační práci a získal titul kandidát věd, v roce 1985 na stejné škole získal titul doktor technických věd. 4. listopadu 1989 byl přeložen do skupiny kosmonautů Akademie věd SSSR.\n\nČlenem týmu kosmonautů byl do 4. listopadu 1989.\nJe ženatý a má jedno dítě.\n\nDo vesmíru letěl poprvé jako palubní inženýr v kosmické lodi Sojuz 13. Start se uskutečnil z kosmodromu Bajkonur, velitelem v lodi mu byl Pjotr Klimuk. Cílem letu na oběžné dráze kolem Země bylo fotografování, různé experimenty, astrofyzikální výzkumy a zkoušky systémů. Bez problémů byl i návrat na Zemi, na padácích v kabině lodi na území Kazachstánu. Let trval 188 hodin.\n\nPodruhé letěl v roce 1982. Zúčastnil se letu kosmické lodě Sojuz T-5 a dlouhodobého pobytu v kosmické stanici Saljut 7.\n\n\n"}
{"id": "169539", "url": "https://cs.wikipedia.org/wiki?curid=169539", "title": "Olšanské hřbitovy", "text": "Olšanské hřbitovy\n\nOlšanské hřbitovy jsou největší pražské pohřebiště s rozlohu 50,17 hektarů. Odhaduje se, že za dobu jejich existence zde bylo pohřbeno přibližně 2 000 000 mrtvých, což z nich činí největší pohřebiště v celé České republice. Nacházejí se v městské části Praha 3 na Žižkově a jsou rozděleny ulicí Jana Želivského na dvě části, které jsou tvořeny celkem dvanácti hřbitovy.\n\nPojmenovány jsou podle zaniklé vesnice Olšany na území Žižkova. Nejstarší I. hřbitov byl na rozloze 1131 čtverečních sáhů zřízen po morové epidemii v roce 1679, vysvěcen byl 29. ledna 1680 svatomartinským farářem Janem Václavem Olomouckým. Následně zde byl roku 1682 vybudován i kostel svatého Rocha zasvěcený patronům na ochranu proti moru svatému Rochu, svatému Šebestiánu a svaté Rosalii. Tento I. hřbitov byl zrušen roku 1860. Hlavním pohřebištěm pro Staré Město a Nové Město se Olšanské hřbitovy staly v roce 1786 poté, kdy bylo za josefínských reforem zakázáno pohřbívání uprostřed měst. II. hřbitov vysvětil 16. září 1786 společně s I. hřbitovem světící biskup Erasmus Krieger. Byl založen pro Staré a Nové Město Pražské na výměře 3 jitra a 480 sáhů, zrušen roku 1860. III. hřbitov byl založen jižně od II. hřbitova roku 1835 a vysvěcen byl 9. června 1839 světícím biskupem pražským Vilémem Tippmannem. Jeho výměra byla 3 jitra a 135 sáhů. IV. hřbitov byl založen 10. února 1841 na ploše 5 jiter a 323 sáhů. V. hřbitov byl vysvěcen 6. července 1862 kanovníkem dr. Františkem Plouzarem, výměru měl 6 jiter a 699 sáhů. Na jeho odděleních 1 - 4 se přestalo pohřbívat roku 1866. VI. a VII. hřbitov byly vysvěceny 28. února 1886, jejich celková výměra 8 jiter a 817 sáhů. VIII. a IX. hřbitov byly vysvěceny 27. ledna 1889, jejich celková rozloha 6 jiter a 1506 sáhů. I. obecní hřbitov byl založen roku 1896 a měl výměru 7 jiter a 852 sáhů. X. hřbitov byl otevřen roku 1910. II. obecní hřbitov se nacházel na pozemcích Starých Strašnic, pozemky byly zakoupeny roku 1917. Na I. obecní hřbitov byly v letech 1900 - 1906 přeneseny ostatky a náhrobky ze zrušeného evangelického hřbitova v Karlíně.\n\nCelkem se na hřbitovech nachází zhruba 25 000 hrobek, 200 kaplových hrobek, 65 000 hrobů, 20 000 urnových hrobů, 6 kolumbárních zdí a dvě louky rozptylu. Návrhy řady hrobek a náhrobků pocházejí od významných architektů a sochařů. Nejstarší dochovanou hrobkou je Zelenkova hrobka založená roku 1799 na ploše 87,5 m². Největším pomníkem je hrobka Hrdličkova s rozlohou 98 m², která se nachází u hlavního vchodu.\n\nOd 23. listopadu 1921 do roku 1932 zde bylo v provozu první pražské krematorium. Původně novorenesanční interkonfesijní svatyně, postavená roku 1898 podle plánů Františka Velicha, byla upravena na krematorium. Kremace zde byly ukončeny roku 1932, od roku 1971 je zde Nová obřadní síň.\n\nJe zde také pohřbena řada významných osobností. Je zde pochován např. student Jan Palach, Herbert, Anna a Herberta Masarykovy (syn a vnučky prezidenta T. G. Masaryka), první komunistický prezident ČSR Klement Gottwald, zakladatel Sokola Miroslav Tyrš, čeští básnící Karel Jaromír Erben a Viktor Dyk, obrozenci Ján Kollár a Pavol Jozef Šafárik, Karel Havlíček Borovský, Karel Sladkovský, spisovatelka a pěvkyně Marie Calma, významní čeští malíři František Ženíšek a Josef Huttary, novorenesanční architekt Jan Zeyer, zakladatel české egyptologie František Lexa, hispanista Rudolf Jan Slabý, jeden ze zakladatelů Klubu českých turistů dr. Vilém Kurz, československý rockový zpěvák Miki Volek, obrozenec Josef Jungmann, Jan Werich s Jiřím Voskovcem, legendární hokejista a trenér Ivan Hlinka, herec a režisér Ladislav Smoljak nebo Vladimír Menšík a hudební skladatelé Jan Frank Fischer a Jaroslav Ježek.\n\nSoučástí hřbitovů jsou i pohřebiště padlých českých legionářů a rudoarmějců z 1. světové války, obětí bitvy u Drážďan z roku 1813, obětí Pražského povstání, vojáků ze zemí Commonwealthu, z Rudé armády či Ruské osvobozenecké armády z 2. světové války. Na IX. hřbitov byly roku 1905 přeneseny ostatky a náhrobky ze zrušeného vojenského hřbitova v Karlíně.\n\nJustiční „případ Olšanské hřbitovy“ byl údajně jedním z posledních politických procesů v Československu, který proběhl s tzv. záškodníky z Olšanských hřbitovů v létě roku 1988 u Městského soudu v Praze.\n\nV roce 2004 byla na hřbitov instalována socha Jana Švermy od Antonína Nykla z roku 1969, která předtím stávala u dnešního Štefánikova mostu, který v té době nesl jméno právě po Švermovi. Roku 2013 přibyla socha Julia Fučíka, která stávala v tehdejším Parku kultury a oddechu, dnešním areálu Výstaviště Holešovice.\n\nJedna část Olšanských hřbitovů je vyhrazena pro pravoslavné, jejíž součástí je také nevelký chrám Zesnutí přesvaté Bohorodice, kde se konají pohřební obřady a vzpomínky za zesnulé (panychida), ale i běžné nedělní a ostatní bohoslužby, kterých se účastní převážně rusky hovořící věřící.\n\nV pravoslavné části Olšanských hřbitovů jsou pochovány některé význačné osobnosti:\n\nNa čestném vojenském pohřebišti je pochováno také množství padlých ruských a sovětských, podobně jako bulharských a dalších pravoslavných vojáků z první i druhé světové války.\n\nSoučástí komplexu hřbitovů je i Nový židovský hřbitov se dvěma obřadními síněmi. Je zde pohřbena řada významných osobností politiky, kultury i průmyslu, například Franz Kafka, Jiří Orten, František R. Kraus, příslušníci podnikatelské rodiny Petschků, kantor Ladislav Blum, spisovatel Ota Pavel a další.\n\n\"Viz také: \"\n\n\n"}
{"id": "169544", "url": "https://cs.wikipedia.org/wiki?curid=169544", "title": "Alexej Leonov", "text": "Alexej Leonov\n\nAlexej Archipovič Leonov (30. května 1934 Listvjanka, Kemerovská oblast – 11. října 2019 Moskva) byl sovětský vojenský letec a kosmonaut ruské národnosti. V roce 1965 byl (jako 11. sovětský kosmonaut ve vesmíru) členem posádky letu kosmické lodi Voschod 2 a vystoupil jako první člověk do volného prostoru. Zúčastnil se také sovětsko-amerického letu Sojuz-Apollo.\n\nNarodil se v malé vesničce na Sibiři jako osmý z devíti dětí. Na konci 30. let 20. století, během stalinských čistek byl jeho otec zatčen a jeho matka s dětmi byla jako manželka nepřítele lidu vystěhována z domu a ocitla se bez prostředků na ulici. Otec byl později propuštěn a po válce se rodina přestěhovala do Kaliningradu. V roce 1953 odešel na výzvu Komsomolu do čugujevského vojenského leteckého učiliště u Charkova. Odtud odešel v roce 1957 k pluku, kde brzy získal leteckou kvalifikaci Vojenský letec 3. třídy a Instruktor výsadkových jednotek. Poté byl vybrán k výcviku první dvacítky budoucích sovětských kosmonautů. V lednu 1960 se oženil a absolvoval první etapu testů společně s Jurijem Gagarinem, Germanem Titovem a dalšími. Přitom dál létal u svého pluku.\n\nBrzy po svém návratu z prvního kosmického letu se na podzim 1965 zúčastnil Astronautického kongresu v Řecku. Poté zavítal i do Prahy, kde mimo jiné vystoupil i v Československé televizi. V Československu byl ještě několikrát, později se zúčastnil podobných kongresů i v dalších zemích světa. V roce 1967 absolvoval studium na Žukovského vojenské letecké inženýrské akademii. Zapojil se do programu Interkosmos, byl ve skupině kosmonautů Sovětského svazu připravovaných k letu na Měsíc.\n\nV roce 1973 byl jmenován do čela nově zřízené Všesvazové rady pro komplex GTO, což byl orgán podporující rozvoj tělesné výchovy (Spartakiády národů, Vesnické hry, plnění odznaků GTO) v Sovětském svazu.\n\nV letech 1976–1982 byl zástupcem náčelníka střediska J. A. Gagarina pro výcvik kosmonautů.\n\nV nové vzpomínkové knize \"Two Sides of the Moon\", kterou napsal společně s americkým kolegou, astronautem Davidem Scottem, se Leonov věnoval i nejasnostem okolo Gagarinovy smrti. V roce 2004 stále patřil k ruským celebritám. Měl k dispozici Mercedes s řidičem a policisté salutovali, jakmile zahlédli jeho registrační značku s čestným číslem 0011. Do důchodu odešel v roce 1991 v hodnosti generálmajora. Byl známý svou zálibou v malířství a na několika výstavách svá díla s motivy vesmíru předvedl. Byl otcem dvou dětí.\n\nOba lety začínaly na kosmodromu Bajkonur a končily přistáním kabiny na padácích na území Kazachstánu.\n\n18. března 1965 při letu kosmické lodi Voschod 2 vystoupil jako první člověk z kosmické lodi do volného prostoru. Vzdálil se od lodě připoutaný lanem na vzdálenost 5,35 metru. Výstup do vesmíru trval celkem 23 minut a 41 sekund, z toho 12 minut strávil u vstupu do přetlakové komory, kam se nemohl kvůli příliš nafouknutému skafandru vejít. Spolu s ním letěl velitel lodě kosmonaut Pavel Běljajev, Leonov měl funkci druhého pilota.\nO deset let později se v roce 1975 jako velitel lodi zúčastnil společného kosmického experimentu lodí Apollo ASTP a Sojuz 19 EPAS na oběžné dráze okolo Země ve dnech 15. až 24. července 1975. Projekt se uskutečnil pod názvem „Apollo Sojuz Test Project“ (ASTP). V Československu byl projekt mediálně známější jako Sojuz-Apollo. V Sojuzu 19 s ním letěl Valerij Kubasov, v Apollu se setkali s americkými astronauty Thomasem Staffordem, Donaldem Slaytonem a Vancem Brandem. V rámci přípravy na let pobýval i ve Spojených státech amerických.\n\nJméno Alexej Leonov patří fiktivní sovětské vesmírné lodi v románu A.C.Clarka .\n\nRuský film \"Vremja pěrvych\" (2017) pojednává o výstupu Leonova do vesmírného prostoru.\n"}
{"id": "169547", "url": "https://cs.wikipedia.org/wiki?curid=169547", "title": "Okres Elbasan", "text": "Okres Elbasan\n\nElbasan (albánsky: \"Rrethi i Elbasanit\") je okres v Albánii. Počet obyvatel je 224 000 (2004), rozloha 1290 km². Nachází se v srdci země. Hlavní město okresu Elbasan je Elbasan. Další města v tomto okresu jsou Cërrik a Kërrabë.\n"}
{"id": "169550", "url": "https://cs.wikipedia.org/wiki?curid=169550", "title": "Andrijan Nikolajev", "text": "Andrijan Nikolajev\n\nAndrijan Grigorjevič Nikolajev, , (5. září 1929 Šoršely, Čuvašská autonomní republika, SSSR – 3. července 2004 Čeboksary, Rusko), byl sovětský vojenský letec a kosmonaut čuvašské národnosti. V kosmu byl dvakrát.\n\nDo svých 14 let neopustil rodnou vesničku a pomáhal otci na poli. V roce 1944 dokončil základní sedmiletou školu a nastoupil na lesnickou průmyslovku. Do školy chodil denně 15 km pěšky. Když školu ukončil, byl jmenován mistrem dřevařského střediska, pracoval v lese. V roce 1950 nastoupil vojenskou službu. Brzy byl poslán na vojenské letecké učiliště v podhůří masivu Ťan-šan, ve Frunze. Zde se během výuky v letech 1951–1954 naučil létat i na reaktivních letounech a nastoupil službu jako vojenský letec u pluku.\n\nOd roku 1960 byl ve skupině prvních kandidátú na kosmonauty ve Hvězdném městečku. Roku 1962 se stal nejdříve dvojníkem Germana Titova, pak již pátým kosmonautem světa.\n\nV roce 1963, po svém prvním letu se oženil s kosmonautkou Těreškovovou. Měli spolu dceru Jelenu. Roku 1980 se jejich manželství rozpadlo, Těreškovová se vdala za lékaře Šapošnikova.\n\nV roce 1968 ukončil Vojenskou akademii leteckého inženýrství. Dne 26. ledna 1982 byl vyřazen z týmu kosmonautů. Byl také v Praze při otevření první stanice kosmických spojů v tehdejším Československu.\n\nStart Vostoku 3 byl z kosmodromu Bajkonur. V lodi 3 byl sám, vyzkoušel ruční řízení, absolvoval první televizní přenos, obletěl Zemi čtyřiašedesátkrát a protože byl na orbitě i Vostok 4 s Pavlem Popovičem, jednalo se o první skupinový let. V řídícím středisku na Zemi byl Jurij Gagarin. Nikolajev přistál v kabině lodi na padácích na území Kazachstánu.\n\nDva roky poté byl velitelem kosmické lodě Sojuz 9, tehdy se jednalo o nejdelší, tedy rekordní let. Partnerem v lodi mu byl Vitalij Sevasťjanov a společně absolvovali mnoho experimentů. Start i přistání byly stejné, jako u prvního letu.\n\n\nV roce 1996 se stal poslancem v ruském parlamentu. V té době byl generálmajorem. Zemřel na srdeční infarkt, když se ve věku 75 let účastnil jako hlavní rozhodčí Celoruských sportovních her venkova v Čeboksarech v ruském Povolží.\n\n"}
{"id": "169553", "url": "https://cs.wikipedia.org/wiki?curid=169553", "title": "Otrantský průliv", "text": "Otrantský průliv\n\nOtrantský průliv ( , albánsky \"Kanali i Otrantos\") je průliv mezi Apeninským a Balkánským poloostrovem, který spojuje Jaderské a Jónské moře. Západní břeh náleží Itálii a východní Albánii.\n\nV nejužším místě mezi městy Otranto v \"Itálii\" a Vlora v \"Albánii\" je široký 75 km. Maximálně je hluboký 850 m.\n\nV roce 1480 se přes průliv přeplavila osmanská vojska ve snaze obsadit Apeninský poloostrov a připojit ho k Turecku. Invaze byla neúspěšná. Během dějin měl průliv strategický význam. Pro Rakousko-Uhersko byl životně důležitým koridorem pro přístup do Středozemního moře. Proto v první světové válce země Dohody zablokovaly průliv mezi Brindisi a ostrovem Korfu. Blokáda měla zabránit Rakousko-uherskému námořnictvu v účasti v bojových operacích ve Středomoří. Potopen zde byl také dreadnought SMS Szent István rakousko-uherského námořnictva.\n\nPo roce 1991, kdy v Albánii došlo k změně politického uspořádání, se stal průliv místem cest imigrantů z Albánie do Itálie. V letech 1997 a 2004 zahynula téměř stovka Albánců při pokusech překonat průliv a nezákonně vstoupit do Itálie.\n"}
{"id": "169554", "url": "https://cs.wikipedia.org/wiki?curid=169554", "title": "Okres Gjirokastër", "text": "Okres Gjirokastër\n\nGjirokastër (alb. \"Rrethi i Gjirokastrës\") je okres v Albánii. Počet obyvatel je 56 000 (2004) s početnou řeckou menšinou, má rozlohu 1 137 km². Nachází se na jihu země. Jeho hlavní město je Gjirokastër. Mimo hlavního města je v okresu Gjirokastër ještě Libohovë. Společně s okresem Përmet a Tepelenë, se nachází v kraji Gjirokastër.\n"}
{"id": "169557", "url": "https://cs.wikipedia.org/wiki?curid=169557", "title": "Pavel Popovič", "text": "Pavel Popovič\n\nPavel Romanovič Popovyč ( , , 5. října 1930 Uzyn, Kyjevská oblast, Ukrajinská SSR, SSSR – 29. září 2009, Gurzuf, Krym, Ukrajina) byl sovětský vojenský letec a kosmonaut ukrajinské národnosti. Letěl do kosmu dvakrát, v lodí Vostok 4 a Sojuzu 14, v obou případech byl velitelem lodě.\n\nPo absolvování základní školy se šel učit truhlářskému řemeslu v Bílé Cerkvi. V roce 1945 byl přijat do Komsomolu. Po vyučení pokračoval čtyřletým studiem na průmyslové škole pracovních záloh v Magnitogorsku na Urale. V roce 1951 se stal konstruktérem a brzy poté vstoupil do vojenského leteckého učiliště. A zapojil se v místním aeroklubu do létání. Nastoupil základní vojenskou službu v Novosibirsku u vojenského stíhacího letectva. Zde se seznámil se svou budoucí ženou. Roku 1954 v hodnosti poručíka nastoupil u letců na severu SSSR a za dva roky byl odvelen na Dálný východ a tady se oženil. Manželka Marina byla civilní příslušnicí vojenského letectva a má s ní dvě děti. Za splnění vládního úkolu byl roku 1961 vyznamenán Řádem rudé hvězdy. Poté se dostal do výcvikového střediska kosmonautů v Hvězdném městečku.\n\nV roce 1962 odstartoval z Bajkonuru v kosmické lodi Vostok 4 na oběžnou dráhu kolem Země. Letěl v lodi sám. A protože spolu s jeho lodí byl ve vesmíru i Vostok 3, šlo o první skupinový let dvou lodí na světě. Přistál na padáku.\n\nV roce 1973 se připravoval s Arťuchinem k letu na vypušťěnou orbitální stanici Saljut 2 / Almaz 101-1. Stanice však předčasně zanikla. V přípravě oba zůstali.\n\nPodruhé letěl v roce 1974 a to se Sojuzem 14 společně s Jurijem Arťuchinem. I tento šestnáctidenní let, z větší části na orbitální stanici Saljut 3, byl úspěšný. Start i cíl byl obdobný, jako při prvním letu, tedy na území Kazachstánu.\n\n\nV době startu československého kosmonauta Remka (1978) byl generálem a měl službu v řídícím středisku letů.\n\n"}
{"id": "169561", "url": "https://cs.wikipedia.org/wiki?curid=169561", "title": "Vladimir Aksjonov", "text": "Vladimir Aksjonov\n\nVladimir Viktorovič Aksjonov, , (* 1. února 1935 Giblicy) je bývalý sovětský kosmonaut ruské národnosti. \n\nNarodil se 1. února 1935 v obci Giblicy v Rjazaňské oblasti SSSR. Otec zahynul ve druhé světové válce, matka mu zemřela v jeho 14 letech a tak vyrůstal u babičky a dědečka. Oba byli místní učitelé. Vzdělání získal nejprve na průmyslové škole v Mirišči u Moskvy, kam nastoupil rovnou do druhého ročníku. Roku 1953 přešel z podnětu Komsomolu na pilotní přípravku a 1955 do čugujevského leteckého učiliště. V roce 1957 začal pracovat v konstrukční kanceláři akademika Koroljova a místo létání se stal starším inženýrem konstruktérem na kosmodromu. Později byl přemístěn do výzkumné letecké laboratoře a odtud se přihlásil do oddílu připravujících se kosmonautů. V roce 1973 začal ve středisku svůj výcvik. V aktivní službě působil od 3. března 1973 do 17. října 1988.\n\nRoku 1976 se zúčastnil jako palubní inženýr pod velitelem Bykovským týdenního letu kosmické lodě Sojuz 22 se startem z kosmodromu Bajkonur. Zabývali se hlavně fotografováním novým typem fotoaparatury z NDR. Přistáli na území SSSR.\n\nV roce 1980 byl inženýr Aksjonov členem první posádky zdokonalené kosmické lodi Sojuz T-2. Jejím velitelem byl Jurij Malyšev. Startovali z Bajkonuru. Společně se připojili k orbitální stanici Saljut 6, po třech dnech se odpojili a přistáli na Zemi, asi 200 km JV od Džezkazganu na území Kazachstánu. Let trval 95 hodin.\n\n\nPo obou letech se vrátil ke své profesi do konstrukční kanceláře. Je ženatý, s manželkou Marinou má dva syny, Valerije a Sergeje. Je nositelem vyznamenání Hrdina Sovětského svazu.\n\n"}
{"id": "169565", "url": "https://cs.wikipedia.org/wiki?curid=169565", "title": "Dědice (Vyškov)", "text": "Dědice (Vyškov)\n\nDědice (: ) náleží mezi nejstarší slovanské osady na Moravě. S městem Vyškovem byly Dědice s osadami Pazdernou a Hamiltony spojeny poprvé koncem roku 1941. V roce 1942 byly k Vyškovu připojeny i Brňany, Křečkovice a Nosálovice. Po skončení druhé světové války se všechny tyto obce pokusily samostatnost získat zpět. V srpnu 1945 bylo radou MNV zamítnuto odtržení Brňan a Dědic, a na začátku října bylo zamítnuto odtržení Křečkovic. Dědičtí přesto v říjnu 1945 „\"nechtíc už mít nic společného s městem Vyškovem\"“ ustavili vlastní národní výbor. ONV ale 26. října prohlásil, že charakter samostatné obce (a vlastní národní výbor) Dědicím přiznat nelze, jestliže nebude rozhodnuto o jejich odtržení od Vyškova. Vzhledem ke kladnému stanovisku ZNV k zatímní společné správě sloučených obcí mohl vyškovský národní výbor i nadále řídit i věci týkající se Dědic. Snahy o osamostatnění okrajových částí Vyškova trvaly i v dalších letech.\n\nVýsledkem všech snah však bylo potvrzení vývoje, který započal v roce 1941. Nařízení vydané za protektorátu zůstalo nadále v platnosti. Vyškov, který až do 40. let 20. století náležel mezi menší moravská města, dnes společně s úředním rozhodnutím přičleněnými obcemi a díky dalšímu rozvoji ve 2. polovině 20. století (a připojení dalších obcí, ačkoli ne všechny zůstaly s Vyškovem trvale spojeny), tvoří významný sídelní celek.\n\nDědice leží severozápadním směrem od Vyškova na soutoku Malé a Velké Hané v nadmořské výšce 258 m n. m. (kolísá dle stanoviště kolem 258–271 m n. m.). Patří do správního obvodu Vyškov ve stejnojmenném okrese Jihomoravského kraje. Spolu s okresním městem tvoří vyškovsko-dědickou aglomeraci. Podle archeologických nálezů patří Dědice k nejstarším osadám na Moravě. Jejich osadami byly Pazderna a Hamiltony, obě založeny na vyškovském panství ve třetí čtvrtině 18. století.\n\nV obci stojí farní kostel Nejsvětější Trojice, v jehož věži se nachází chráněné území, v němž během léta pobývá netopýr velký. V Dědicích jsou od roku 1935 vojenské kasárny. Je tu posádkový dům armády (zvaný též „PDA“) a sochy ukřižovaného Krista, svatých Cyrila a Metoděje a svatého Jana Nepomuckého.\n\nObec je také údajným rodištěm Klementa Gottwalda, který tu míval výstavní sál v Revoluční ulici v tzv. „rodném domě Klementa Gottwalda (1954)“. Tento objekt, do něhož po provedení úprav započatých v květnu 1954 povinně mířily zástupy školáků a pracujících, je po sametové revoluci historiky veřejně přijímán jako místo, kde se Gottwald s jistotou nenarodil. Tato spojitost Dědic (chalupa čp. 102) s prvním komunistickým prezidentem Československa vedla v roce 1985 k vyhlášení památkového ochranného pásma.\n\nJméno je historicky doloženo v listinách a úředních knihách od 12. století. Způsob psaní se měnil: (1131–1141) \"Dedicih\"; 1278 de \"Diedicz\"; 1295 de \"Tiediz\"; 1371 oppidi nostri \"Diedicz\"..., in \"Diedycz\"..., in \"Dyedycz\"; 1376 in villa \"Diedicz\"; 1381 \"Dyedycz\"; 1398 in villa \"Dyedycz\", prope Wysskow 1406 oppidi nostri \"Diedicz\"; 1442 městečka \"Dědic\"; 1482 ve vsi \"Dědicích\"; 1492 ve vsi \"Diediczych\"; 1512 z \"Diedicz\"; 1531 v městečku \"Diediczich\"; 1536 městečko \"Diedicze\"; 1633 \"Dědice\"; 1656 ex \"Dieditz\"; 1671 rektor \"diediczky\"; 1675 městečko, \"Dieditz\"; 1708/12 \"Dietitz\", neopevněné městečko; 1718 a 1751 \"Dieditz\"; 80. léta 18. století (I. vojenské mapování) \"Dieditz\"; 1846 \"Dieditz, Dědice\"; 1850 \"Dědice = Dieditz\" (s osadami Hamiltony, Pazderna), charakter neuveden; 1880 městys; 1890 \"Dědice = Děditz\"; 1924 Dědice; 1940 \"Dieditz = Dědice\"; 1941 osada obce Vyškov; 1945 Dědice, obec; 1949 osada obce Vyškov.\n\nSkloňování jména, jméno obyvatelské a přídavné, jak je odvozeno od místního jména v nářečí: \"Dědice, do Dědic, Dědičák, dědické\". Dříve se též vyskytuje \"Dějice, do Dějic, Dějičák, dějické\" (disimilace dvou ď; opak asimilace).\n\nMístní jméno vzniklo připojením přípony -ice k osobnímu jménu Děd. Děd znamená \"starý muž\", a vyskytuje se i ve složeninách (Bezděd, Dědoslav). Osobní jméno Děd mohlo být jeho hypokoristickou (domáckou) zkratkou. Není však možné úplně vyloučit ani apelativní význam \"dědici\", tedy svobodní lidé, kteří dědí.\n\nPrvní písemná zmínka o Dědicích v historickém pramenu je z 1. poloviny 12. století. Vztahuje se k listině původně datované rokem 1131. V této době je název Dědice uveden v listině vydané olomouckým biskupem Jindřichem Zdíkem. Listina pojednává o přenesení sídla biskupství od staršího kostela sv. Petra k nově vysvěcenému kostelu sv. Václava v Olomouci. V listině jsou vyjmenovány veškeré nemovité majetky olomouckého biskupství na Moravě. Jeden lán z územního rozsahu Dědic (jedno popluží) tehdy náležel olomouckému kostelu, a tím olomouckému biskupovi. Šlo o asi 18,5 ha. Listina obsahuje denní datum 30. června, ale nemá vročení.\n\nRok 1131 je uváděn v \"Codex diplomaticus et epistolaris Moraviae I\", vydaném Antonínem Bočkem v roce 1836, i v \"Codex diplomaticus et epistolaris regni Bohemiae I\", vydaném Gustavem Friedrichem na začátku 20. století. Novodobé výzkumy, prováděné ve druhé polovině 20. století, revidovaly předchozí časové zařazení listiny a posunuly je k roku 1141. Ačkoli přesné datum vzniku listiny známo není, její samotná existence dokládá, že Dědice byly osídleny před jejím napsáním. Nelze ovšem vyloučit další úpravy datace, i když názor posouvající dobu vzniku listiny k polovině 30. let 12. století nebyl zatím jednoznačněji přijat.\n\nV roce 1241 při tažení proti Tatarům se v tomto moravském městečku zastavil Jaroslav ze Šternberka. Koncem 13. století vlastnil Dědice Milota z Dědic (1252–1307), pocházející z rodu Benešoviců, který měl ve znaku odřivous – zavinutou střelu. Jeho jméno je v podobě Milota de Dieditz doloženo v letech 1278–1295. Z toho, že se v roce 1278 psal po Dědicích poprvé, se dá usuzovat, že dědický hrad postavil krátce předtím a že byl sídlem, kde pobýval nejčastěji.\n\nPočátkem 14. století Dědice získali Šternberkové. Litomyšlský biskup Albrecht Aleš ze Šternberka udělil městečku četná práva a výsady. Albrecht a jeho synovec Petr ze Šternberka Dědicím v roce 1371 potvrdili jarmark. V potvrzení stojí, že se v Dědicích od starodávna konal pondělní týdenní trh. Sousedé byli za určité výkupné osvobozeni od robot a dalekých vozních robot (za plat 4 hřivny), a od odúmrti. Dědickým bylo dovoleno využívat panské lesy starší šesti let na pastvu v místech vykázaných jim dědickým purkrabím. Tím, že se na ně nevztahovala odúmrť, mohli svůj majetek svobodně komukoliv odkázat. Tato práva byla během doby mnohokrát zrušena i opět obnovena. Roku 1381 Petr ze Šternberka zapsal své ženě Anně věno na panství Dědice.\n\nPo smrti Petra ze Šternberka (1397) Dědice zdědil jeho švagr Petr Plumlovský z Kravař, který v tomtéž roce prodal v té části Dědic, která je blíže u Vyškova, lanškrounskému augustiniánskému klášteru 16 lánů bez čtvrti, 6 krčem, 4 podsedky a 5 niv za 941 hřiven grošů, a v roce 1406 Dědicím potvrdil městská privilegia. Tímto způsobem byly od té doby Dědice rozděleny na dvě části. Větší část byla po smrti Petra z Kravař a Plumlova v roce 1411 v držení jeho syna Jindřicha Plumlovského z Kravař, který padl v bitvě u Vyšehradu v roce 1420. Protože neměl potomky, přešly Dědice nejprve na jeho bratrance Petra Strážnického z Kravař (†1434), a potom na syna Petra Strážnického z Kravař Jiřího z Kravař a Strážnice, který Dědicím v roce 1442 potvrdil městská privilegia.\n\nV roce 1460 byl králem Jiřím z Poděbrad lanškrounskému klášteru v Olomouci (klášter augustiniánů Všech svatých)potvrzen díl Dědic, Nezamyslic, porostlina Buděcko s dubovým lesem a Laškov. Páni z Kravař vlastnili Dědice do druhé poloviny 15. století. Po smrti Jiřího z Kravař a Strážnice v roce 1466 Dědice sňatkem s jeho dcerou Kunkou z Kravař a ze Strážnice vyženil Václav z Boskovic. Kunka z Kravař a ze Strážnice odkázala statek Ladislavovi z Boskovic. Boskovicové Dědice drželi do roku 1537.\n\nNa základě dílčích smluv mezi Dobšem Černohorským z Boskovic a Janem Černohorským z Boskovic získal Dědice Dobeš. Dobeš v roce 1533 Dědicím, Lhotě, Opatovicím, Rychtářovu a Radslavicím roboty změnil na plat a v roce 1537 vložil svůj díl městečka Dědic s poddanými, Lhotu s dvorem starého hradu, Rychtářov s pustým hradem, Opatovice a Radslavice Janovi z Pernštejna (prodáno za 6800 moravských zlatých). V roce 1538 Dědice tvořily dvě části, z nichž jedna patřila od roku 1397 lanškrounskému klášteru, který se za husitských válek přestěhoval do Olomouce, a druhá byla trvalým lénem olomouckého biskupa. Jan z Pernštejna totiž Dědice dlouho nedržel a statek i s vyjmenovaným příslušenstvím (včetně pustého městečka Hrádku) se souhlasem biskupa prodal Janovi z Doubravky a z Hradiště, aby byl biskupským lénem. Jan z Pernštejna statek vyměnil za pasovský statek. Jan z Doubravky Dědice v roce 1539 vložil olomouckému biskupu, takže se tyto statky staly biskupským statkem.\n\nAugustiniánský klášter Všech svatých v Olomouci v roce 1590 s biskupem uzavřel smlouvu. Poddaní z Dědic měli po dobu tří let z vyškovského pivovaru odebírat pivo a klášter měl z vyškovských rybníků oplátkou dostávat 1 kopu kaprů. Kvůli tomu, že se Dědičtí během stavovského povstání proti klášteru vzbouřili, svá privilegia ztratili.\n\nV roce 1623 olomoucký probošt kláštera augustiniánů Caesar Nardus z Montepoli Dědicím obnovil privilegia a odúmrť; pro účast v českém stavovském povstání omezeně. Důvodem pro obnovení privilegií byla obava z toho, že by se obyvatelé mohli vystěhovat. Dědičtí byli dál osvobozeni od robot s výjimkou osmi robot, které by jim byly zvlášť poručeny.\n\nV roce 1628 kardinál Ditrichštejn Dědicím potvrdil privilegia a stanovil roboty. Když bylo v roce 1653 Dědickými odmítnuto žnutí panského obilí, bylo jich několik uvězněno na vyškovském zámku. Po zlomení odporu se obec 1. srpna 1653 zavázala ke konání těchto robot reversem.\n\nI zbývající roboty spočívající v osmi dnech roboty na nezamyslickém dvoře byly pro poddané kláštera v Dědicích tíživé, a tak je na jejich žádost v roce 1634 probošt Ondřej Orlík z Lažiska změnil na plat. V roce 1679 privilegia obnovil probošt Jiří Karásek.\n\nTento díl byl klášterem prodán v roce 1683 za 7000 zlatých rýnských. V roce 1684 jej klášter Všech svatých v Olomouci vložil Jiřímu Protivci Žalkovskému z Žalkovic, majiteli viceměřického statku. V roce 1732 Jiří Fridrich, Jan a Milota Žalkovští vložili díl Dědic Marii Alžbětě vévodkyni šlesvicko-holštýnské, rozené kněžně z Liechtenštejna (k panství Kojetín). Od roku 1683 se tu ve vlastnictví vystřídal velký počet pánů (například páni z Uttingu, páni z Metternichu a další). Tato část čítala 42 čísel a hostinec.\n\nSvobodný dvůr v Dědicích byl v době třicetileté války držen Zdeňkem Martinkovským z Rozseče († 1646). V roce 1675 byl v Dědicích svobodný dvůr Miniattiho.\n\nDvůr byl v biskupské části v roce 1750. V roce 1784 byl dvůr parcelován. První části Dědic se tak podle držitelů říkalo \"biskupská\" či \"knížecí\" a druhé \"klášterská\", \"žalkovská\" nebo \"vicoměřická\". Nové roboty si Dědičtí zvolili v roce 1777.\nVelký vliv na městečko měly války. V 15. století je zasáhlo husitské hnutí. Následovalo stavovské povstání a třicetiletá válka. Dědice postihla zvláště těžce zejména poslední fáze třicetileté války, tzv. válka švédská. Po třicetileté válce se počet obyvatel snížil na pouhých „17 sousedů a 14 vdov“. Válka přinesla i nesmírné ztráty v hospodářství. Další neustálou hrozbou byli Turci, kteří ohrožovali okolí. V 18. století následovala tažení pruských vojsk v době napoleonských válek. Počátkem prosince 1805 místní kostel vyrabovali francouzští vojáci. Po bitvě u Sadové v roce 1866 do Dědic opět vpadli pruští vojáci, když pronásledovali poraženou císařskou armádu směrem do Vídně.\n\nKromě válek zažily Dědice i přírodní pohromy v podobě bouří s krupobitími, jindy to byly zase mrazy s množstvím sněhu (v roce 1622 dokonce i v květnu). Objevila se také velká sucha nebo povodně, které potom tvořily hlavní příčinu neúrody a bídy obyvatel. Další pohromy zahrnovaly časté a ničivé požáry a epidemie (moru, neštovic, cholery, či tyfu). V roce 1830 v Dědicích vyhořelo 46 domů.\n\nO bohaté minulosti Dědic svědčí hlavně zdejší barokní kostel Nejsvětější Trojice, postavený roku 1753 na místě staršího gotického kostela ze 14. století, který byl zničen při velkém požáru. Z roku 1556 pochází nejstarší zvon dědického kostela, který ulil vyškovský zvonař Filip Konwarz. Chrám byl roku 1731 téměř zničen poté, co do něj uhodil blesk a stavbu zapálil. Farníci tehdy spolu s tehdejším farářem P. Karlem Leopoldem Felixem (1727–1750) ihned začali s opravou a zvýšili věž, která zůstala zachována. V roce 1750 byla věž stržena, protože se farníci rozhodli vystavět zcela nový kostel.\n\nFelixův nástupce P. Jan Antonín Grosspeter začal zamýšlený plán uskutečňovat. Stavba byla zahájena 6. března 1752 a dokončena bez vnitřní výzdoby a jakéhokoli vybavení o rok později, v roce 1753. Nový barokní chrám slavnostně vysvětil 18. června 1780 první olomoucký arcibiskup Antonín Theodor Colloredo (1777–1811).\n\nNejvětší snahu o rozkvět dědické farnosti i školy je vidět v 18. století. Byl zde vysvěcen nově postavený kostel a postavena nová škola, která však záhy vyhořela. Její obnovu zařídil až roku 1799 hrabě Althanem. Do roku 1919 měly Dědice vlastní duchovní správu. Výhodou byla pozice blízko Vyškova, vrchnost si v Dědicích kupovala domy a polnosti.\n\nPo první světové válce stálo v roce 1921 v Dědicích celkem 439 domů (v Dědicích 315, v Hamiltonech 80, na Pazderně 44) a žilo zde 2529 obyvatel (v Dědicích 1843, v Hamiltonech 478, na Pazderně 208), jak udávají výsledky prvního sčítání lidu v Československé republice publikované v roce 1924. Dědice se rozkládaly na ploše 18,9 km (1890 ha).\nNa konci druhé světové války zasáhly Vyškovsko koncem dubna 1945 těžké boje. 2. ukrajinský front měl osvobodit Brno a pokračovat dál přes Vyškov na Prostějov, kde se měl spojit se 4. ukrajinským frontem postupujícím od Ostravy, kde od března 1945 probíhala Ostravská operace. Po osvobození Brna Rudou armádou 26. dubna 1945 byla zahájena operace proti Slavkovu ve směru na Vyškov, kam z jižního moravsko-slovenského pomezí ustupovaly oddíly německé armády generála Ferdinanda Schörnera. Sovětské nálety na německé pozice ve Vyškově, které se soustředily zvláště na německá skladiště materiálu, začaly zesilovat již po 20. dubnu. Situace se pro německé jednotky zhoršila až tolik, že své sklady začaly ničit samy, jak svědčily každodenní detonace na Kozí horce a v lese u Ježkovic.\n\nNěmecké jednotky se stahovaly především ke Kozí horce. Ústup Němců k Vyškovu proběhl po pádu Slavkova v noci na 27. dubna. Od státní silnice se již bojovalo o Vyškov. Pro další vývoj boje o Vyškov bylo důležité osvobození Drnovic 29. dubna. A již ráno 29. dubna byla Rudá armáda v Dědicích. Téhož dne vstoupila do Nosálovic. Německé oddíly se za této situace snažily o co nejrychlejší stažení na Kozí horku a dál k Pustiměři, Drysicím a Želči. Dobývání Kozí horky, kam Němci z Dědic ustoupili, a střelnice trvalo kvůli rozkazu generála Schörnera bojovat do posledního muže ještě několik dní. Dědice byly osvobozeny 30. dubna 1945.\n\nV dalším postupu Rudé armády na západ zabránila Drahanská vrchovina, jejíž úpatí bylo silně vojensky opevněno. V tomto prostoru zřídili Němci za války rozlehlou vojenskou střelnici, přičemž došlo k násilnému vystěhování 33 obcí. Oblast sloužila jako pevnost, do níž byl postup Rudé armády a rumunských vojsk prakticky až do 8. května zastaven. Z lesů na Kozí horce byly až do konce války ostřelovány Ivanovice a okolí a vedeny útoky na ruské hlídky.\n\nNa kraji lesů severozápadně od státní silnice byla Němci vytvořena souvislá obranná linie (Lhota-Kozí horka-Pustiměř-Drysice. Odtud byl dělostřelecky bombardován Vyškov a ruské polní letiště u Nouzky. Ještě 3.-6. bylo na Dědice ve směru od Lhoty a Hamilton podniknuto několik útoků, které však byly odraženy.\nHistorická část Dědic se do začátku 3. tisíciletí s výjimkami dochovala v původním uspořádání půdorysu a s původní hmotovou strukturou. Na náměstí Svobody tak již nestojí řada několika domů při ulici Dědické v místech, kde se dnes nachází např. zastávka hromadné dopravy. Vzhled náměstí byl upravován např. v 80. letech 20. století, kdy byl pomník Klementa Gottwalda přesunut z původního umístění, a i později. Po sametové revoluci byla socha Klementa Gottwalda z roku 1956 (od Vincence Havla z Opavy) odstraněna. Vnější plášť domů byl v 90. letech a na začátku 3. tisíciletí většinou obnoven a domy byly modernizovány.\n\nV 19. století a v 1. polovině 20. století Dědice sousedily na severu a severovýchodě s Radslavičkami (Malé Raclavice) a Radslavicemi (Velké Raclavice, Hrubé Raclavice), část hranice tvořil Marchanický potok, na východě s Pustiměří (Pustoměří) a Vyškovem, na jihovýchodě s Vyškovem (Vyškov: dnešní ulice Na Hraničkách, a Vyškov-předměstí: okraj vyškovské části dnešních Smetanových sadů - vyškovského parku, tvořený mlýnským potokem, a s městskými poli nacházejícími se nalevo od dnešní ulice Sochorovy), na jihu s Nosálovicemi (dnešní ulice Purkyňova) a Drnovicemi, na jihozápadě s Drnovicemi, na západě s Opatovicemi a Lhotou, a na severozápadě s Rychtářovem.\n\nPodstatnou změnu územního rozsahu a průběhu katastrální hranice na severu přinesl v polovině 30. let 20. století vznik vojenského výcvikového prostoru, kdy Dědice ve své severní části přišly o značnou část souvislého lesního porostu nacházejícího se v této oblasti, nalevo od Velké Hané.\nArchitektonické řešení zohlednilo venkovský charakter Dědic, současně však využilo mnoho moderních stavebních prvků. Nově plochu oživila vodní kašna, tzv. vodní prvek umístěný poblíž přístřešku s lavičkami, z jehož otvoru v úrovni dlažby stříká za pěkného počasí voda. Barokní rozšíření směrem nahoru zcela chybí. Je zde i prostor pro stavění májky, na okraji plochy, kterou je možné využít pro společenskou hru pétanque. Hra se však v Dědicích buď vůbec nehraje, nebo jen mimořádně, když byla po poslední rekonstrukci náměstí propagována pozvanými hráči. Místo se hodí pro další podobné hry, například házení míčem nebo hru na honěnou. Při rekonstrukci navazující na předchozí úpravu v 80. letech 20. století získalo náměstí nové povrchy komunikací a chodníků, nový mohutný přístřešek městské autobusové dopravy i kontejnerový přístřešek. Citlivě se obnovila a doplnila také zdejší zeleň. Rekonstrukce byla dokončena v květnu roku 2007. Rostou tu převážně listnaté stromy a keře. Zatím tu nevyrostl jehličnan, který by bylo možné o Vánocích ozdobit elektrickými svíčkami a hvězdou.\n\n12. listopadu 2016 byl na náměstí Svobody přivezen a zde vztyčen první jehličnan (smrk). V předchozích letech účelu vánočního stromku sloužila po ověšení světýlky lípa. Slavnostní rozsvícení vánočního stromu se koná v Dědicích pravidelně. Ozdoby na dědický vánoční strom vyrobily děti z Mateřské školy Dědická. Strom pocházející z podivického lesa (darovaný myslejovickým hajným Josefem Výmolou), byl rozsvícen 26. listopadu 2016 po setmění za hojné účasti lidu. Vánoční strom rozsvícený s příchodem tmy 25. listopadu 2017 byl vedle světelných řetězů používaných již v předchozích letech (bílá světla) ozdoben ještě bohatěji. Poprvé byly přidány barevné řetězy, což dále umocnilo radostný zážitek přihlížejícího obecenstva.\n\nV roce 2019 zorganizoval nazdobení a slavnostní rozsvícení vánočního stromu, jímž se stala jedle rostoucí vedle kostela, Sportovní spolek Dědice. Bylo provedeno po proslovech místopředsedy spolku Martina Šebely a starosty Vyškova Karla Jurky a vystoupení farního sboru 30. listopadu po sedmnácté hodině.\n\nPo komunálních volbách do městského zastupitelstva konaných na podzim roku 2018 \"starý\" Osadní výbor Dědice zanikl. Nový nebyl zvolen (potvrzen) a přípravy události rozsvěcení vánočního stromu v Dědicích se bývalí členové osadního výboru a ani nikdo jiný neujal. Z tohoto a dalších důvodů došlo na začátku zimy 2018/2019 k přerušení této tradice. Osadní výbory pro volební období 2018-2022 prozatím nebyly ustanoveny ani v březnu 2019. K jejich ustavení v obměněném složení došlo až 2. května 2019 na III. řádném zasedání Zastupitelstva města Vyškova. Osadní výbor Dědice byl zřízen Zastupitelstvem města Vyškova podle § 120 zákona o obcích k 3. květnu 2019. Schází se každou první středu v měsíci v 18 hodin v kanceláři Sokola Dědice. Náměty od občanů přijímá jeho předseda. Předsedou osadního výboru byl opět jmenován Jiří Wasserburger. Dalšími členy se stali František Kudlička, Jiří Hájek, Petr Večeřa, Olga Vymazalová, Renata Zemánková, Petr Nováček a Pavel Trávníček.\n\nAž do začátku března 2008 stály kolem Dědické ulice desítky hrušní, které tu rostly přes sedmdesát let. Hrušně spolehlivě plodily hrušky, které vedle lidí přitahovaly i vosy. Stromy svým utvářením tlumily hluk silnice a zadržovaly prach, čímž vším místním obyvatelům přirostly k srdci. Tyto hrušně byly na konci zimy najednou pokáceny a později nahrazeny novými stromy, které jsou vybrány tak, že ovoce plodit nebudou.\nNa náměstí se dnes nalézá pomník obětem první světové války nesoucí nápis: Památce občanů Dědic, Hamilton a Pazderny padlých v I. světové válce v letech 1914–1918, který tu byl postaven v roce 1921. Později byl pomník přemístěn a stál v horní části hřbitova v Dědicích, a na náměstí byl postaven pomník Klementa Gottwalda, který tu stál až do začátku 90. let 20. století, kdy byl odstraněn, a následně uložen v depozitáři Muzea Vyškovska. Po změně poměrů v roce 1989 byl pomník obětem 1. světové války opraven a v roce 2009 přemístěn na náměstí Svobody.\n\nV areálu kasáren se vedle sídliště Víta Nejedlého (Kozí Horka) nachází pomník Ludvíka Svobody a při jižním okraji nástupiště se nalézá pomník vojenským operacím v 1. a 2. světové válce z roku 1977. Dále tu najdeme Pomník operacím druhé světové války.\n\nGeologicky patří území Dědic do soustavy Českého masivu (pokryvné útvary a postvariské magmatity).\n\nPaleozoikum (prvohory), období karbon se tu vyskytuje u Hamilton a v okolí kasáren jako šedočerné, zelenošedé jílovité břidlice, prachovce, jemnozrnné droby, šedé a modrošedé droby, případně šedé slepence.\n\nNejmladší geologická doba kenozoikum, období kvartér (čtvrtohory) je v oblasti u Hané zastoupeno zvláště nivními usazeninami (holocén) složenými z hlíny, písku a štěrku, vyššími koncentracemi písku a štěrku, případně smíšenými usazeninami. Dále od řeky jsou to zvláště spraše, sprašová hlína (pleistocén, dříve nazýván jako diluvium: svrchní pleistocén) složené z křemene, příměsí a uhličitanu vápenatého, které mají okrovou barvu. V okolí kasáren se vyskytují i písčito-hlinité až hlinito-písčité usazeniny, jejichž barva je různá.\n\nDědice se nachází v mírně kopcovité krajině severozápadně od Vyškova, vedle Konické vrchoviny, jež je podcelkem Drahanské vrchoviny. Pro obyvatelstvo znamená Konická vrchovina v jeho vědomí Drahanskou vrchovinu, jelikož další podcelky Drahanské vrchoviny Adamovská vrchovina a zvláště Moravský kras vypadají zcela jinak, než jak je vnímána hlavní vlastnost Drahanské vrchoviny, jíž jsou prostorné náhorní roviny, které jsou zde místně označovány jako planiny. Na území Konické vrchoviny se nalézá obec Drahany. Většina Bousínovského lesa tvořeného členitější vrchovinou spadá do Vojenského výcvikového prostoru Březina, který se rozkládá na sever od Dědic. Údolím na západním okraji Bousínovského lesa k jihovýchodu do Dědic teče Velká Haná. Typický vzhled náhorní roviny má Kojálská planina, kde pramení Malá Haná. Nejvyšším bodem Kojálské planiny je Kojál (600 m n. m), na němž stojí televizní vysílač.\nDědice leží na západním okraji Ivanovické brány, což je úzká a protáhlá tektonická sníženina. Konická vrchovina se rozkládá na severozápad od Vyškovské brány. Ivanovická brána sousedí na jihozápadě s Rousínovskou bránou, což je také tektonická sníženina, a na severovýchodě s Prostějovskou pahorkatinou, která je částí Hornomoravského úvalu. Ivanovická brána a Rousínovská brána jsou částmi Vyškovské brány. Na východě Vyškovská brána sousedí s Bučovickou pahorkatinou, která je podcelkem Litenčické pahorkatiny. Zatímco přechod mezi Ivanovickou bránou a Konickou vrchovinou je tvořen výrazným zlomovým svahem, změna krajiny ve směru k Bučovické pahorkatině je pozvolná. Krajina Ivanovické brány se vyznačuje rovinami údolních niv řeky Hané a jejích přítoků a měkce zvlněnými sprašovými pokryvy, na což se lze z výšky podívat z veřejnosti přístupné rozhledny Chocholík, která se nalézá v Drnovicích, anebo z věže vyškovské radnice či jiné vysoko položené pozorovatelny. Národopisně je Vyškovská brána součástí Hané.\n\nDědice leží na okraji teplé klimatické oblasti, která se vyznačuje celkem dlouhým, suchým a teplým létem. Přechodné období je velmi krátké. Jaro a podzim jsou teplé až mírně teplé. Zima je krátká, mírně teplá, suchá až velmi suchá. Sněhová pokrývka trvá často velmi krátce. Hamiltony, Sídliště Víta Nejedlého, kasárny se nacházejí v navazující mírně teplé oblasti, kde je zimní období delší, průměrná teplota nižší a počet dnů se sněhovou pokrývkou vyšší. Průměrná roční teplota v Dědicích kolísá kolem 8,8 °C. V prostoru Vojenského újezdu Březina je při postupu do vyšších poloh chladněji až nejchladněji v chladné klimatické oblasti na severu.\nRoční úhrn srážek se pohybuje okolo 650 mm, takže zavlažení je obvyklé. Nejvíce srážek spadne v červenci a nejméně deštivý je únor, ale velikost srážek při srovnání jednotlivých let dost kolísá.\n\nNa Vyškovsku sice převládá jihozápadní a severovýchodní směr proudění větru o průměrné roční rychlosti 3 m/s, ale vyškovská část Drahanské vrchoviny představuje výjimku. Tady naopak převládá silné až velmi silné provětrávání v obou hlavních převládajících směrech větrného proudění.\n\nNa Vyškovsku nejsou velké řeky. Pramení zde menší a oblast náleží k úmoří Černého moře. Velká Haná, která se po dvaceti kilometrech v Dědicích spojuje s přeloženým korytem Malé Hané ve výšce 255 m. n. m., pramení v obci Drahany v nadmořské výšce 640 metrů (pramenné zdroje se nachází v katastrálním území Drahan, Nových Sadů a Podivic). Malá Haná začíná v Kulířově (pramenné zdroje se nachází v katastrálním území Kulířova, Krásenska, Rychtářova a Opatovic). Značka s nápisem Pramen Velké Hané je umístěná kousek od hlavního vchodu na zdi bývalé základní školy. Oba potoky mají charakter horské bystřiny. Po setkání Velké Hané s Malou Hanou v Dědicích řeka Haná vtéká na okraji vyškovského parku do Vyškova.\n\nVe dnech 22. a 23. března 1931 došlo v povodí říčky Hané ke katastrofální povodni. Následkem průtrže mračen a v horách nahromaděného sněhu vystoupila Haná do výše 3, místy až 5 metrů nad normálem. S touto povodní se dala srovnat pouze katastrofální povodeň z roku 1814 (konec srpna).\nV neděli odpoledne 22. března 1931 se obloha zatáhla černými mraky a k večeru se spustil déšť, který se na horách proměnil ve velikou průtrž mračen. Velké spousty deště sníh v lesích a na horách rozpustily. Během asi dvou hodin bylo zaplaveno všechno okolí městečka Dědice a zároveň všechny domky a domy v Dědicích, které se nacházely při řece Hané. Voda se přihnala asi k desáté hodině večer, v době kdy občané nebyli na nic takového připraveni. S ohromnou silou rvala vše, co se kolem ní nacházelo. Veliké množství urvaných stromů, klád, dřeva, slámy a plotů ucpalo řečiště a v podobě velkého jezera bylo zaplaveno vše okolo Dědic, Vyškova a celého toku řeky Hané. Dravý proud se hnal nejenom údolím kolem řečiště nýbrž i níže položenými částmi Dědic.\n\nVoda se hnala i od Opatovic, zaplnila Horní Závodí a kolem fary se spojila s proudy, které zaplavily Dolní Závodí, část Dědic zvanou Ve dvoře, a rozlila se údolím u Pazderny až k vyškovskému parku. Vše, co jí přišlo do cesty, nemilosrdně ničila. Celá řada domů se ocitla pod vodou. Pokles vody se však děl velmi pomalu. Ještě ráno druhého dne byly domky pod vodou. Četné domy byly podemlety, zvláště v Minátkách a Ve dvoře. Podlahy v domech byly úplně vytrhány, plavaly na vodě ve světnicích. Dřevo a mrva byly od domů odplaveny, orná půda odnesena s polí a na mnohých místech byly vyrvány ohromné jámy. Nejvíce půdy vyrvala voda v Dolním Závodí před domy ředitele Fialy a řídícího učitele Františka Mazálka. Vodní proudy, které nemohly ucpaným splavem pronikat dál, vyrvaly úplně říční zeď před oběma jmenovanými domy a půdu do hloubky asi čtyř metrů, rozmetaly úplně kamenné zídky kolem zahrádek a rvaly zahrádky směrem k oběma domům.\nMěstská rada ve Vyškově zaslala Zemskému úřadu v Brně na základě usnesení společné schůze zástupců obcí Opatovic, Dědic, Vyškova a Křečkovic, konané 30. dubna 1931 ve Vyškově, 4. května 1931 žádost o provedení regulace řeky Hané v průtoku katastrů těchto obcí. Katastrofa byla podle žadatelů zaviněna v prvé řadě tím, že koryto řeky Hané bylo poměrně plytké a řeka nebyla vůbec zregulována. Ohradní zdi, pokud byly již dříve jednotlivými obcemi postaveny, nápor vody nevydržely a z velké části se zbořily.\n\nVzhledem k tomu, že povodňové katastrofy se několikrát opakovaly již dříve a byla obava z nové povodně, obce žádaly o bezodkladné provedení regulace, kterou pokládaly za nutnou k zamezení dalšího nebezpečí. K žádosti se připojilo společenstvo mlynářů, které žádalo, aby při projektu bylo pamatováno zejména na vyrovnání ostrých zákrutů řeky, které vedly k trhání jezů a břehů. Byla sledována myšlenka regulace Hané v trati od Heroltického jezu až po jez Roberta Jánského, neboť tato trať trpěla povodněmi nejvíce. Celková délka trati obnášela asi 7 km, z toho místní trať ve Vyškově 1,5 km. O nemožnosti vyhovět žádosti o úpravu řeky Hané pro nedostatek peněžních prostředků byla městská rada ve Vyškově informována na začátku ledna 1932.\n\nAni po regulaci řeky Hané (úprava koryta) v 2. polovině 20. století nebezpečí velkých vod úplně neskončilo. Opatovická přehrada, jejíž stavba byla započata v září roku 1969, byla dokončena v červnu roku 1972. Vznikem vodní nádrže nacházející se přibližně jeden kilometr za Opatovicemi, která vznikla po zatopení sedmdesáti hektarů půdy, byly podstatně ovlivněny poměry v množství vody, která v Hané protéká Dědicemi.\n\nStavy vody při jarní oblevě jsou tak v Dědicích většinou z pohledu nárazového nadbytku v důsledku tání sněhu v povodí řeky Hané vcelku mírné. Situace roku 1931 byla výjimečná, i co se týče bezprostřední příčiny vzniku povodně. Následkem prudkého přívalu ještě umrzlá půda nestačila přívaly vody vsáknout, takže voda stékala po umrzlém sněhu, který se současně vzhledem k nastalému zvýšení teploty rozpouštěl. Voda rychle stékala po úbočích a plnila koryta vodních toků, která přívaly nemohla pojmout, takže vystoupila z břehů.\n\nNa katastru Dědic se nachází chráněné území, jímž je letní kolonie netopýra velkého na půdě Kostela Nejsvětější Trojice. Je to jedna z pěti nejvýznamnějších letních kolonií netopýra velkého v České republice, a také jedna ze dvou evropsky významných lokalit na Vyškovsku zařazených do systému NATURA 2000.\n\n\"Evropsky významné lokality\": CZ0623703 – půda dědického kostela\nÚdolím Velké Hané vede po okraji vojenského prostoru červená turistická značka. Velká Haná tu protéká rozlehlými loukami, jejichž tráva slouží za potravu ovcím, koním a dobytku. V údolí žijí četné vzácné druhy živočichů, například pstruh potoční, rostou zde chráněné rostliny, jimiž jsou lýkovec jedovatý a sněženka jarní. Také se tu nachází včely. V okolních lesích žije srnčí a vysoká zvěř a také mufloni.\n\nOd roku 1850 byly Dědice, Pazderna a Hamiltony jednou politickou obcí, Od roku 1941 resp. 1949 jsou vedeny pod Vyškovem.\n\nPrvní zmínka o dědickém kostele a faře je z roku 1510. Do Dědic byly přifařeny obce: Nosálovice, Opatovice, Lhota, Pařezovice a Radslavice. Na konci 16. století se zde učení Českých bratří rozšířilo až tak, že jen malá část dědických rodin patřila k vyškovské farnosti, s níž byla kvůli nedostatku věřících dědická farnost v roce 1590 spojena. Kostel a fara v Dědicích se staly majetkem stoupenců Českých bratří.\n\nDědice jsou sídlem římskokatolické farnosti Vyškov-Dědice. Ta je součástí Vyškovského děkanátu Olomoucké arcidiecéze v Moravské provincii. Území zdejší farnosti zahrnuje nejen oblast samotné obce, (připojené k Vyškovu v roce 1950) ale i dědické osady Hamiltony, Pazdernu, a Lhotu, Opatovice, Radslavice a Radslavičky. Hlavním duchovním stánkem farnosti je kostel Nejsvětější Trojice v centru Dědic. Místním farářem a administrátorem excurendo byl od července 2010 ThLic. ICLic. František Cinciala. V roce 2019 je to Michal Pořízek.\n\nV roce 1868 byl v Dědicích založen čtenářský a pěvecký spolek Slavibor, který vykazoval činnost ještě v roce 1919. Hasičský sbor vznikl v roce 1887. Mezi nejstarší včelařské spolky na Moravě patří vyškovský včelařský spolek, v němž byli sdruženi včelaři z 20 obcí. Včelařská schůze se konala z podnětu dědického učitele Ludvíka Fialy 26. září 1897 v Besedním domě ve Vyškově a k ustavení spolku došlo 27. prosince 1897.\nNa začátku 20. století vznikl okrášlovací Spolek sv. Terezie (1901/1902). Od roku 1908 působí v Dědicích tkalcovský spolek, Národní jednota a Tělocvičná jednota Orel. Tělocvičná jednota Sokol Dědice byla založena v roce 1909. V roce 1911 vyvíjí v Dědicích činnost Odbor Národní jednoty, odbor Sokola, odbor Orla, Sbor dobrovolných hasičů, Čtenářskopěvecký spolek Slavibor, Spolek sv. Terezie, Krejcarový spolek, Místní skupina pro pojištění dobytka, Ústřední spolek tkalců a Tkalcovský spolek pro hejtmanství Vyškovské.\n\nPřed sloučením s Vyškovem v roce 1941 měla obec Dědice právní titul městys. Obec Dědice se skládala z osad Dědice, Hamiltony (poutní místo) a Pazderna. V roce 1941 se Dědice staly na základě výnosu okresního hejtmana (V-2677/3-1941 + č. 47/1942 UL) osadou obce Vyškov. Obec byla zrušena a obce Dědice a Vyškov byly sloučeny v obec Vyškov. \"Historický lexikon městysů a měst. Vývoj postavení a funkce městských sídel v dějinách územněsprávního členění českých zemí od roku 1850 do současnosti\" Štěpána Mlezivy a Karla Kuči uvádí, že po válce byla v roce 1945 provedena rozluka, když byla obec Vyškov rozloučena v obce Brňany, Dědice, Křečkovice, Nosálovice, Vyškov. V roce 1949 pak mělo dojít k opětovnému sloučení těchto obcí (č. 249/1949 U2; U2 = Úřední list II (1945-1951)). Obec Dědice byla zrušena a Dědice se společně s Brňany, Křečkovicemi, Nosálovicemi a Vyškovem znovu staly osadou obce Vyškov. Naproti tomu dobové dokumenty (Zápisy ze zasedání rady města, Pamětní kniha města Vyškova) svědčí o tom, že k osamostatnění Dědic a ostatních obcí po jejich násilném připojení k Vyškovu v roce 1941, resp. 1942, po roce 1945 již nedošlo. Po výnosu ONV z 26. října 1945, a poté, co se v prosinci i Zemský národní výbor v Brně kladně vyslovil k prozatimní společné správě sloučených obcí, vyškovský národní výbor pokračoval v řízení záležitostí Dědic. Ministerstvo vnitra výnosem ze 7. února 1946 nařídilo společnou správu Vyškova, Brňan, Dědic, Křečkovic a Nosálovic. Na tomto základě byl vyškovský MNV v březnu 1946 doplňen dědickými zástupci.\n\nPo zbytek roku občané Dědic přesto usilovali o zvrácení rozhodnutí ministerstva a neváhali se v této věci obrátit i na Klementa Gottwalda. Výsledkem jejich úsilí bylo alespoň to, že v Dědicích byla v roce 1946 zřízena expozitura MNV Vyškov. Zásadní zvrat nastal na začátku roku 1947, když vyhláška ONV Vyškov oznámila, že dle sdělení ZNV v Brně \"\"společná správa obcí Vyškova, Brňan, Dědic, Křečkovic a Nosálovic, zavedená výnosem ministerstva vnitra ze dne 7. února 1946 čís. B-8111-28/1-1946-II/2 podle § 27 dekretu čís. 121/45 sb., zanikla dnem 17. února 1947. V důsledku toho je třeba, aby ve jmenovaných obcích byla aktivována vlastní správa, t. j. aby byly sestaveny v jednotlivých obcích místní Národní výbory podle výsledků voleb do Ústavodárného národního shromáždění.\"\"\n\nToto rozhodnutí musel vzít Vyškov na vědomí a kvůli sestavení národních výborů na základě volebních výsledků vznikly volební výbory, do nichž byly každou stranou jmenováni dva členi. Poté, když byly přepočteny mandáty, se sešly ustavující schůze nových místních národních výborů. Schůze MNV v Dědicích se konala 10. srpna 1947. Předsedou MNV se stal Bohumil Školař (ČSNS), prvním náměstkem Jan Otevřel (KSČ) a druhým náměstkem Leopold Michlíček (ČSL). Radu MNV tvořili Jakub Adamec, Jan Formánek, Rostislav Höfer, Josef Chomoucký, Rupert Kytka, Jan Mazal a Valentin Novák. V zastupitelstvu měla KSČ (Komunistická strana Československa - komunisté) 10 mandátů, ČSL 9 (Československá strana lidová - lidovci), ČSNS 8 (Česká strana národně sociální - národní socialisté), a 3 ČSSD (Československá sociální demokracie - sociální demokraté).\n\nÚkolem nově vzniklých MNV mělo být dle stanoviska Okresního národního výboru Vyškov mimo jiné i ověřit, zda se tyto obce chtějí opět spojit s Vyškovem, anebo zůstat samostatné. Pro sloučení hlasovali v září 1947 jen v Nosálovicích, MNV Vyškov ale trval na tom, aby se opět spojily všechny obce. Kromě Nosálovic však ostatní národní výbory se spojením nesouhlasily. Na území Vyškova tak více či méně formálně existovalo pět MNV (MNV mimo Vyškov vlastně neměly žádnou pravomoc, jelikož nedošlo k rozdělení finančního hospodaření), což trvalo až do začátku roku 1948, kdy bylo ONV Vyškov 19. ledna 1948 rozhodnuto o předání správy národním výborům jednotlivých obcí i \"de facto\". K tomu mělo dojít 23. února 1948. Jediné, co chybělo, byl souhlas ZNV v Brně. ONV Vyškov, ještě před jeho udělením, na 19. února svolal zástupce národních výborů a poté 21. února vydal výměr, jímž bylo rozhodnuto, že do konce března 1948 má být Vyškov spravován společným MNV. Očekávalo se přitom, že do té doby ZNV v Brně vydá stanovisko o spojení nebo odloučení obcí. ZNV vydalo pokyn, na jehož základě ONV Vyškov 25. února uspořádal poradu, jíž se zúčastnili zástupci ZNV, ONV a MNV Vyškova a Dědic.\n\nDědičtí byli v otázce své samostatnosti nejaktivnější, když řešení průběžně urgovali u ZNV. Argumenty pro spojení obcí do jednoho celku byly na schůzce předneseny členem rady ZNV Jaroslavem Sedlákem. Případ byl pak formálně zakončen výměrem ZNV v Brně z 9. března 1948 o sloučení sousedních obcí s Vyškovem, což bylo odůvodněno \"\"naléhavým zájmem veřejným\"\". Situace tím byla vyjasněna a k oddělení obcí od Vyškova tak nedošlo. S touto situací se však především Dědičtí nehodlali smířit a koncem ledna 1949 jejich poselstvo vyrazilo do Prahy do kanceláře prezidenta republiky. Tam protestovali proti spojení s Vyškovem. Mise byla neúspěšná, a tak se Dědičtí (společně se zástupci Brňan) proti rozhodnutí ZNV z 9. března 1948 o sloučení obcí odvolali k ministerstvu vnitra. Ale ani tam neuspěli.\n\nONV Vyškov pak mohl svým výnosem ze 14. září 1949 konečně sdělit, že \"\"... citovaný výměr býv. zemského národního výboru v Brně o sloučení obcí Vyškova, Dědic, Brňan, Křečkovic a Nosálovic nabyl právní moci.\"\".. Od roku 1950 jsou Dědice částí obce Vyškov v okrese Vyškov.\nNení známo, kdy bylo starší osídlení přeuspořádáno do útvaru s velkou vřetenovou návsí s kostelem stojícím uprostřed. Jádro Dědic je typově návesní silnicovka, jejíž tvar je na severozápadě ovlivněn potokem. Obytná a hospodářská stavení jsou ulicovitě seřazena. Za uzavřenými dvory se rozprostírají zahrady a pole. Hamiltony vznikly jako raabisační ulicovka. Byly po svém vzniku stavěny po jedné straně cesty. Jádro Pazderny tvoří malá, obdélníková náves, která je otevřená ve směru na západ.\n\nAsi ve 3. čtvrtině 13. století byl na ostrožně proti proudu výše v údolí Velké Hané postaven hrad, podle něhož měl přídomek Milota z Dědic. Hrad se nacházel blízko dálkové trasy vedoucí přes Drahanskou vrchovinu a Vyškovskou bránu na jižní Moravu (na Hodonínsko). Dědický hrad nejpozději začátkem 15. století zanikl, jak dokládá na místě nalezená keramika. Z historických pramenů hrad mizí ve druhé čtvrtině 16. století. Do začátku 3. tisíciletí se dochovaly terénní zbytky a základy na krátké pravobřežní ostrožně do zákrutu Velké Hané.\n\nHrad byl postaven na nejzazším vhodném výběžku Drahanské vrchoviny, předtím než se údolí řeky Hané rozplývá v rovině. Hrad dispozičně sestával ze dvou částí. Předhradí od stoupajícího a rozšiřujícího se pokračování výběžku oddělovaly dva příkopy. Šířka vnějšího příkopu je mezi 16 a 24 metry. Kvůli políčku vzniknuvšímu na jeho dně a přemístění zeminy je jenom 4 metry hluboký. Za valem mezi těmito dvěma příkopy je příkop, který má 30 metrů na šířku a ve srovnání s valem hloubku až 11 metrů. Další příkop o šířce 20 metrů a hloubce 4,5 metru je mezi předhradím a jádrem hradu. Jádro bylo vybudováno na půdorysu zužujícího se čtyřúhelníka o rozměrech 50 na 51–21 metrů s náznakem parkánu na přístupové západní straně. Prostor byl po 2. sv. válce porušen úpravou na hlediště a letní divadlo. Vypadá to na to, že hrad byl bez věže. V roce 1372 tu byl šternberský purkrabí, což znamená, že po polovině 14. století Šternberkům dědický hrad patřil a pokračovalo se v jeho využívání.\nÚlohu dědického hradu převzal již před rokem 1381 nově postavený hrad Stagnov ležící hlouběji v Drahanské vrchovině. Povýšení Dědic, ke kterému došlo někdy v době před rokem 1371, se vysvětluje především jeho úlohou podhradního městečka. Dědice byly ve středověku jasně stavěny jako konkurent blízkého Vyškova.\n\nPůvodní jádro Dědic se nalézá napravo od řeky Hané. Na levém břehu Hané v Závodí byl pouze vrchnostenský dvůr a naproti mostu přes Hanou několik usedlostí. Třicetiletá válka Dědice značně postihla. V závěru 17. a v 1. polovině 18. století došlo k ustálení vývoje a mírnému rozvoji. Po požáru byl středověký kostel nahrazen novou podstatně větší pozdně barokní stavbou. Městečko mělo v této době spíše vesnický ráz. Po polovině 18. století se tu napočítá na 86 obydlí. Okolo roku 1760 byla mezi Dědicemi a Vyškovem na území Dědic založena malá ves Pazderna a brzy poté následovalo založení vsi uličního typu Hamiltony v údolí pod zbytky dědického hradu. Pazderna a Hamiltony se staly osadami Dědic. V roce 1834 měly Dědice 155 domů a 1365 obyvatel.\n\nPočet domů se ve 2. polovině 19. století postupně spíše zahušťováním stávající zástavby zvyšoval. U kostela byla při náměstí postavena velká budova školy.\nPo příchodu vojáků v polovině 30. let 20. století se nad Dědicemi a Hamiltony začal rozrůstat komplex kasáren, který postupně dosáhl značné velikosti. Výstavba sídliště vedle kasáren začala v 50. letech. Výškové stavby byly postaveny na přelomu 70. a 80. let 20. století, kdy se zdejší vojenské učiliště, které se původně podobalo jiným, rozrostlo v největší vojenskou školu státu. Nejprve byl celek zřízený na území východní části Drahanské vrchoviny, který zahrnuje střelnice a cvičiště pro tankové jednotky, pěchotu a dělostřelectvo a další druhy vojsk umístěné na střední Moravě označován jako vojenský výcvikový tábor Dědice a později jako Březina. Vojenský újezd byl utvořen na území původně patřícím ke katastrálním územím obcí z někdejších politických okresů Prostějov, Boskovice a Vyškov. Části katastrálních území těchto obcí byly při vytvoření újezdu nově sloučeny do šesti katastrálních území (Doubrava u Březiny, Kotáry, Osina, Pulkava, Stříbrná u Březiny, Žbánov). Na začátku 3. tisíciletí je \"Kozina\" střediskem výcviku Armády České republiky. Je tu také britské výcvikové středisko (Britský vojenský poradní a výcvikový tým (BMATT ČR).\nV roce 1960 byla na k. ú. Dědice nově vytvořena osada obce Vyškov pojmenovaná Sídliště Víta Nejedlého. Tato osada byla k 1. lednu 1980 sloučena s osadou Dědice. Na nárůstu počtu obyvatel ve 2. polovině 20. století se vedle vzniku „vojenského“ sídliště na Kozině podílela nová výstavba ve směru k Vyškovu, jakou představuje sídliště Hraničky, ulice Juranova, Pionýrská, Antonína Zápotockého. Velký nárůst byl způsoben postavením nového sídliště Osvobození. Další nová zástavba se vytvořila v oblasti po levé straně řeky Hané kolem ulice A. B. Svojsíka.\nMěstečko Dědice mělo ve znaku zlatou osmihrotou zářící hvězdu v modrém poli. Místní část Dědice dnes tuto zářící hvězdu v modrém poli užívá. Tuto hvězdu Dědice do svého pečetního znamení zřejmě přijaly po svých pánech, když Albrecht a Petr ze Šternberka Dědicím v roce 1371 potvrdili výroční trh a své poddané osvobodili od odúmrtí a robot. Pro dobu 70. let 14. století, kdy byla městečku udělena privilegia, je šternberská hvězda doložena na malovaném obalu Knihy Ješka či Jana ze Šternberka z let (1370) 1373–1384, brněnské řady moravských zemských desek.\nZatímco na malovaném obalu Knihy Albrechta z Boskovic olomoucké řady moravských zemských desek z let 1567–1572 je prostá osmihrotá šternberská hvězda, na obalu Knihy pana Albrechta Černohorského z Boskovic brněnské řady moravských zemských desek z týchž let je zlatá hvězda v modrém poli umělcem provedena jako zářící.\n\nJako pečetní znamení je tato zářící hvězda na pečeti z konce 18. století, která má v průměru 35 mm, která byla použita při pečetění josefinského katastru. Zde je pečeť městečka Dědice otištěná v červeném vosku. Pečeť je přitištěna v knize josefinského katastru z roku 1787. V pečetním opise stojí: „+ Peczet mesteczka Diedicz“. Na pečeti \"vícoměřické části\" z téhož roku, která byla přitištěna na téže straně knihy, je zobrazen sv. Jan Nepomucký na mostu.\n\nAsi z poloviny 18. století pochází jiná pečeť, která má průměr přibližně 38 mm. V pečetním poli je oválný barokní štít s osmihrotou hvězdou zasazený do bohatě zdobené kartuše. Opis je nečitelný. Ze špatného otisku není patrné, zda jsou mezi jednotlivými rohy paprsky. V pečetním poli pečeti viceměřické části z roku 1734 je na mostě stojící postava sv. Jana Nepomuckého s paprsky svatozáře kolem hlavy, s křížkem v levé pokrčené ruce a palmovou ratolestí v pravé, vpravo napřažené ruce. Opis psaný majuskulou je od pečetního pole oddělen silnou linkou, na vnější straně věncem: „+ Peczet mesteczka Diedicz po stranie wiczo mierske leta 1734“.\n\nDědice znakové privilegium nikdy nedostaly. Z toho důvodu jsou při zkoumání historie původu a vývoje dědického znaku studovány dochované pečeti. Na pečeti biskupského dílu Dědic u vyškovského panství o průměru 26 mm, která byla použita v roce 1589, je v pečetním poli štít s osmihrotou hvězdou. Opis oddělený od pečetního pole linkou, na vnější straně oddělený věncem, je ale nezřetelný.\nViceměřická část patrně znak vůbec neměla. Znak části patřící k Vyškovskému panství se nejspíš vyvinul z pečeti pánů ze Šternberka, kteří byli jednou z dědických vrchností. O existenci typáře, jímž byly pečetěny dokumenty, předcházejícího vývojově zářící osmihrotou hvězdu, která je mezi znaky dalších obcí, na nichž se rovněž nachází osmihrotá hvězda, jedinečná, svědčí starší otisk pečeti pod papírovým krytem (1749), který byl v 1. polovině 20. století překreslen do Knihy pamětí městečka Dědic, kde byly současně na ukázku otištěny další ve 20. století existující typáře. Hvězda tohoto typáře, který má v opise vyryt rok 1686, je osmihrotá. Barvy tohoto znaku doloženy nejsou. Je velice pravděpodobné, že byly stejné jako u rodového erbu Šternberků, kde je zlatá hvězda v modrém poli.\n\nZnak městečka Dědic se vyvinul z těchto pečetních znamení, a protože Šternberkové měli ve svém erbu zlatou osmihrotou hvězdu, je za znak Dědic třeba pokládat rovněž zlatou osmihrotou hvězdu na modrém štítě, či zlatou osmihrotou hvězdu s osmi paprsky uprostřed mezi jednotlivými rohy na modrém štítě, jelikož pečetní znamení viceměřické části Dědic se nestalo znakem městečka. Poté co byly obě části v roce 1850 sloučeny, zůstal v užívání pouze znak vyškovské části.\n\nV současnosti se dá za nejstarší dochovanou pečeť považovat otisk z 12. ledna 1524. Barva okrouhlé pečetě ze včelího vosku je černá. V pečetním poli je osmihrotá hvězda a v latinsky psaném opisu, který se nachází mezi perlovcem, je gotickou majuskulou (s unciálou) napsáno: + S : OPIDAnORVm : In : DYEDICZ. V koroboraci listiny, k níž je pečeť přitištěna, stojí: \"A protož my purgmistr a rada svrchupsaní ... rozkázali sme k tomuto listu svú pečeť vlastní městečka našeho přitisknúti nám bez škody i všem budúcím potomkom našim.\"\nNa razítcích obecního úřadu Městečka Dědic z 2. poloviny 19. století a 1. poloviny 20. století se setkáváme s prostou osmihrotou hvězdou. Typář doložený pečetí v josefinském katastru z roku 1787 se zářící osmihrotou hvězdou byl u důležitých dokumentů (operát stabilního katastru, rozdělení obecních pozemků) používán i v 19. století. V opise papírové pečeti ze začátku 20. století stojí: „Obecní úřad městečka Dědic“. Barva papírové pečeti, která byla použita v pracovní knížce, napodobuje barvu zeleného vosku, který používala městečka ve středověku. Osmihrotá hvězda zde není provedena jako zářící. Hvězda a text opisu jsou bílé.\n\nNa dopravní značce umístěné v místě posunuté katastrální hranice je pod označením Dědice vidět vyobrazení převzaté z práce Jiřího Čarka z roku 1985 Městské znaky v českých zemích. Zde je tento popis znaku: Na modrém štítě je osmicípá hvězda zlaté barvy s osmi tenkými paprsky mezi špicemi. Jedná se o heraldicky nepřesný popis, který informuje o tom, co na znaku vidíme. Kresba v příloze práce je pojata jako výtvarná stylizace inspirovaná trojrozměrnou pečetí z 18. století a tedy včetně hran.\n\nTéměř stejný popis znaku nacházíme v práci Josefa Augustina z roku 1997: Na modrém štítě zlatá osmihrotá hvězda s osmi tenkými paprsky mezi špicemi. Informace v textové části jsou převzaty z práce Městské znaky v českých zemích. Příloha obsahuje graficky totožným způsobem zpracovaný znak.\n\nNa ceduli umístěné na dopravní značce nacházející se ve směru od Vyškova jen několik metrů před kruhovým objezdem, který byl dokončen na začátku zimy 2014/2015, je oproti heraldickému popisu znak Dědic při spodním okraji španělského štítu doplněn navíc o letopočet tzv. první písemné zmínky o Dědicích (L. P. 1131), který však nemusí být přesný, jak naznačuje výzkum Zdíkových listin z této doby. To však pochází z vynalézavosti autorů. Do štítu letopočty nepatří, navíc z doby, kdy heraldika v našich zemích ještě neexistovala. Znak Dědic je definován popisem výše.\n\nOsmihrotá hvězda se do znaku městečka Dědice dostala pod vlivem erbu Šternberků, a pak k ní v 18. století přibyly (v naší heraldice) unikátní paprsky záře, jež z ní učinily zářící osmihrotou hvězdu.\n\nU základní heraldické hvězdy se počet hrotů nehlásí (kontinentální šestihrotá a anglosaská pětihrotá). Hlásí se u hvězd s vyšším nebo nižším počtem hrotů (viz Šternberkové). Na vlajkách mají hvězdy logicky cípy, ne hroty. Základní vexilologickou hvězdou, kdy se počet cípů nehlásí, je pěticípá.\n\nŠternberkové jsou v našich zemích jediným rodem, jenž byl odedávna v panském stavu. Ve shodě se starou rodinnou legendou Šternberkové svůj původ odvozují od Kašpara, což byl jeden ze tří biblických králů, kteří se do Betléma přišli poklonit narozenému Ježíškovi. Jméno Kašpar je v rodě oblíbené.\n\nŠternberská romantická erbovní legenda byla následně obnovena a živena zvláště v 19. století v souvislosti s rukopisnými boji. Tři králové (či spíše mudrci) se poprvé objevují v Matoušově evangeliu, kde ale nejsou uvedeni jmenovitě. Jména těchto mudrců Kašpar, Melichar a Baltazar se objevila až později (zkratka C+M+B+ původně znamenala „Christus mansionem benedicat“, „ať Kristus požehná tomuto příbytku.“\n\nZlatá hvězda ve znaku Šternberků je proto Betlémskou hvězdou. Váže se k ní rodové heslo pod štítem \"Nescit occasum\" znamenající, že tato hvězda \"Nikdy nezapadá\". Betlémská hvězda zářila a vedla krále (mudrce). Tato symbolika vytváří spojitost s jedinečnými paprsky dědické hvězdy.\n\nV Dědicích se tak jako dnes i v minulosti rozvíjel rozličný obchod a průmysl. Od roku 1873 tu vyvíjela činnost nejprve jedna, později dvě záložny. Pro 20. léta 20. století je uváděno stavební a krejčovské, po roce 1945 krejčovské a zemědělské družstvo. Dědice, Pazderna a Hamiltony ovšem byly obcemi drobných zemědělců a dělníků, jelikož 2/3 polí patřily rolníkům a 1/3 obhospodařoval velkostatek. Nacházela se zde mechanická tkalcovna. V roce 1908 byla postavena Greplova tkalcovna se 180 stavy. Po roce 1948 v její budově byla provozovna UP závodů Rousínov. Na kraji obce tu byla u cesty do Lhoty/Hamilton cihelna. Z řemeslníků tu byli nejvíce zastoupeni obuvníci a stolaři.\nV roce 1911 se v Dědicích nachází 2 bednáři, 2 cihelny, 1 cukrářství, 1 podnik dobývání písku, 4 faktorství, 2 holiči, 7 hostinců, 2 jircháři, 1 lom a tlučení štěrku, 2 kováři a podkováři, 3 kramářství, 7 krejčích, 4 mlynáři, 2 obchodníci dobytkem, 1 obchodník houbami, 2 obchodnice krátkým zbožím, 1 obchodnice květinami, 3 obchodníci máslem, ovocem, vejci apod., 1 obchodník mlékem, 7 obchodníků plátnem, 1 obchodník rakvemi a pohřebnickými přípravami, 6 obchodníků smíšeným zbožím, 2 obchodníci střižným zbožím, 2 obchodníci vlněným zbožím, 7 obuvníků, 3 pekaři, 2 prodejci kořalky v láhvích, 7 řezníků, 1 sedlář a řemenář, 1 soustružník, 4 stolaři, 5 tkalců, 2 výrobci bavlněného zboží, 1 výrobce lihovin, 1 výrobce tvarůžků, 1 výtažný.\n\nNa Moravě se dařilo soukenictví od začátku 14. století. Sukno se vyrábělo ve Vyškově i v Dědicích a bylo prodáváno na týdenních a výročních trzích (Vyškov odkoupil dva trhy od Dědic, takže jich měl šest). Ve Vyškově a okolí bylo také hodně rozšířeno ševcovství. Nejvíce však bylo soukeníků. V 70. letech 19. století ale obor zasáhla krize, kdy byl tento druh výroby zatlačen tovární. Někteří vyškovští soukeníci řešení hledali ve faktorském způsobu výroby, kdy byl materiál dovezen z brněnských továren, zpracován ve Vyškově a okolí a toto zboží odvezeno zpět do továren. Na konci 19. století bylo toto původně nejrozšířenější řemeslo opuštěno.\n\nV dřívějších dobách se řemeslníci soustřeďovali v městečkách a ve městech, na dědinách (vesnicích) jich bylo málo anebo také žádní. V Dědicích tak najdeme 3 kováře, 2 koláře, 3 truhláře, 4 řezníky, 2 pekaře a 1 jircháře. Cechy byly v Rakousku zrušeny v roce 1859. V roce 1883 byly živnosti rozděleny na svobodné a koncesované. Pro řadu řemesel bylo potřeba mít průkaz způsobilosti, jehož zavedení žádali sami řemeslníci, protože svobodné řemeslo po roce 1859 upadalo i kvůli nedostatečné způsobilosti některých řemeslníků a špatné jakosti výrobků. V roce 1885 bylo založeno Společenstvo řemeslných živností pro Vyškov a okolí. Ke zhoršení těžké situace došlo po 1. světové válce za krize a v souvislosti s konkurencí továren, s čímž se tehdy mohla vyrovnat pouze některá řemesla.\n\nV roce 1924 byl v Dědicích 1 cukrář, 2 bednáři, 1 faktor, 3 holiči, 3 jircháři, 1 kolář, 1 kopytář, 1 kovář, 1 podkovář, 6 krejčích, 2 švadleny, 4 mlynáři, 11 obuvníků, 2 pekaři, 1 pohodný, 7 řezníků, 1 sklenář, 6 stolařů, 1 tesař.\n\nPo roce 1948 se jednotlivá řemesla dostala pod služby města Vyškova.\n\nPrůmyslový rozvoj začíná na Moravě na konci 18. století. V roce 1924 bylo v Dědicích 1 obecně prospěšné stavební družstvo, 1 výrobní, nákupní a prodejní družstvo krejčovských mistrů, mistrových, tovaryšů a tovaryšek, 1 tkalcovna bavlněného zboží (Jan Grepl), 1 cihelna a lom, 1 lom kamene, 2 podniky dobývání písku, 2 pily a 1 výroba sukna.\n\nZpracování dřeva (v 1. polovině 20. století je to např. výroba dřevěných obručí Františka Jelínka s pobočným závodem v Rychtářově), a výroba nábytku (stolařství Karla Höfera), se v Dědicích nachází i ve druhé polovině 20. století.\n\nV prvních letech po 2. světové válce v průmyslovém podnikání ještě převažoval soukromý sektor. Až v roce 1948, poté co došlo ke znárodnění závodů s více než 50 zaměstnanci, bylo Vyškovsko podstatně zasaženo touto fází socializace průmyslu. Největším závodem odvětví všeobecného strojírenství byl Sandrik, Vyškov. V Dědicích bylo jedno ze sídel závodů národního podniku Cihelny Gustava Klimenta. Byl vytvořen Okresní průmyslový podnik ve Vyškově určený pro služby obyvatelstvu, k němuž byla přičleněna i cihelna v Dědicích.\n\nStrojírenský průmysl představuje na začátku 3. tisíciletí např. podnik Rostex.\n\nJe doloženo zpracování dřeva. Až do poloviny 20. století zde bylo prováděno řezání dřeva na pilách, které měly dostatek suroviny pocházející z okolních lesů. Pila při Krajčově mlýnu byla součástí mlýna a zpracovávala dřevo jen po určitou část roku. Pilařský závod Josefa Frice, který vznikl kousek od staré pily, již Florian Fric koupil v roce 1898 od olomouckého arcibiskupa, řezal dřevo celoročně. V roce 1927 stará pila vyhořela a krátce nato byla na konci 20. let postavena nová pila. Ve 40. letech zde došlo k rozvoji výroby beden v bednárně postavené v roce 1940 podle plánu z roku 1939. Provoz tohoto podniku skončil v polovině 20. století, kdy jeho prostory začala využívat sběrna surovin. Později nahradilo tento způsob využití budov a ploch okolo bývalé pily skladování a nakládání se stavebninami, které zajišťoval podnik Staviva. Námezdní pilařství bylo jedním z možných dalších zdrojů příjmů mlynářů. Rybník patřící ke Klevetovu mlýnu umožňoval chov ryb a, když byla tuhá zima, ledování. S ledováním jako se zdrojem příjmů počítal zvláště poslední majitel mlýna Alois Suchánek.\n\nHaná je v oblasti střední Moravy druhým nejdelším přítokem řeky Moravy po řece Bečvě. Zdrojnicemi této řeky jsou říčky Malá Haná a Velká Haná, které pramení na Drahanské vrchovině. Na katastru obce, jímž protéká Velká a Malá Haná, které se v Dědicích spojují ve výšce 260 metrů nad mořem. (stok byl při regulaci toku přeložen) se v minulosti nacházelo několik mlýnů, které střídaly své majitele. Ve čtyřech mlýnech bylo zpracováváno obilí na mouku a další mlynářské produkty.\n\nNa začátku roku 1918 bylo zásluhou Aloise Hanáčka, mlynáře v Nemojanech, založeno Společenstvo mlynářů vyškovského politického okresu. Mlynáři v Dědicích provozovali svou mlynářskou živnost většinou zhruba do poloviny 20. století. V této době byla činnost většiny mlýnů zastavena.\nPodle posledních majitelů mlýny můžeme označit jako mlýn Krajčův (do 30. let znám jako mlýn Jánského) na Velké Hané, Suchánkův (v 19. století Klevetův mlýn) na Malé Hané, Fricův a Tomáškův (v 1. polovině 20. století mlýn, na němž provozoval mlynářskou živnost Jan Ličman) na spojené Hané. Na kraji dědického katastru před vyškovským parkem se nacházel jez patřící ke mlýnu Jaromíra Součka ve Vyškově, který provozování mlynářské živnosti ve svém mlýně zastavil v roce 1935. Mlýnský náhon k mlýnu za viaduktem byl odstraněn v roce 1935 a od té doby již vyškovský park nevypadá jako říční ostrov.\n\nMlýn Roberta Jánského byl v roce 1940 pronajat Karlem Krajčou, který jej okamžitě začal rekonstruovat. Jednou z fází rekonstrukce byla rekonstrukce náhonu. Mezi mnoha pracovníky, kteří se přestavby probíhající v letech 1940–1941 zúčastnili, byl i Richard Podaný, komunistický funkcionář a pozdější předseda ONV. Předchozím nájemcem byl mlynář František Moučka. V roce 1949 Karel Krajča mlýn koupil. Mlýn byl uzavřen v letech 1950–1951.\nMlýn Josefa Frice v Dědicích, Anežky Tomáškové v Dědicích a inženýra Jaromíra Součka ve Vyškově mezi sebou navzájem souvisely, takže vzdutá voda u Součkova jezu zasahovala do podkolí mlýna paní Tomáškové a voda od mlýna Tomáškové do podkolí Fricova mlýna. Mlýny mezi sebou byly spojeny průběžnou nivelací. Mlýnský náhon, odbočující od Součkova jezu, přes který voda řeky Hané vtékala u Smetanových sadů do předměstí Vyškova, doleva, tvořil hranici katastru mezi Dědicemi a Vyškovem.\n\nFricův mlýn, který byl jedním z nejstarších mlýnů, na štítě nesl letopočet 1600. Patříval k arcibiskupskému panství, od něhož byl odkoupen novými majiteli Kumry. Tito na něm hospodařili, až jej v roce 1858 museli prodat Emanueli Fricovi.\n\nNástupcem Emanuela Frice se stal na začátku 80. let 19. století Florian Fritz, který v roce 1898 koupil od olomouckého arcibiskupství vedle mlýna stojící pilu. V roce 1911 na něm začal samostatně hospodařit Josef Fric. Po první světové válce zde došlo k modernizaci, když původní čtyři kola na vrchní vodu byla nahrazena turbínami postavenými v místě bývalé lednice a byl postaven nový jez na Hané. 21. března 1930 mlýn vyhořel a byl rekonstruován do podoby, kterou má dnes.\n\nV roce 1943 byl mlýn úředně zastaven. Výroba byla ve mlýně obnovena až po válce v roce 1945. Od 30. června 1951 působil Jaroslav Fric jako vedoucí mlýna u Hospodářského družstva ve Vyškově. Fricův mlýn, v němž se ve mletí pokračovalo, byl nejprve provozován jako námezdní a v roce 1953 byl převzat Mlýnským podnikem. V roce 1959 bylo rozhodnuto, že mlýn byl znárodněn dnem 1. ledna 1953, jelikož sloužil provozu skladištního a výrobního hospodářského družstva. Stalo se tak ke dni 1. července 1959. Podle § 8 odst. 3 zák. č. 118/48 Sb. byly zestátněním znárodněny zemědělské mlýny, které sloužily provozu bývalých Hospodářských družstev. Hospodářské družstvo ve Vyškově bylo znárodněného ke dni 1. ledna 1953. Od 50. let 20. století tak mlýn působil dále pod státními podniky, jimiž byly postupně Středomoravské mlýny a pekárny, Jihomoravské mlýny a pekárny, Mlýny a těstárny Pardubice, závod Kyjov, Mlýnský průmysl Kyjov. Tento mlýn byl v chodu ještě na začátku 80. let, kdy v něm pracoval Jaroslav Fric, a potom zde byla po několik let prováděna výměna mouky za obilí. Voda přiváděná z řeky Hané přestala být používána k roztáčení lopatek turbín, čímž byla získávána energie k pohonu mlýna, v roce 1977.\nMlýnské náhony a odpady těchto mlýnů, jejichž technické parametry jsou popsány ve vložkách vodní knihy pro Dědice, kde se nachází zápisy z 2. poloviny 19. století a ze začátku 30. let 20. století, kdy byly prováděny revize těchto vodních děl, úředním autorizovaným civilním inženýrem Janem Dezortem zhotovovány jejich plány a konečně prováděna místní šetření, byly celé nebo zčásti zrušeny při regulaci řeky Hané, která proběhla v 50. a 60. letech 20. století.\n\nNáhony mlýnů Jánského (Krajčova), Suchánkova a Tomáškové byly v době, kdy už byly tyto mlýny uzavřeny, zcela zrušeny. V případě Krajčova mlýna a mlýna Řehoře Tomáška došlo k uzavření v roce 1950, mlýn Aloise Suchánka byl uveden do klidu v září 1927, kdy zastavení provozu ohlásila okresnímu úřadu ve Vyškově správkyně majetku Štěpánka Klevetová. Odpad od Fricova mlýna byl v důsledku úpravy řeky Hané postupně o asi 200 m, prostor vyplněn navážkou, zkrácen a provizorně sveden z pohledu vodního díla nefunkčním potrubím do Hané, které bylo následně očekávatelně ucpáno nánosy bahna z plavenin nesených řekou. Tím zmizel ostrůvek, který se nacházel mezi touto částí mlýnského potoka a Hanou, jejíž tok byl při regulaci vyrovnán. Na začátku 70. let přibyly v prostoru zakončení odpadu náhonu na navezeném materiálu garáže pro motorová vozidla. Živelnému zastavění unikla pouze místa, kde se počítalo s vodovodem či mostem, čímž vznikly ony nezastavěné proluky. Tímto vývojem získala nové využití původně obecní pastvina, kterou vidíme na indikační skice Dědic z roku 1826, nacházející se vedle tehdy zachyceného místa stoku mlýnského potoka s Hanou. Takto náhon zřejmě probíhal v té době (20. léta 19. století). Místy, kde byla předtím obecní pastvina, odpad mlýnského potoka o něco později procházel (až do zasypání při regulaci Hané, tedy minimálně 90 let), což je dobře vidět na mapě vojenského mapování - Františko-josefského z let 1876–1878 (Morava a Slezsko), a o téměř sto let později např. na mapě souboru topografických map v systému S-1952 z roku 1959 (tisk uskutečněn v roce 1965). Umístění značky soutoku mlýnského potoka s řekou Hanou odpovídá zachycení situace na mapě III. vojenského mapování, projektové dokumentaci k vodnímu dílu inženýra Dezorta, projektům regulace řeky Hané v Dědicích, které jsou uloženy v archivu Povodí Moravy. Pohled na vodní dílo shora přinášejí vedle leteckého snímku z roku 1933 např. kolmé snímky leteckého snímkování z let 1947, 1953, 1961.\n\nProstor před nápustním stavidlem u mostu přes řeku Hanou byl správcem toku upraven v roce 1989 zasypáním kamením. Před regulací prováděnou v 50. a 1. polovině 60. let 20. století to byla tato vodní díla a níže položené části Dědic, jako Minátky, která trpěla škodami způsobovanými velkými vodami a pravidelně se opakujícími povodněmi.\n\nDo přelomu 60. – 70. let 20. století si vyškovský okres udržoval výhradně zemědělský charakter. I na začátku 3. tisíciletí je jedním z tradičních závodů symbolizujících průmysl Vyškovska strojírenský podnik ROSTEX Vyškov, s. r. o. V roce 1938 byla zahájena technologicky nová výroba vrchního stavebního kování z nerezavějící oceli. Dnes se zaměřuje na výrobu stavebního kování z nerezavějících materiálů, jehož je v České republice jediným výrobcem. \nV roce 1925 byla na samém okraji Vyškova jako společný podnik Františka a Julie Pazderkových založena Pazderkova továrna na kovové zboží (Vyškov, Dědická 17) s názvem Železářský průmysl, spol s r. o., zabývající se výrobou drobného kovového zboží. Na začátku 30. let bylo započato s výrobou stavebního kování odlévaného z mosazi a zinkoslitin. K přeměně na akciovou společnost došlo v roce 1940. Před znárodněním nese společnost název Pazderka, železářský průmysl, a. s. Podnik se nejprve rozvíjel při hranici katastrů Vyškov-předměstí a Dědice. K podstatnějšímu rozšíření závodu směrem do Dědic došlo až po skončení 2. světové války. Na konci 30. let Pazderkova továrna zajišťovala výrobu veškerého kovového zboží, stavebního kování (i pro vnitřní dekoraci), drobného kovového zboží pro železářské obchody, kapesních nožů, drobného ocelového a galanterního zboží. Byla zde slévárna kovů.\n\nZávod byl v roce 1948 znárodněn a přičleněn k národnímu podniku Továrny stavebního kování v Boskovicích. V roce 1950 došlo k přičlenění k n. p. Sandrik v Moravské Třebové. Po osamostatnění v roce 1953 byl začleněn k n. p. Sandrik, Dolné Hámre. Původní firma tak byla nejprve přejmenována na Sandrik a později na Rostex. Tento druh stavebního kování, který chránila známka ROSTEX, se stal pojmem, a v roce 1969 se jméno ROSTEX stalo i názvem podniku, který vyráběl mimo jiné i malé kapesní nože – rybičky. V rámci privatizace v roce 1992 byl státní podnik převeden na soukromou společnost. K privatizaci státního podniku Rostex došlo v roce 1993. V roce 1998 vznikla nová firma ROSTEX Vyškov s. r. o, která se zabývá výrobou zámků a kování. Vyrábí se zde bezpečnostní kování, dveřní a okenní kování, doplňkové kování, panikové kování, nábytkové kování, nářadí. Je tu zakázková výroba pro zpracování plechů. V současnosti se provozy a administrativní budova nachází v k. ú. Vyškov.\n\nDědice byly vyspělou zemědělskou obcí s velkým katastrem, kde na úrodné půdě vyrůstaly větší i menší rolnické statky. Roku 1900 zabírala hospodářská půda 1833 ha (pole 1129, lesy 594, louky 44, zahrady 33, pastviny 33). Lesní revír spadal pod Velkostatek Vyškov. V roce 1965 zabíral podle Vlastivědy moravské Vyškovsko katastr Dědic, Hamilton a Pazderny 18,9 km. Toto území v sobě zahrnovalo tratě pojmenované: Lesní pole, Letní pole, Legerní pole, Zápovědi, Nivky, Padělky, Pazderna, Zahrádky, Náplavy, Za Markem, Vinohrady, Kopaniny na příkopě, Roušky, Česlava, U Strachotinky, Hamiltony. V roce 1923 byla provedena změna hranic s obcí Radslavičky.\n\nSilniční doprava se na hlavních tazích uskutečňuje po silnicích III. třídy: III/37728 Vyškov – Dědice – Hamiltony – Lhota – Rychtářov – Studnice; III/37729 Radslavice – Dědice; III/37737 v Dědicích; III/37738 Dědice – Opatovice; III/37739 v Hamiltonech.\nV roce 1869 byla postavena jednokolejná železniční trať Brno–Přerov, vedoucí přes Vyškov. Po vzniku ČSR obstarávali autodopravu do ostatních obcí soukromí dopravci. Teprve po zřízení dopravního závodu ČSAD v roce 1951 byly postupně zavedeny autobusové spoje do všech obcí v okrese. V roce 1962 bylo ve Vyškově vybudováno nové autobusové nádraží. Současnou městskou hromadnou dopravu ve Vyškově zajišťují autobusové linky, které jsou součástí Integrovaného dopravního systému Jihomoravského kraje.\n\nDědice jsou, co se týče letecké přepravy, oblíbenou oblastí vyhlídkových letů. Na obloze jsou od jara do podzimu poměrně často vidět kroužit soukromé dopravní letecké prostředky, jako jsou ultralehká letadla, ale i jiná letadla. Mimořádně je ve vzdušném prostoru nad Dědicemi k vidění horkovzdušný balon nebo přelétající vojenská stíhačka či helikoptéra.\n\nŠkolní budova v roce 1705 vyhořela, což se pak stalo ještě několikrát. V nově vytvořeném okrese byla v roce 1848 v Dědicích dvojtřídní škola. Statistika k roku 1880 uvádí pro Dědice školu čtyřtřídní.\n\nČeský učitelský spolek byl ve Vyškově ustaven v roce 1869 a zanikl v roce 1874. Okresní školní rada byla ustavena ve Vyškově v roce 1870. Předsedou místní školní rady zřízené v říjnu 1870 se stal starosta Dědic František Kopřiva. Předsedou utrakvistického Okresního učitelského spolku, který nahradil český učitelský spolek, byl v roce 1882 zvolen český nadučitel z Dědic Tichavský (do roku 1884). Ve Vyškově bylo v roce 1899 otevřeno české gymnázium postátněné v roce 1910. V roce 1905 byla učiteli z Vyškovska vytvořena okresní učitelská jednota Budeč.\n\nOd roku 1891 v Dědicích působila živnostenská pokračovací škola. Po 1. světové válce byla zřízena a 1. září 1922 otevřena měšťanská škola. K tomu potřebné místnosti byly zčásti získány postoupením učeben obecní školy a zčásti zrušením obecního hostince.\n\nV Dědicích je několik mateřských škol (Hraničky, sídliště Osvobození,Dědická, Víta Nejedlého, které navštěvují mladší děti, předškoláci a starší děti. Děti jsou vedeny v souladu s požadavky rámcového vzdělávacího programu pro předškolní vzdělávání. Je rozvíjeno výtvarné a hudební nadání dětí. Péče je věnována také pohybovým aktivitám.\nNa katastru Dědic jsou základní školy, které byly s odstupem postaveny ve 2. polovině 20. století. Základní škola a Mateřská škola Vyškov je na Letním poli, Základní škola Morávkova stojí na Kozí Horce. Budova devítileté střední školy byla dokončena v roce 1959. Na sídlišti Osvobození se nachází Mateřská škola, Základní škola, Střední škola a Dětský domov, Vyškov. Mateřská a základní škola je určena pro děti se zdravotním postižením. Střední škola slouží dětem se speciálními vzdělávacími potřebami.\n\nZákladní škola Morávkova na Kozině se původně jmenovala Základní škola Klementa Gottwalda. Tato základní škola je úplnou základní školou se všemi ročníky. Součástí školy je školní kuchyně a školní družina. V rozsáhlém areálu se dále nachází školní dílny, včetně ateliéru a keramické dílny, sportoviště, školní zahrada a sad. Pro sportovní aktivity je využívána školní tělocvična s moderním odpruženým umělým povrchem a rozsáhlý sportovní areál (sportovní stadion z roku 1960).\nPo dostavění sídliště Osvobození byla na jeho okraji vedle sídliště Hraničky postavena Základní škola Letní pole. Tato základní škola byla otevřena v roce 1993. V minulosti se škola nacházela v prostorách současné Knihovny Karla Dvořáčka vedle vyškovského kostela. Její historie sahá až do roku 1874. Jedná se o úplnou základní školu s 1. – 9. ročníkem, školní družinou a školní jídelnou. Od školního roku 2014/2015 je při základní škole otevřena mateřská škola s jedním oddělením.\n\nKe škole patří rozsáhlý venkovní sportovní areál, který sestává z tartanového atletického oválu se zařízenými sektory pro skoky, hody a vrhy, fotbalového hřiště, víceúčelového hřiště s umělým travnatým povrchem, 2 volejbalových hřišť s umělým travnatým povrchem a hřiště na košíkovou. V zahradním areálu se nachází školní zahrada se skleníkem a učebna v přírodě. Bylo zahájeno budování odpočinkových ploch, včetně hřiště pro žáky školní družiny. V roce 2002 se začalo s budováním výukových ploch a školní zahrada se přeměňuje na „školní přírodovědnou učebnu“ pro velké množství předmětů. Hlavními částmi uvedené „školní přírodovědné učebny“ má být stávající učebna a naučná stezka se stanovišti: rybník, mokřad, potok, bylinková spirála, ukázky různých biotopů, mechová zahrada, stanoviště s exotickými a méně známými rostlinami, mini ZOO, školní meteorologická stanice a stanice měření emisí ČHMÚ, malá solární elektrárna připojená do elektrické sítě, teplovzdušný kolektor, model větrné elektrárny a další. Některá z uvedených stanovišť jsou již vybudována.\n\nV Dědicích od 3. září 1973 v budově bývalé základní školy působila samostatná Střední zdravotnická škola. Vyučováno bylo dvěma oborům: „zdravotní sestra“ (čtyřletý obor s maturitou) a „ošetřovatelka“ (dvouletý obor končící závěrečnou zkouškou), jenž byl zrušen ve školním roce 1976-1977. Od školního roku 1990-1991 byl změněn název oboru „zdravotní sestra“ na „všeobecná sestra“.\nNa začátku nového tisíciletí další samostatnou existenci zdravotnické školy ovlivnila tak jako jiné střední školy optimalizace sítě středních škol. K 1. červenci 2004 byla Střední odborná škola Vyškov sloučena se Střední zdravotnickou školou v Střední odbornou školu a Střední zdravotnickou školu Vyškov (SOŠ a SZŠ Vyškov). Od 1. září 2006 se škola jmenovala Střední škola zdravotnická a zemědělsko – ekonomická Vyškov (SŠZZE). Od 1. července 2012 byla Střední škola zdravotnická a zemědělsko – ekonomická Vyškov sloučena s Gymnáziem Vyškov. Nová škola měla název Gymnázium a Střední odborná škola zdravotnická a zemědělsko-ekonomická Vyškov. Od 1. září 2013 škola změnila název na Gymnázium a Střední odborná škola zdravotnická a ekonomická Vyškov.\n\nV dalším kroku v září 2016 proběhlo naplánované ukončení výchovy středního zdravotnického personálu v původních prostorách hned vedle náměstí Svobody v Dědicích a přesun kapacit a žáků do Vyškova, do budovy gymnázia ve vyškovské Komenského ulici. Budova zůstala prázdná. V roce 2017 objekt postavený obyvateli Dědic v roce 1908 a sloužící jako obecná škola od Jihomoravského kraje, jehož nové vedení se jej rozhodlo prodat, koupila vyškovská radnice. Zastupitelstvo města Vyškova 26. února 2018 na otázku týkající se budoucnosti bývalé zdravotnické školy v Dědicích, zda objekt zbourat a postavit nový, nebo jej rekonstruovat, odpovědělo tím způsobem, že na veřejném zasedání rozhodlo o zbourání budovy. Proti tomu před hlasováním bezúspěšně vystoupil např. Roman Celý a další opozice tvořená Karin Šulcovou, členem dědického osadního výboru Františkem Kudličkou a dalšími. Osadní výbor Dědice pak k demolici bývalé školy na náměstí Svobody vydal oficiální stanovisko. Následně vznikla petice proti zbourání bývalé zdravotnické školy.\n\nAreál vojenských škol se v Dědicích nachází na Kozí Horce. V roce 1935 vznikl vojenský výcvikový prostor. Vojenská posádka přišla k 1. říjnu 1936, když tu byl dislokován pluk útočné vozby. V roce 1937 sem bylo umístěno Učiliště útočné vozby, které bylo přemístěno z Milovic. Od roku 1937 bylo budováno vojenské letiště, které náleželo k posádce. Od července 1937 se začalo s budováním čtyř cvičných objektů pro výcvik posádek Těžkého pohraničního opevnění. V roce 1938 byl na těchto opevněních zahájen výcvik.\n\nVelké množství pevnůstek a strojoven, určených k tahání cvičných cílů – zejména maket tanků, vzniklo po zabrání zbytku Československa, když byla v kasárnách umístěna německá vyšší a nižší praporčická škola tankových vojsk. Kvůli rozšíření výcvikového prostoru bylo v letech 1940–1942 vystěhováno několik přilehlých obcí.\n\nPo druhé světové válce tu zahájilo činnost Tankové učiliště, na které navázalo Vojenské učiliště, Vyšší vojenské učiliště a Velitelsko-organizátorská fakulta Vojenské akademie Antonína Zápotockého v Brně, která svoji činnost skončila v roce 1972, kdy ve Vyškově vznikla Vysoká vojenská škola pozemního vojska. VVŠ PV ukončila činnost v roce 2004, když byla sloučena do Univerzity obrany se sídlem v Brně.\n\nJiž v prvních letech po vzniku Československa (ČSR) si obyvatelstvo vyškovského okresu přálo, aby byla zřízena okresní veřejná nemocnice. Finanční prostředky k tomu účelu vyčlenilo ve svém rozpočtu okresní zastupitelstvo zvolené v roce 1928 již v roce 1929. Tím však celá akce stavby nemocnice prozatím skončila, jelikož státní a zemské instituce v situaci nastupující hospodářské krize nejevily ochotu finančně přispět. Tyto prostředky byly v roce 1935 předány zřízené studentské nadaci.\n\nS výstavbou nemocnice se začalo až po skončení 2. světové války, v roce 1946. Výstavba byla zpomalena kvůli nedostatku materiálu a pracovních sil, a tak byla nemocnice předána do užívání až po pěti letech. Nesmírnou zásluhu na vybudování nové nemocnice měl tehdy její první ředitel a přednosta interního oddělení prim. MUDr. Jan Krejčí.\n\nV roce 1950 se do nových pavilonů jako Okresní ústav národního zdraví přestěhovala nemocnice, která byla v roce 1943 po zrušení české střední školy ve Vyškově zřízena v budově reálného gymnázia. Po válce tuto nemocnici spravoval MNV až do 1. prosince 1945, kdy ji převzal Okresní národní výbor. Protože obnovené gymnázium, které zahájilo svoji činnost ve školním roce 1945/1946 žádalo vrácení původní budovy, bylo ONV ve Vyškově rozhodnuto, že se tak stane po postavení nové nemocniční budovy.\n\nJedním z lékařů nemocnice a na začátku 90. let 20. století ředitelem byl kardiolog MUDr. František Adamec. V současnosti ústav pracuje jako Nemocnice s poliklinikou Vyškov.\n\nNemocnice Vyškov je jediným nemocničním zařízením poskytujícím léčebnou péči v okrese pro více než 90 000 obyvatel. Vedle léčení při delší vícedenní léčbě osob v nemocnici je poskytována i ambulantní léčebně preventivní péče jak na poliklinice, tak i v nemocnici.\n\nV Dědicích se za Malou Hanou při cestě do Opatovic nachází fotbalové hřiště spadající pod Tělocvičnou jednotu Sokol Dědice, která byla založena v roce 1909. 13. června 2009 oslavila Tělocvičná jednota Sokol Dědice sté výročí od svého založení. Oslavy byly spojeny se znovuodhalením pomníku padlým občanům Dědic a Hamilton za 1. světové války na náměstí v Dědicích poblíž sokolovny, kde stával již v minulosti. Sokol dále nabízí tělocvičnu, tenisové kurty, volejbalové hřiště. Pod Sokol Dědice spadá také oddíl juda. Je rozdělen na dvě skupiny, skupinu mladších a skupinu starších judistů. \n\n2. května 2018 byl za člena FAČR přijat Sportovní spolek Dědice, z.s..\n\nAtletický a fotbalový stadion se nachází stejně jako Zimní stadion Vyškov (1974), který slouží jak amatérským hokejovým klubům, tak veřejnému bruslení, sportovní hala využívaná například studenty středních škol a přetlaková tenisová hala (v provozu od 20. října 2014) v Městském sportovním areálu v blízkosti Smetanových sadů. Jsou tu také, stejně jako při sokolovně na náměstí Svobody, tenisové kurty. Vedle zimního stadionu byla v roce 2003 postavena plocha s osmi překážkami, nájezdovými a sjezdovými plochami pro jízdu na prkně nebo na kole (Skatepark) o velikosti 1000 m. Poté co bylo rozhodnuto o postavení nového zimního stadionu v Dědicích namísto rekonstrukce stávajícího, proběhla v únoru 2017 jeho demolice (včetně hřiště pro jezdce na prkně na kolečkách), na niž plynule navázala nová výstavba, která byla dokončena v listopadu 2017. Hala má samonosnou střešní konstrukcí, je vybavena nejmodernější technologií chlazení, osmnácti kabinami pro sportovce, samostatně fungující restaurací s výhledem na ledovou\nplochu a zázemím pro trenéry, rozhodčí a návštěvníky veřejného bruslení. Slavnostní otevření stadionu proběhlo 25. ledna 2018.\n\nJednou ze stezek pro cyklisty vedoucích Dědicemi je Stezka srdcem jižní Moravy. Je tu vhodný prostor pro jezdce na kolečkových bruslích navazující u zimního stadionu na vyškovskou část stezky jdoucí vedle Hané, pod viaduktem, a dále procházející vyškovským parkem. Vyškovský park je od dědického oddělen sportovním areálem. V létě roku 2015 byla v dědickém parku provedena stavba silnice procházející středem anglického parku, kterou využijí jak cyklisté tak chodci. Se stávající cestou podél Hané (část bývalé stezky Klementa Gottwalda) tato nová cesta, v jednom místě se poněkud více přibližující dětskému hřišti s jahodovým kopečkem, s jedním vyústěním těsně před ulicí Jízdárenskou a druhým před skateparkem u zimního stadionu vytváří okruh, který využijí vedle jezdců a chodců i běžci, jimž všem měla být trasa zokružněna. Stavba byla po dokončení pro veřejnost slavnostně otevřena na konci září 2015. Chodce, bruslaře a cyklisty se od sebe oddělit nepodařilo a provoz odlehčen nebyl, i když právě to byl jeden z důvodů výstavby, a obě stezky jsou zhruba stejně dlouhé a bylo vybudováno i několik nájezdů. Lidé oddělení cest nerespektují, čímž cyklostezka ztrácí na smyslu, nebo nechápou zřejmě z toho důvodu, že nově budovaný park byl při tvoření husté silniční sítě na poměrně malém prostoru rozpůlen na dvě části nudlovitého tvaru.\nJakmile vyvstane potřeba odpočinku a rozjímání, nalézají Dědičtí a další návštěvníci dědického parku příležitost ke klidu a míru na lavičkách. Plocha této části Smetanových sadů navazuje na okolní zeleň a stromové porosty na březích řeky Hané a na rozlehlý sportovní areál ležící na dědické straně při hranici s vyškovským parkem. Nová cyklostezka, u níž se do budoucna počítá se zavedením smíšeného provozu, aby nebylo nutné podle stávajících pravidel za přestupky běžně pokutovat návštěvníky parku, a s přidáním dalších šesti značek, má délku 432 metrů a je některými obyvateli považována za zbytečnou. Důvodem pro vybudování nového souběžného úseku ke stávající trase byl vysoký provoz, na němž se podílela vedle cyklistů, bruslařů, maminek s dětmi v kočárcích i spousta dalších občanů. Kvůli zvládání dopravní situace bylo v parku na šesti křižovatkách rozmístěno osmnáct dopravních značek. Možnost postavení krásné sochy, na kterou by bylo ze všech míst dobře vidět, tak jako se mohou vzájemně pozorovat uživatelé nově vzniklého okruhu, je teprve zvažována. Místo jedné stezky určené výhradně pro chodce a druhé pro cyklisty se zde tak jako jinde plánuje smíšený provoz, po jehož zahájení by dopravní značky zmizely.\nPři cestě mezi zimním stadionem a zahrádkářskou kolonií naproti Pazderně bylo v prostoru rozšíření Smetanových sadů do Dědic na podzim roku 2012 postaveno nové moderní hřiště pro malé děti. Podobně jako jinde nahrazuje pískoviště a hřiště, která jsou již z pohledu začátku 3. tisíciletí oproti předchozím názorům považována za svým pojetím zastaralá a zájemcům nevyhovující. Jsou zde postaveny různé prolézačky, nalézačky, vylézačky, hopsadla, skákadla, skluzavka, šplhací stěny, pískoviště, houpačky a jiné hračky i umělý kopec a lanová dráha. Toto zařízení je rovněž využíváno i dětmi odrostlejšími a lidmi dospělými. Důraz byl při stavbě kladen na bezpečnost, a tak jsou mezi jednotlivými prvky dodrženy bezpečné vzdálenosti a ve složení materiálu povrchů bylo při výrobě vhodně použito hodně gumy. Písek má být zdravotně nezávadný. Jahodové hřiště nazývané někdy novináři podle barvy koulí jedné z atrakcí Oranžové bylo rozšířeno o pět nových herních prvků s dopadovými plochami. Místo se tím pro zájemce o sportovně-odpočinkové vyžití stalo přitažlivějším. Dětem všech věkových skupin se tak vytvořila ještě bohatší nabídka vyžití. Pod lanovou dráhou a dvěma houpacími koši dodatečně vyrostly dosud tam chybějící dopadové plochy. Pružný povrch z gumové štěpky byl postaven pod houpačkami, vícefunkčním prvkem, balančním mostem, lanovou trampolínou a pod dvěma kusy houpadel. Byla doplněna zeleň. Nové prvky propojily pěší cesty.\n\nPřed mostkem přes Hanou na cestě na Pazdernu je vyhrazen prostor pro volné pobíhání psů a psíčků. Hned za řekou je na Pazderně také jedno obyčejné hřiště využívané ke kopané. Pro volnočasové aktivity odrostlejších je určena možnost využívat v odpoledních hodinách prostor školního hřiště Morávkova 40 na Kozině, jinak přístupného pouze při vyučování.\nPřed téměř půl stoletím vzniklo na sídlišti Víta Nejedlého asfaltové hřiště. Jeho nerovný, popraskaný, místy vydutý asfalt a náletovou zelení prorostlé, zrezivělé a částečně zborcené oplocení a skoro neviditelný přístupový chodník byly zrekonstruovány v roce 2016. Na jaře roku 2017 byl položen umělý travní koberec. Nově je hřiště rozděleno na dvě části. První má umělý povrch, který se hodí pro nohejbal, volejbal, soft tenis, badminton a malou kopanou. Druhá má pevný povrch využitelný díky vybavení pro městský basketbal. Malé děti tu mohou jezdit na kolech. Mladiství a dospělí zde mají místo pro míčové hry.\n\nSvé zařízení mají v Dědicích také hráči hry, při které se střílí kuličkami, zvané paintball. Hřiště se nachází v okrajové části areálu na konci ulice Jízdárenská, poblíž dědického parku\n\nDalší veřejnosti běžně nepřístupná hřiště a sportovní haly jsou v majetku armády.\n\nDědicemi prochází několik turistických tras a cyklostezek, které se s nimi částečně překrývají. K vzájemnému poznávání a k odpočinku slouží cykloturistická stezka pojmenovaná Stezka srdcem jižní Moravy, která byla vytvořena v roce 2005. Nevznikly žádné nové trasy, bylo pouze sjednoceno značení již existujících turistických cest a byly přidány informační tabule. Ve stejném roce byla vyznačena nová trasa, o jejíž zařazení tehdy požádal mikroregion Melicko, do něhož patří obce, přes které tato cyklocesta vede.\n\nStezka srdcem jižní Moravy začíná u vyškovského aquaparku a končí v Blansku. Z parkoviště u vodního parku, kde je umístěna první informační tabule, se cyklista může vydat tunelem pod tělesem železniční tratě, kterým kdysi probíhal náhon Součkova mlýna (podjezdem) a dostat se k červené turistické trase krátkou jízdou po obvodu vyškovského parku (Smetanovy sady). Anebo může okolo plotu koupaliště hned sjet k Hané, podjet pod viaduktem zde a na červenou značku se napojit u mostku přes Hanou.\nPoté co projede parkem s Hanou po své levici, mine u mostku na místě bývalého Součkova jezu, již na k. ú. Dědice, zimní stadion po své pravici. Za stadionem uvidí plochu vybavenou nájezdy, sjezdy a nakloněnými plošinami pro milovníky jízdy na prkně opatřeném kolečky. O kousek dál poutá pozornost nejprve holubice míru a hned nato hřiště pro děti. Rovný povrch úseku začínajícího ve Vyškově ulicí Mlýnskou u mostu přes Hanou na Dukelské ulici a jdoucího až po ulici Jízdárenskou je v teplých jarních, letních i prvních podzimních měsících využíván jezdci na kolečkových bruslích. Cesta vede kolem Hané, lávky přes řeku u Pazderny, kolem zahrádkářské kolonie, části zvané „bahna“, kde stojí vodárenský objekt, okolo areálu AGROS Vyškov-Dědice, a. s., a ulicí Jízdárenskou.\n\nNa konci ulice Jízdárenské, křižovatce ulic Revoluční a Závodí lze zvolit mezi odbočením doleva starší trasou, která vede po ulici Revoluční, a novou, kdy se pokračuje v přímém směru do Závodí. Při volbě jízdy po Revoluční se nejprve překročí po „Dvorském mostě“ řeka Haná. Po krátkém rovnějším úseku následuje stoupání do kopce, který je potřeba zdolat. Po levé straně se nachází objekt tzv. rodného domku Klementa Gottwalda, který spravuje včetně přistavěného depozitáře Muzeum Vyškovska. Části Dědic s několika domy stojícími vedle náhonu napravo od místa, kde je vodní dílo skryto pod vozovkou, se říká Géglovice. Při opravě vozovky na podzim 2014 byl propustek nově řešen uložením dvou rour do tělesa vodního díla, které mají dostačovat objemu případného průtoku vody. Nalevo jsou Příkopy, které končí u zatáčky ulice U Mlýna (dříve Kopřivova, zvaná také jako Ulička). Povrch cesty v této části ulice Revoluční, který až do podzimu 2014 tvořily kočičí hlavy, byl při opravě nahrazen asfaltovým povrchem.\n\nNově vede cesta Závodím. Na začátku je možnost občerstvení U Miloty. Je to ta část Dědic, které se říkalo Ve dvoře. Před odbočením doleva ke kostelu, kde je za křižovatkou další informační tabule, se nachází těleso splavu. Konstrukce stavidel zmizela 27. dubna 2004.\n\nNa náměstí Svobody se nachází pomník obětem 1. světové války. O kousek dál se na náměstí červená turistická trasa mění v modrou. U dědického kostela sv. Trojice se nachází další informační tabule, od které se pokračuje nejprve ulicí Potoční, na jejímž začátku si díky dochovanému uspořádání zástavby můžeme kousek za kostelem všimnout proluky, která představuje místo, kudy se před svým přeložením ubíral tok Malé Hané, aby se krátce nato spojil s Velkou Hanou. Dále se kousek za mostem přes vodoteč přeložené Malé Hané odbočí před složitou křižovatkou doleva a jede se po statní silnici do Opatovic. V roce 2017 je stavěno překvapivě velkolepé těleso cyklosilnice v úseku z Dědic do Opatovic. V některých místech leží až půl metru nad úrovní terénu. Podivuhodná je také její šířka, když i v užších místech je silnice široká okolo pěti metrů. Někteří lidé si představovali, že bude menší. Cyklotrasa vedoucí z Palackého ulice do Hamilton ke kapličce je užší. Velká je tak však proto, aby po ní mohla jezdit i auta, a současně jde o chytré opatření proti náhlému přívalovému dešti. Záměrem je také zajistit, aby ji nemohla opustit po ní jedoucí zemědělská technika.\nZ Opatovic cesta vede přes Ruprechtov, Jedovnice, Rudice, Ostrov u Macochy, Sloup, Pustý žleb do Blanska.\nDruhá cyklocesta začíná stejně jako Stezka srdcem jižní Moravy u vyškovského aquaparku a ze začátku má stejný průběh. Poté co se cyklista dostane na hlavní silnici odbočí na Morávkově ulici doprava směřuje k Sídlišti Víta Nejedlého. Dál pokračuje okolo Radslavic do Pustiměře. Cílem je dostat se přes Zelenou Horu, Podivice, Ondratice, Brodek u Prostějova do Prostějova.\n\nSmyslem třetí cyklostezky bylo udělat okruh. Začíná na stejném místě jako předchozí dvě cesty. Cyklista vyjíždějící z Vyškova (aquapark) se projede po červené turistické značce přes Dědice, a pak cestou (příhonem) do Hamilton. V roce 2015 zarůstající zužující se dříve dostatečně širokou polní cestu využívanou jak pěšími, tak cyklisty nahradila podstatně širší zpevněná cyklostezka, kterou využijí i hamiltonské děti pro cestu do školy (nedaleká Základní škola Morávkova). Při opravě cesty byly vykáceny náletové dřeviny a keře a zajištěno položení nového povrchu. Prostor se tak znovu rozšířil a prosvětlil. Hamiltony se jede po asfaltce do Hamiltonského údolí. Tento úsek končí u ústí údolí, kde se mění v štěrkovou cestu. Cesta údolím se potom proměňuje v úzkou lesní stezku, která vede podél břehu řeky Velké Hané. Na konci údolí přichází stoupání, kterým se přijede k obci Rychtářovu. Z Rychtářova cesta vede po státní silnici ke Lhotě. Ve Lhotě u obchodu zahýbá vpravo a pokračuje polní cestou nejprve po poli, později kolem kamenolomu. Tato cesta vede do Opatovic, a pak dál po státní silnici zpět do Dědic a Vyškova.\n\nDědice se v rámci středomoravských nářečí řadí k jižní středomoravské (hanácké) podskupině. Františkem Bartošem jsou počítány k drahanskému nářečí. Kromě Dědic tvoří hranici této nářeční oblasti Podivice, Drysice, Pustiměř, Pustiměřské Prusy, Drnovice, Nosálovice, Luleč, Nemojany, Habrovany, Olšany, Račice, Ruprechtov, Podomí a Krásensko a další obce.\n\nV roce 1905 vznikla Kniha pamětí městečka Dědic, která je dovedena od středověku do roku 1939. Do kroniky vytvářené podle plánu pamatujícího na všechny oblasti života postupně zapisovali Ludvík Fiala (1905–1914), Jan Vavrouch (1914–1916), Josef Krušina (1916–1923) a Vladislav Ambroz (1923–1937). Ludvík Fiala, učitel obecní školy v Dědicích, který do pamětní knihy začal zapisovat za starosty Jana Kuchtíčka, do kroniky převzal záznamy předchozích dědických kronikářů (události let 1646–1788 zachycené v Knize památek ročních (Anales), která byla v roce 1647 založena Jiřím Františkem Hruškou, a dějiny městečka od Viléma Krapla-Kopřivy, po němž se dějinami městečka zaobíral František Benda).\n\nSpolečenskou situaci ve Vyškově i v Dědicích před rokem 1700 významně ovlivnila třicetiletá válka v polovině 17. století. Krajem několikrát prošla vojska a počet obyvatelstva se snížil na minimum. Po válce se výuka ve školách rozebíhala pomalu. V Dědicích ve škole učil pouze rektor, který zároveň obstarával hudbu v kostele.\n\nPřesné datum založení školy v Dědicích je neznámé. Lze jen předpokládat, že tu škola mohla být ještě před rozdělením Dědic v roce 1397. První dochovaná zmínka o škole v Dědicích je z roku 1609, kdy zde byla obnovena duchovní správa. Učitel byl zároveň varhaníkem a ředitelem kůru, jak tomu dříve bývalo zvykem. Neblahý dopad mělo na městečko stavovské povstání roku 1619, poté ještě třicetiletá válka, a zvláště její poslední fáze – válka švédská.\n\nPo skončení třicetileté války (1648) jsou již známy konkrétní osoby, které se vážou k dědické škole. V 50. letech 17. století zde pravděpodobně učil rolník Kryštof Filka. V dokumentech je jmenován jako rector scholae, jeho hlavním zdrojem obživy však bylo pole. Proto je možné, že byl víceméně učitelem z nouze, aby se po válce výuka vůbec rozběhla. Znamenalo by to však, že vyučování probíhalo pouze v zimě, kdy nebyly na nutném pořádku polní práce. Další otázkou ale je, kolik měl Filka žáků, když válka téměř všechny obyvatele Dědic vyhubila.\n\nPo Filkově smrti zde ve škole učil dva až tři roky Mikuláš Skosarský, který je též jmenován pouze jako rector scholae. Byla to velmi pohnutá doba, neboť městečko se ještě pořádně nevzpamatovalo ze švédské války a další hrozbou byli Turci. Rektorem dědického farního kostela (rector huis Ecclesiae Parochialis Opidi Diedicensis) se až do roku 1669 psal dlouholetý zdejší farář Tomáš Ignác Skalický. K roku 1671 je doložen jako rektor Jakub Loubal.\n\nS Dědicemi je v té době spojeno i jméno varhaníka a skladatele na vídeňském dvoře Alessandra Pogliettiho. Ten měl dům ve Vyškově a dvůr a mlýn v Dědicích. Sám ve Vyškově ani v Dědicích moc často nepobýval a poté, co zemřela jeho žena, vedl v letech 1672–1682 u biskupského soudu pozůstalostní spor o tyto statky. Mezitím se stal mezi obyvatelstvem známým. Pro obyčejné Dědičany to byla určitě velmi žádaná osobnost, hlavně při křtech. Měl styky s biskupským dvorem, s lidmi, kteří něco znamenali, byl dvorním varhaníkem ve Vídni. Určitě by pro své kmotřence mohl zajistit dobré místo. A proto byl jako významná a jistě bohatá osobnost Poglietti v roce 1680 v Dědicích několikrát požádán o kmotrovství. Velmi pravděpodobně se setkal i s tehdejším dědickým rektorem Vavřincem Hruškou, který je zmíněn k roku 1677, když měl kolem padesáti let. Poglietti se tehdy mohl setkat i s Vavřincem Kramářem, který v Dědicích působil po Hruškovi dalších pět let. Nejméně pro léta 1687–1688 lze prokázat přítomnost Bernarda Františka Formana. Jako rektor v Dědicích ve druhé polovině 17. století působil i Šimon Lukanovský.\n\nNa přelomu 17. a 18. století tu pracuje Tomáš Liška. Na začátku roku 1707 do Dědic přišel Jan Turant. Před rokem 1725 už v Dědicích působil Pavel Starhon. Do Dědic přišel z Moravských Prus. Roku 1727 nastoupil do Dědic P. Karel Leopold Felix, který se později zasloužil o zahájení stavby kostela. Ze své funkce Starhon užíval louku a zahradu od domku až k řece Hané. Dům byl v péči farníků.\n\nŠkolní budova (jak je nazývána) byla v roce 1749 ve velmi špatném stavu. Kostel, téměř zničený zásahem blesku v roce 1731 začali farníci ihned opravovat s tehdejším farářem P. Karlem Leopoldem Felixem (†1750). Zachovanou původní věž farníci dokonce zvýšili o dva sáhy, ale roku 1750 byl kostel i s věží zbourán, kvůli stavbě zcela nového kostela. Ten byl (již za dalšího faráře P. Jana Antonína Grosspetera) dokončen roku 1753, jako holá stavba. Na novém zděném kůru byly varhany se 14 rejstříky. Nejspíš byly použity ze starého kostela, neboť v roce 1764 byly zapsány jako „staré varhany“.\n\nUčitel měl stejně jako varhaník brát z celého farního obvodu (farnosti) 38 rýnských zlatých. Každý sedlák z Dědic dával o Třech králích 3 krejcary, stejně tak každý zahradník z Hamilton 3 krejcary. K roku 1764 je zmíněn zděný hudební kůr a staré varhany. Po roce 1768 již za P. Jana Jiřího Spáčila působil v Dědicích Jan Starhon. Není úplně jisté, zda byl synem Pavla Starhona, neboť se v Dědicích nenarodil.\n\nNejpozději v roce 1776 byl v Dědicích usazen Petr Cirfus, původně učitel v Topolanech. Toho roku si s Janem Starhonem vyměnil místo. V Dědicích působil téměř čtvrt století, do roku 1799. Měl dům a malou zahradu hned u dědického kostela, kde byla kdysi bídná krčma. O tuto plochu měl při stavbě nového kostela v roce 1750 zájem již dědický farář P. Felix, který o ni tehdy požádal vyškovského purkrabího Zepla. Zepl však odmítl a ani představenstvo nebralo vážně farářovy výtky, že chce město na této ploše místo domu Božího postavit opět krčmu. P. Felix umřel po výměně názorů hned následující den, patrně následkem vnitřního rozrušení. Na místě nebyla postavena ani krčma, ani kostel. Školu v té době udržují farníci.\n\n18. června 1780 první olomoucký arcibiskup Antonín Theodor Colloredo (1777–1811) slavnostně vysvětil nový dědický barokní chrám. Nová škola byla vystavěna v roce 1784, ta ale vyhořela. Škola postavená v roce 1799 hrabětem Althanem byla kryta šindelem. Byly k ní přiškoleny obce Pazderna, Nosálovice, Opatovice do roku 1892, Lhota a Hamiltony.\n\nV Dědicích na začátku 19. století jen z počátku svého působení ve škole vynikl Šimon Cirfus, který svému otci Petru Cirfusovi v posledních letech jeho života pomáhal s vyučováním, a získal po něm místo v Dědicích, kde pak působil až do roku 1838. Po Janu Hlobilovi nastoupil v Dědicích (†1852) Václav Habrnal (1808–1887), jenž v roce 1846 dostal titul Musterlehrer. Byl to vynikající hudebník, který dbal na to, aby i jeho pomocníci byli hudebně zdatní. Do výslužby odešel v roce 1876.\n\nSbormistry čtenářského a pěveckého spolku Slavibor se stávali právě učitelští pomocníci neboli podučitelé. Posledním v řadě dědických kantorů byl Jan Žák (1850–1921), jenž se varhanického místa vzdal roku 1913.\n\nObecní knihovna je v Dědicích doložena již ve 2. polovině 19. století. V současnosti (2015) je dřívější pobočka Knihovny Karla Dvořáčka, která se nacházela v prvním patře budovy vedle bývalého objektu Jednoty (potraviny) na náměstí Svobody, kde ji vedla paní Bášová, zavřena. Pobočka na sídlišti Víta Nejedlého je dnes umístěna v budově Základní školy Morávkova.\n\nPromítání filmů v kině se počítá od roku 1925. Kino (Kinokavárna) v dnešním Katolickém domě (Kaťák) fungovalo až do 80. let 20. století, kdy se zde konala mimo jiné pravidelná nedělní představení pohádek pro děti. Sál je po odstranění hlediště využíván dále, a to kroužky, zejména tanečními, pracujícími pod Domem dětí a mládeže Vyškov (Klub Pinocchio). Schopnost fungovat jako kinosál přístupný pro veřejnost měl svého času (90. léta 20. století) i Posádkový dům armády (PDA). Na Kozině podobně ještě na začátku 90. let 20. století fungovalo kino Palcát.\n\nV Dědicích působil v letech 1807–1818 syn Jana Tomáše Kuzníka Jan Karel Kuzník (1745-1819), hudebník známý jako sběratel lidových písní z Hané, který byl autorem humoristické mapy Hané.\n\nV letech 1853–1858 zde pobýval Ignát Wurm.\n\nAlois Kleveta (1805 – srpen 1885) byl rakouský politik české národnosti z Moravy, v 2. polovině 19. století poslanec Říšské rady a Moravského zemského sněmu.\n\nPhDr. František Chudoba (4. června 1878, Dědice – 7. ledna 1941, Brno) byl český anglista, literární historik a překladatel. Od roku 1920 byl profesorem anglické filologie na Masarykově universitě v Brně.\n\nUčitel Ludvík Fiala v roce 1898 založil na Ferdinandsku poblíž Dědic první včelín, plemennou a oplozovací stanici v Rakousku-Uhersku.\n\nMarie Pachtová (5. listopadu 1932) - sběratelka lidových písní, tanců, zvyků, umělecká vedoucí dětského folklorního souboru Klebetníček založeného v roce 1970, lektorka a členka porot. Vydala tři výbory dětského folkloru z Hané.\n\n\nKaplička, která stála ve stráni naproti Krajčova mlýna, o velikosti srovnatelné s kapličkou, která stojí před zatáčkou poblíž opatovického lomu, byla zbořena během bojových operací na konci 2. světové války. Stejně dopadl objekt (drobná sakrální architektura zasvěcená světci) v prostoru křižovatky na Kozině.\n\nPamátková ochrana pomníku Klementa Gottwalda (1955), který stál na náměstí Svobody i po přesunutí z původního umístění, v místech, kde je dnes stavěna jednou za rok mája, byla zrušena (památkově chráněn od 3. května 1958 do 20. července 1992). Pomník byl po určitou dobu uložen v poloze vleže vedle rajčat rostoucích u zdi tzv. rodného domku na ulici Revoluční, dnes je pod střechou depozitáře.\n\nPlastika se znakem olomouckého biskupa Karla II. z Lichtenštejna-Kastelkornu z 2. poloviny 17. století, do roku 1930 umístěná na průčelí dědického mlýna pod letopočtem 1600–1901, která je zachycena na historické fotografii, je nyní spravována Muzeem Vyškovska (sbírková položka inv. č. H 1. 385: V barokní kartuši oválný čtvrcený štít s korunovaným barokním čtvrceným středním štítem se srdečním štítkem s klínem. V prvním a čtvrtém poli středního štítu dovnitř obrácení lvi. Ve druhém a třetím děleném poli dovnitř obrácení vyrůstající lvi. V prvním a čtvrtém poli hlavního štítu šest (4,2) kuželů, ve druhém a třetím poli orlice s šestihrotou hvězdou na hrudi. Na horním okraji kartuše spočívá vpravo mitra a vlevo knížecí koruna. Za štítem byla biskupská berla a meč.\n\nHlavní štít je znakem Olomouckého biskupství, střední štít s štítkem pak rodu Lichtenstein-Castelcorn, z něhož biskup pocházel.\nKartuše je silně zvětralá, biskupská berla a rukojeť meče jsou (až na zbytky) odlomeny. Na kartuši se nachází pozůstatky souvislého (novodobého, nevhodného) monochromního nátěru zelenou barvou. Je otázkou, zda nebyl znak původně polychromovaný v heraldických tinkturách, později (nepochopením) přetřený fasádní barvou. Mohl však být originálně pouze v „barvě“ materiálu pískovce.\n\nNachází se zde Posádkový dům armády (PDA), který je od roku 2012 nepřístupný a Ministerstvo obrany se jej snaží prodat. Nedaleko se rozkládá vojenský výcvikový prostor Kozina. Součástí vojenského újezdu Březina jsou rozsáhlé lesní porosty nacházející se v katastrálních územích obcí Dědice, Hamiltony a Rychtářov. Pozemky v minulosti využívala armáda Československé a České republiky nebo Vojenské lesy a statky Praha. V současnosti hospodaření ve vojenském újezdu organizují Vojenské lesy a statky ČR Praha zřízené Ministerstvem obrany ČR. Ve Vojenském újezdu Březina zajišťuje hospodářskou činnost státní podnik Vojenské lesy a statky ČR Plumlov, jeho divize Vojenské lesy a statky Plumlov. Území vojenského újezdu je docela dost členité. Rozdíl v nadmořské výšce může dělat až 400 m. n. m. Ve zvlněném zalesněném území s mimořádně rozmanitou skladbou dřevin se nachází řada údolí a žlebů, jsou tu však i louky, rybníky a potoky. Pro potřeby armády byla část území odlesněna a vytvořeny cvičné a cílové plochy.\n\n\n\n"}
{"id": "169567", "url": "https://cs.wikipedia.org/wiki?curid=169567", "title": "Huonův záliv", "text": "Huonův záliv\n\nHuonův záliv je velký záliv na východě Papuy-Nové Guineje. Na severu je ohraničen Huonovým poloostrovem. Jak záliv, tak poloostrov nesou jméno francouzského objevitele Jean-Michela Huon de Kermadec. Huonův záliv je součástí Šalomounova moře. Lae, hlavní město provincie Morobe, leží na severním pobřeží zálivu.\n\nDo severozápadní části zálivu se vlévá řeka Markham a tvoří zde Markhamovu zátoku.\n"}
{"id": "169569", "url": "https://cs.wikipedia.org/wiki?curid=169569", "title": "Alexandr Pavlovič Alexandrov", "text": "Alexandr Pavlovič Alexandrov\n\nAlexandr Pavlovič Alexandrov ( , * 20. února 1943 Moskva) je bývalý sovětský kosmonaut (resp. od roku 1991 kosmonaut Ruska) z orbitálních stanic a Sojuzů a dvojnásobný Hrdina Sovětského svazu (23. listopadu 1983 a 29. prosince 1987).\n\nAlexandr Alexandrov pochází z Moskvy, je ruské národnosti. Oba jeho rodiče pracovali v konstrukční kanceláři Koroljova už před II. světovou válkou. Alexandr po základní a střední škole absolvoval povinnou základní vojenskou službu, pak roku 1964 nastoupil do Koroljovovy konstrukční kanceláře jako technik. Při tom absolvoval večerní studium na Baumanově moskevské vysoké technické škole, zdárně jej ukončil v roce 1969. Poté byl přijat ke konstrukci řídících soustav kosmických přístrojů. Stal se postupně inženýrem, starším inženýrem, náčelníkem skupiny konstruktérů.\n\nRoku 1970 vstoupil do komunistické strany. Angažoval se v Komsomolu, v letech 1970–1974 byl členem jeho ústředního výboru a předsedal Radě mladých vědců při ÚV Komsomolu.\n\nProjevil zájem o kariéru kosmonauta, 4. března 1974 obdržel souhlas hlavní lékařské komise, ale do oddílu kosmonautů NPO Eněrgija byl zařazen až 8. prosince 1978. Dvouletý základní výcvik absolvoval v Eněrgiji.\n\nV červnu 1981 byl s Vladimirem Džanibekovem, později zaměněném Vladimirem Ljachovem, jmenován do rezervní (třetí) posádky 1. základní expedice na Saljut 7. V této, i ve všech dalších posádkách zastával, jak bylo pro kosmonauty z Eněrgije pravidlem, funkci palubního inženýra. Po úspěšném zahájení expedice v květnu 1982 dvojice Ljachov, Alexandrov postoupila do role náhradníků 2. základní expedice. Ta se však nedokázala spojit se stanicí (let Sojuzu T-8 v dubnu 1983). Ljachov a Alexandrov pak postoupili na první místo v pořadí.\n\nK orbitální stanici Saljut 7 vzlétl 27. června 1983 v lodi Sojuz T-9, společně s ním z kosmodromu Bajkonur odstartoval Vladimír Ljachov. Na stanici pracovali jako druhá základní posádka. U Saljutu 7 byl zároveň připojen Kosmos 1443 jako nákladní loď, po čase jej vystřídal se zásobami Progress 17 a po neplánovaném prodloužení letu i Progress 18. Během letu dvakrát vystoupil do vesmíru, celkem na 5 hodin a 44 minut, let trval 149 dní, 10 hodin a 46 minut. 23. listopadu 1983 pak kosmonauti v pořádku přistáli v kabině s padáky na Zemi.\n\nV září 1984 se s Alexandrem Viktorenkem a Jevgenijem Salejem stal členem záložní posádky 5. základní expedice na Saljut 7, v březnu 1985 však přešel do zálohy (velitelem posádky byl Leonid Popov) pro „opravářskou“ expedici, která odstartovala v Sojuzu T-13 začátkem června 1985. Od listopadu 1985 cvičil opět s Viktorenkem v záloze 1. základní expedice na stanici Mir. V prosinci 1986 byl k Viktorenkovi a Alexandrovovi přiřazen Syřan Muhammed Ahmad Fariz a vzniklá trojice určena 1. návštěvní expedicí na Mir.\n\nDo vesmíru trojice odstartovala z Bajkonuru 22. července 1987 v Sojuzu TM-3. O dva dny později se spojili s Mirem, Alexandrov v 2. základní posádce zaměnil Alexandra Lavejkina, který musel přerušit let v důsledku zdravotních problémů, a po několikadenním společném pobytu na Miru Viktorenko, Lavejkin a Faríz přistáli 30. července 1987 v Sojuzu TM-2. Alexandrov a Romaněnkem zůstali na stanici až do prosince 1987, kdy je vystřídali Vladimir Titov a Musa Manarov z 3. základní expedice. Podruhé strávil ve vesmíru 160 dní, 7 hodin a 17 minut.\n\n\nNový rok po přistání strávil na kosmodromu se svou rodinou a do Hvězdného městečka se vrátil 12. ledna 1988. V Kremlu byli všichni kosmonauti vyznamenáni 18. ledna 1988.\n\nV květnu – červenci se připravoval k třetímu kosmickému letu jako člen „kazašské“ návštěvní expedice na Mir, s Valerijem Korzunem a Toktarem Aubakirovem, ale po sloučení „kazašské“ a „rakouské“ návštěvní expedice z posádky vypadl. O dva roky později, 26. října 1993, odešel z oddílu kosmonautů. Už od roku 1987 byl vedoucím Letové služby RKK Eněrgija, ve funkci zůstal do 30. října 2006, kdy přešel na místo poradce prezidenta společnosti.\n\nPracoval ve Federaci kosmonautiky SSSR, byl též viceprezidentem ruské pobočky Asociace výzkumníků kosmu (). Roku 1995 neúspěšně kandidoval do Státní dumy.\n\nAlexandr Alexandrov je ženatý, manželka pracovala také v Eněrgiji, narodil se jim syn Sergej (1977–2000) a dcera Irina (1982).\n\n"}
{"id": "169570", "url": "https://cs.wikipedia.org/wiki?curid=169570", "title": "The Night (píseň, Scooter)", "text": "The Night (píseň, Scooter)\n\nThe Night (Noc) je píseň německé skupiny Scooter z alba The Stadium Techno Experience z roku 2003. Jako singl vyšla píseň v roce 2003. Videoklip se natáčel v poněkud netypickém prostředí, v márnici. Singl obsahuje i videoklip a „behind the scenes“ (obrázky). HPV je zpíváno Nicole Sukar (Nikk). Známý německý hudební kritik Jan K. Mistellbacher tuto píseň označil jako nehorší techno skladbu v historii.\n\n"}
{"id": "169575", "url": "https://cs.wikipedia.org/wiki?curid=169575", "title": "Lineární kongruentní generátor", "text": "Lineární kongruentní generátor\n\nLineární kongruentní generátor (anglicky , zkratka LCG) je jeden z nejstarších a nejjednodušších generátorů pseudonáhodných čísel.\n\nJe definován vztahem:\nkde operace \"mod\" znamená zbytek po celočíselném dělení, formula_2, formula_3 a formula_4 jsou vhodně zvolené konstanty. Počáteční nastavení formula_5 se nazývá random seed („náhodné semínko“). Generátor generuje celá čísla s rovnoměrným rozložením v rozsahu formula_6. Poněvadž je počet možných hodnot v tomto rozsahu omezen, začne se nejpozději po formula_4 vygenerovaných číslech opakovat stejná posloupnost (tzv. perioda generátoru). Generátor bude mít plnou periodu (formula_4) právě tehdy, když:\nVětší problém, než je periodicita generátoru, lze u tohoto typu generátoru pozorovat při generování náhodných bodů v prostoru. V případě špatně zvolených hodnot formula_2, formula_3, formula_4 leží vygenerované body v několika rovnoběžných rovinách, zatímco zbytek prostoru, který by měl být rovnoměrně zaplněn, je prázdný. Nechvalně se tak proslavil například generátor \"RANDU\" (formula_18, formula_19, formula_20, formula_5 je liché číslo) používaný okolo roku 1970.\n\nPříklady konstant:\n\n"}
{"id": "169576", "url": "https://cs.wikipedia.org/wiki?curid=169576", "title": "Kvildské pláně", "text": "Kvildské pláně\n\nKvildské pláně jsou střední a nejvyšší část Šumavských plání. Tento geomorfologický okrsek má podobu ploché hornatiny s rozsáhlými zbytky zarovnaného povrchu – střídají se tu ploché hřbety se širokými mělkými údolími často vyplněnými rašeliništi. Místy vyčnívají izolované oblé vrcholy. Kvildské pláně se člení na podokrsky Prášilské pláně, Roklanské pláně a Modravské pláně.\n\nNa Kvildských pláních se nachází 38 vrcholů s nadmořskou výškou přes 1000 metrů – z toho 7 třináctistovek. Blatný vrch je druhým nejvyšším vrcholem české části Šumavy.\n\n\nVrcholy v jižní části Kvildských plání tvoří Hlavní evropské rozvodí. Na Kvildských pláních pramení Vltava a Vydra, jedna ze zdrojnic Otavy. K úmoří Černého moře náleží Jelení potok (Hirschbach), Malá Řezná (Kleine Regen) a Reschwasser.\n\n"}
{"id": "169577", "url": "https://cs.wikipedia.org/wiki?curid=169577", "title": "Muzeum romské kultury", "text": "Muzeum romské kultury\n\nMuzeum romské kultury (MRK) se nachází v brněnské čtvrti Zábrdovice v Bratislavské ulici (v místě, jemuž se říká \"Brněnský Bronx\"). Muzeum romské kultury bylo založeno v roce 1991 z iniciativy romských intelektuálů jako nevládní nezisková organizace, od roku 2005 je státní příspěvkovou organizací Ministerstva kultury ČR, kde spadá pod Odbor ochrany movitého kulturního dědictví, muzeí a galerií. V evropském kontextu jde o unikátní instituci, která globálně dokumentuje kulturu Romů a Sintů, respektive mnoha různých romských subetnických skupin a komunit. Sbírka muzea je zapsána v Centrální evidenci sbírek, obsahuje kolem 25 000 sbírkových předmětů, je členěna do 4 podsbírek a v rámci nich do 13 sbírkových fondů.\n\nStálá expozice \"Příběh Romů\" přiblížuje návštěvníkům dějiny Romů od jejich předků ve starověké Indii, přes příchod Romů do Evropy v 11. století, až po události druhé světové války a současnost.\n\nV expozici je možné vidět originální exponáty i věrné repliky, které doplňují působivé audiovizuální prvky a dioramata (modely v životní velikosti, které imitují skutečnou situaci). Kromě stálé expozice nabízí muzeum široké veřejnosti celou škálu krátkodobých výstav. \n\nMuzeum nabízí veřejnosti také 1–2 krátkodobé výstavy, přednášky, besedy, filmové projekce, křty knih a hudebních nosičů, koncerty, módní přehlídky ze své sbírky historických oděvů, programy pro děti, literární čtení, kurzy romštiny, Mezinárodní den Romů, Muzejní noc, či Týden romské kultury v Brně atd., čímž velmi přispívá k (sociální) integraci romské menšiny do majoritní společnosti, či k hlubšímu povědomí o ní. Muzeum má velmi široce pojatou sociálně-edukační činnost, vedle programů pro školní skupiny doučuje též asi 60 dětí z přilehlé sociálně-vyloučené lokality, nabízí pro ně volnočasové aktivity na půdě dětského muzejního klubu. Muzeu pomáhají desítky dobrovolníků, zejména z řad studentů brněnské Masarykovy univerzity.\n\nMuzeum romské kultury pořádá trvale různé tematické výstavy např. \"Romové v Československu\" (1992), \"Romové v Městě Brně\" (1996), \"Hledání domova\" (1999), \"Svět očima Romů\" (1997–2005), \"Příběh Romů\" (2011), \"Mediální obraz Romů od 19. století do současnosti\" (2013), \"Cikánský mýtus\" (2014), \"Svět bez hranic. Romové a sport\" (2014), \"Poklad Romů\"\"(2016). V roce 2017 se jednalo o přechodnou fotografickou výstavu Nino Nihad Pušija \"Parno Gras\" a výstavu \"Bez nenávisti? HateFree?\". Ve spolupráci s Moravskou galerií Muzeum romské kultury připravilo výstavu \"Vesmír je černý\" v Místodržitelském paláci. V roce 2018 muzeum připravuje výstavu \"Mire Sveti/Světy\" Andreje Pešty a Ceija Stojka. \n\nV lednu 2018 Muzeum převzalo správu památníku v Hodoníně u Kunštátu a památníku v Letech u Písku.\n\n"}
{"id": "169581", "url": "https://cs.wikipedia.org/wiki?curid=169581", "title": "Proenzym", "text": "Proenzym\n\nProenzym nebo také \"zymogen\" je neaktivní prekurzor enzymu. K tomu, aby se z proenzymu stal aktivní enzym, je třeba jeho biochemické změny. K té dochází obvykle v lysozomech. \n\na většina proteinů koagulačního systému.\n"}
{"id": "169585", "url": "https://cs.wikipedia.org/wiki?curid=169585", "title": "Karel Doorman", "text": "Karel Doorman\n\nKarel Willem Frederik Marie Doorman (23. dubna 1889 Utrecht – 28. února 1942 Jávské moře) byl nizozemský námořní důstojník, který dosáhl hodnosti Schout-bij-nacht (nizozemský ekvivalent kontradmirála).\n\nZa druhé světové války vedl východní flotilu operující v oblasti asijských kolonií. Vedl tuto flotilu a posléze i spojené síly Nizozemí, Spojeného království a jeho dominií a Spojených států (ABDA) v zoufalém boji proti postupujícímu japonskému císařskému námořnictvu, jeho šance však byly od počátku minimální. Zahynul při potopení své vlajkové lodě Hr. Ms. \"De Ruyter\" v bitvě v Jávském moři, když loď zasáhla salva japonských torpéd. Je považován za nizozemského námořního hrdinu. Podle Nizozemců zněl poslední rozkaz odeslaný z jeho vlajkové lodi \"„Ik val aan, volg mij!”\" („\"Útočím, následujte mne!\"“) (podle jiných zdrojů však tento rozkaz zněl pouze „\"Všechny lodě za mnou!\"“ a jeho účelem bylo zabránit zmatku ve formaci, od které se odpojoval těžce poškozený HMS \"Exeter\"). Bylo po něm pojmenováno několik lodí, viz Hr. Ms. \"Karel Doorman\".\n"}
{"id": "169587", "url": "https://cs.wikipedia.org/wiki?curid=169587", "title": "Právo na odměnu v souvislosti s rozmnožováním díla pro osobní potřebu", "text": "Právo na odměnu v souvislosti s rozmnožováním díla pro osobní potřebu\n\nPrávo na odměnu v souvislosti s rozmnožováním díla pro osobní potřebu stanovuje v České republice autorský zákon č. 121/2000 Sb. Zákon stanovuje pouze výši poplatků za přístroje k zhotovování rozmnoženin. Ty jsou stanoveny procenty z prodejní ceny. Výši odměny za tiskárny a nenahrané nosiče záznamu na základě zákona stanovuje vyhláška Ministerstva kultury č. 488/2006 Sb., která byla později novelizována vyhláškou č. 408/2008 Sb. platnou od 1. ledna 2009. Vyhláška stanovuje paušální poplatky za tiskárny dle rychlosti a technologie tisku a paušální poplatky za záznamová a paměťová média (včetně pevných disků) dle kapacity.\n\nPoplatky jsou povinné bez ohledu na to, jestli jsou nosiče či přístroje použity k vytvoření kopií cizích nebo vlastních děl.\n\nVýše poplatků za zařízení schopná nahrávat zvuk nebo obraz podle autorského zákona č. 121/2000 Sb. (včetně digitálních fotoaparátů a mobilních telefonů).\nVýše poplatků za média a tiskárny byla stanovena vyhláškou č. 488/2006 Sb. a ponechána i po novele z roku 2008.\n\nTyto poplatky dále podléhají DPH a základem pro její výpočet podle aktuální sazby je tedy cena média nebo zařízení včetně poplatku.\n\nNa Slovensku je výše poplatku určena přímo zákonem č. 618/2003 Z.z. Poplatky jsou určeny procenty z ceny. Na rozdíl od České republiky jsou zpoplatněny celé počítače. Nejsou zpoplatněny samostatně prodávané pevné disky a tiskárny.\n\nV Polsku určuje výši poplatku \"Rozporządzenia Ministra Kultury z dnia 2 czerwca 2003\" na základě zákona. Všechny poplatky jsou určeny procenty z prodejní ceny. Na rozdíl od České republiky je zpoplatněn i xerografický papír a scannery. Zpoplatněny nejsou tiskárny.\n\n\n"}
{"id": "169589", "url": "https://cs.wikipedia.org/wiki?curid=169589", "title": "Jeseter malý", "text": "Jeseter malý\n\nJeseter malý (\"Acipenser ruthenus\"; L., 1758) je sladkovodní ryba, jedním z vývojově nejstarších druhů ryb objevujících se v Česku. Předpokládá se, že se tyto ryby vyvinuly před 200 miliony let a žijí na Zemi od dob dinosaurů v téměř stejné podobě, jako je známe dnes. Jeho výskyt je však velmi sporadický, a proto je chráněn zákonem.\nJeseter má protáhlé, nízké tělo. Hlava vybíhá v dlouhý rypec. Ústa jsou na spodní části hlavy. Má 4 vousky. Oči jsou malé. Hřbetní ploutev je posunuta dozadu, ocasní je nesouměrná s výrazně větším horním lalokem. Na těle jsou kostěné štíty vytvářející 5 podélných řad. Na hřbetě má v řadě 11–17, na boku 60–70 a na břiše 10–18 kostěných štítků. Kostra je chrupavčitá. Hřbet a boky jsou šedohnědé až zelenohnědé, břicho žlutavé nebo špinavě hnědé. Hřbetní a řitní ploutve rezavě červené, ostatní jsou světle šedé. Nejvyšší zaznamenaný věk byl 27 let. Může dosáhnout délky až 125 cm při hmotnosti 19 kg.\n\nVyskytuje se ve velkých, poměrně rychle proudících tocích úmoří Černého, Kaspického a Baltského moře. Na Slovensku je chován v rybnících. V ČR se vyskytuje velmi vzácně v řece Dyji a Moravě, kam proniká z Dunaje.\n\nV našich podmínkách nemá velký hospodářský význam na maso. Jeseteři jsou z volných vod drancováni především pro kaviár. Chov jeseterů a produkce kaviáru v akvakultuře je tedy považováno nejen za perspektivní oblast, ale také za způsob ochrany jeseterů. Celosvětová produkce jeseterů vzrostla v posledních letech z 2500 tun v roce 1999 na 25 600 tun v roce 2008 (FAO, 2008). U výroby kaviáru lze sledovat podobný trend. Ta vzrostla z 1,7 tuny v roce 2003 na 27,3 tun v roce 2007. Vysoká cena kaviáru tedy zaručuje rentabilitu chovu jeseterů v akvakultuře, přičemž kaviár z albinotické formy jesetera patří k nejdražším na světě. Kilogram tohoto vysoce kvalitního \"zlatého kaviáru\" může stát podle Guinessovy knihy rekordů až 25 000 $. Je snaha o jeho návrat vysazováním jedinců z umělého odchovu do volných vod. Vytvoření trvalé populace schopné přirozeného rozmnožování se zatím nezdařilo.\n\nJeseteři jsou v přirozeném prostředí živočichové, jejichž hlavní složkou potravy jsou bentické organizmy (larvy hmyzu, červi, korýši), některé v akvakulturách chované druhy (např. vyza velká, jeseter ruský, jeseter malý) se od určitého stáří (velikosti jedince) stávají predátory, kdy vyhledávají a loví ryby vhodných velikostí. Proto jejich chov nelze běžně provádět extenzivní ani semi-intenzivní metodou. Potravu většinou sbírají ze dna, ale výjimečně i z vodního sloupce a z hladiny. Je tedy bentofágem.\n\nTření probíhá zpravidla od dubna do června. Jeseteři v této době táhnou proti proudu řeky do vyšších partii. Jikry jsou kladeny na štěrkové dno. Plodnost se pohybuje mezi 10 000 a 140 000 jiker na samici. Jeseter malý byl zvolen jako modelový druh pro své rozšíření ve středoevropské akvakultuře a pro využití v hybridizaci s vysoce ceněnou vyzou velkou (\"Huso huso\") k produkci bestěra.\n\nNa první pohled obtížně zjistitelné. Pohlavní dospělosti dosahují samci ve věku 3–5 let a samice 4–7 let, většinou po překročení délky 40 cm. Samice žijí déle než samci. Oproti jiným rybám rostou velmi pomalu.\n\nKonvenční akvakultura jeseterů vyžaduje společný chov obou pohlaví podle druhu po několik let, než je možné pohlaví diagnostickými metodami rozlišit. Při chovu jeseterů na produkci kaviáru z akvakultury ale není odchov samců do vyšší hmotnosti ekonomicky výhodný, vzhledem k násobným až řadovým rozdílům mezi cenou 1 kg jeseteřího masa (cca 350 Kč) a 1 kg kaviáru (cca 15 400 Kč).\n\n\n"}
{"id": "169593", "url": "https://cs.wikipedia.org/wiki?curid=169593", "title": "Samonosná karoserie", "text": "Samonosná karoserie\n\nSamonosná karoserie je jeden ze tří základních druhů karoserie. Dnes u osobních automobilů plně nahradila rámovou karoserii a až na terénní vozy i polonosnou karoserii. Tvoří dostatečně tuhý, pružný prostorový celek, který nevyžaduje rám podvozku jako nosný prvek. Nápravy jsou upevněny na její spodek a motor s převodovkou je zavěšen přímo v karoserii.\n\nSamonosná karoserie plně přejímá funkci nosného rámu: V místech upevnění náprav, motoru a převodovky má vhodné zpevnění výztuhami. Motor je uložen na pružných blocích (tzv. silentblocích, používají se kvůli utlumení vibrací a hluku přenášeného do karoserie) v upravených lůžkách.\n\nPrvním automobilem se samonosnou karoserií byla v roce 1922 Lancia Lambda. Vozy Citroën Traction Avant (1934), Opel Olympia (1935) a Volkswagen Brouk (1938) byly prvními sériově vyráběnými automobily s celoocelovou samonosnou karoserií. Někdy je mezi tyto vozy mylně řazena i československá Tatra 77 (1934), jejíž karoserie je však ve skutečnosti pouze polosamonosná.\n\nK základním požadavkům patří bezpečnostní deformační zóny přední a zadní části skeletu a karosérie jako celku. Programovaná tuhost při srážce musí co nejúčinněji ztlumit energii nárazu tím, že ji pohltí na své vlastní deformace, a zpožďuje tak deformace samotné kabiny cestujících. Ta je naopak co nejtužší, aby cestující chránila a umožnila i jejich snadné vyproštění po havárii. V požadavcích na tuhost je i odolnost proti bočním nárazům. Podélné nosníky v karoserii mají vylisované vruby nebo jsou prohnuté tak, aby se deformovaly po nárazu vhodným způsobem a směrem.\n\nRozhoduje také požadavek minimálních mrtvých úhlů výhledu řidiče.\n\nNejrozšířenějším koncepcí je tzv. samonosný skelet. Ten je základní částí karoserie a povrchové plechy karoserie (především blatníky, čela apod.) jsou lehce odnímatelné panely přišroubované nebo nabodované. To usnadňuje karosářské práce při opravách. Této koncepce používá většina současných výrobců automobilů.\n\nSkelet je svařován bodově, povrchově upravován proti působení koroze nebo je použito materiálů, který plně odolává korozi (pozinkovaný plech). Motor se ukládá většinou na pomocné nosníky vestavěné do karoserie. Ty jsou příčně propojeny a tvoří rámové lože. Tento způsob je vhodný tam, kde je motor s převodovkou a hnací nápravou v jednom celku.\n\nSamonosné karoserie jsou svařované. Prahy pod dveřmi, sloupky dveří karoserie a rámy oken spolu se sklem tvoří homogenní celek, dostatečně tuhý a pružný. Značně chrání posádku vozidla před následkem havárie. Tvar sloupků, střechy, prahů a ostatních profilů je volen tak, aby vyhovoval požadavku co největší pevnosti a vhodného spojení, těsnění s ostatními díly karoserie.\n\nVyužitím počítačové techniky při konstrukci a pevnostních výpočtech se tyto hodnoty výrazně vylepšily: Samonosná karoserie umožňuje snížení celkové hmotnosti vozidla až o 10 %.\n\nPři opravě karosérie po havárii vozidla se vychází z jednotlivých úchytných bodů základních částí vozidla (např. náprav, motoru, dveřních závěsů apod.). Jednotlivé proměřovací roviny jsou dány výrobcem a v dílenské příručce vozidla jsou stanoveny i postupy opravy. Při samotné opravě se používá různě konstrukčně řešených opravných rámů vestavěných do podlahy dílen nebo rovnacích stolic.\n"}
{"id": "169596", "url": "https://cs.wikipedia.org/wiki?curid=169596", "title": "Doña Paz", "text": "Doña Paz\n\nDoña Paz byl filipínský osobní trajekt, provozovaný společností Sulpicio Lines, který havaroval po srážce s tankerem MT \"Vector\" 20. prosince 1987. Požár obou lodí způsobil smrt přes 4300 lidí a stal se tak největší civilní námořní katastrofou všech dob.\n\nLoď byla postavena na počátku 60. let jako Himejuri Maru pro japonské rejdařství Rjukju Kaiun. V roce 1975 byla prodána na Filipíny. Nejprve sloužila pod názvem MV \"Don Sulpicio a v roce 1981 byla přejmenována na MV \"Doña Paz.\n\nFilipínská loď Doña Paz absolvovala pravidelnou plavbu z Leyte do Manily. Na lodi bylo oficiálně hlášeno 1565 pasažérů, ale ve skutečnosti jich bylo přes 4000. V době katastrofy loď řídil nezkušený plavčík, zatímco kapitán popíjel v lodní jídelně. Do boku lodě najel malý tanker, vezoucí 8800 barelů ropných látek. Ropa zalila paluby i okolní moře a vznítila se. Uhořelo celkem 4386 (podle jiných zdrojů 4375) lidí, zachránilo se 26.\n\n"}
{"id": "169599", "url": "https://cs.wikipedia.org/wiki?curid=169599", "title": "Kolizní doména", "text": "Kolizní doména\n\nKolizní doména je v informatice část počítačové sítě, která je sdílena více síťovými zařízeními. Kolizní doménu tvoří stanice, které jsou umístěny ve stejném síťovém segmentu, tj. komunikují navzájem na fyzické vrstvě modelu ISO/OSI. Pokud začne v kolizní doméně více rozhraní zároveň vysílat, dojde ke kolizi a tím ke znehodnocení signálu a zařízení musí vysílání opakovat tak, aby se opakované kolizi pokud možno vyhnulo, k čemuž slouží například protokoly z rodiny CSMA.\n\nV ethernetové síti, kde jsou stanice propojeny kroucenou dvojlinkou, tvoří kolizní doménu všechny stanice propojené pomocí hubu, protože hub pracuje na fyzické vrstvě modelu ISO/OSI. Použije-li se pro propojení stanic switch, který pracuje na linkové vrstvě modelu ISO/OSI, nejedná se již o kolizní doménu (switch dělí kolizní doménu).\n\nV ethernetové síti, kde jsou stanice propojeny pomocí koaxiálního kabelu pak patří do kolizní domény všechny připojené počítače včetně těch, které odděluje opakovač (repeater), který stejně jako hub pracuje na fyzické vrstvě modelu ISO/OSI.\n\nV ethernetové síti vzniká kolize současným vysíláním dvou zařízení, která jsou propojena na fyzické vrstvě (například pomocí hubu). Protože se signál po vedení šíří konečnou rychlostí (blížící se rychlosti světla), může se stát, že jedno síťové rozhraní zahájí vysílání, avšak druhé rozhraní umístěné o kousek dále vysílání ještě neslyší, a proto také začne vysílat. Výsledkem bude složený signál, který bude nesrozumitelný. Aby se pravděpodobnost kolizí snížila, musí síťové rozhraní před zahájením vysílání nejprve naslouchat a teprve je-li médium prázdné, začne se vysílat. Při vysílání se neustále kontroluje, nedošlo-li ke kolizi. V případě detekování kolize je ostatním síťovým rozhraním kolize oznámena pomocí speciálního signálu „jam“. Po vzniku kolize je nutné počkat náhodný okamžik a pak opakovat vysílání.\n\n"}
{"id": "169602", "url": "https://cs.wikipedia.org/wiki?curid=169602", "title": "Modibo Keïta", "text": "Modibo Keïta\n\nModibo Keïta (1915 Bamako, Francouzský Súdán - 16. května 1977 Kidal (některé prameny uvádějí i Bamako), Mali) byl jediným prezidentem Federace Mali, krátce existujícího státního útvaru zahrnujícího dnešní Senegal a Mali, a poté prvním prezidentem nezávislého Mali.\n\nByl potomek významného rodu kmene Mandinků, který v minulosti vládl středověké Říši Mali. Respekt vzbuzovala jeho vysoká postava. Charles de Gaulle později o dvoumetrovém Keïtovi říkal, že je jediným politikem, ke kterému musí vzhlížet.\n\nKeïta získal pedagogické vzdělání v Dakaru, učitelské povolání však brzy vyměnil za politiku. Francouzské koloniální úřady jej považovaly za nebezpečného antikolonialistu, a tak byl krátce vězněn. Přesto byl jako člen Union Soudanaise-Rassemblement Démocratique Africain, malijské součásti multikoloniální politické strany založené Félixem Houphoët-Boignym, později zvolen do místního shromáždění Francouzského Súdánu (1948). Roku 1956 se stal dokonce prvním africkým místopředsedou francouzského Národního shromáždění a byl členem kabinetu dvou francouzských vlád. Mezitím se stal předsedou své strany a také starostou Bamaka.\n\nJeho politickým cílem bylo vybudování nezávislé Federace Mali, která by zahrnovala několik tehdejších francouzských držav v západní Africe. Především kvůli odporu Houphoët-Bognyho však vzniklá federace zahrnovala jen dnešní Senegal a Mali. Keïta se stal roku 1958 prezidentem tohoto zatím nesamostatného státního celku. Federace Mali získala nezávislost v roce 1960, avšak po několika měsících se přičiněním Léopolda Sédara Senghora rozpadla. Keïta se tak stal prezidentem nezávislé Republiky Mali.\n\nKeïtovo vyhraněné socialistické a protikolonialistické přesvědčení vyústilo ve znárodňování bank a dopravy a kolektivizaci zemědělství. Tyto reformy spolu s omezením hospodářských styků s Francií rychle přinesly dramatické zhoršení ekonomické situace v zemi. Mali přitom již při získání nezávislosti nebylo mnoha ekonomy považováno za hospodářsky životaschopný stát.\n\nV druhé polovině 60. let začal uplatňovat další drastické reformy po vzoru Mao Ce-tungovy Kulturní revoluce. Po devalvaci měny v roce 1967 a po špatné sklizni roku 1968 ukončil Keïtovo prezidentství vojenský převrat vedený Moussou Traorém. Keïta byl zadržen a iternován na severovýchodě Mali v těžkých podmínkách ve věznici ve městě Kidal na okraji Sahary. Zemřel ve vězení za nejasných okolností několik dní poté, kdy se v Bamaku konala protivládní demonstrace, jejíž účastníci provolávali Keïtovi slávu. Roku 1991 byl novým malijským režimem posmrtně rehabilitován.\n"}
{"id": "169603", "url": "https://cs.wikipedia.org/wiki?curid=169603", "title": "Římská datace", "text": "Římská datace\n\nČíslo v datu se psalo buď římskou číslicí (bez tečky) nebo latinskou řadovou číslovkou (po \"ante diem\" v akuzativu a samostatně v ablativu). Kalendy, nony a idy jsou v češtině stejně jako v latině vždy v množném čísle. Označují konkrétní den měsíce, případně i různě dlouhou část měsíce, která tomuto dni předchází.\n\nCaesarovou reformou se kalendář definitivně změnil z lunisolárního na solární, kalendy, nony a idy pak zůstaly tradičním označením určitých dnů a ztratily svoji souvislost s fázemi Měsíce.\n\nKalendy (lat. \"Calendae\", případně \"Kalendae\") je název prvního dne v měsíci v římském kalendáři. Slovo je odvozeno od slovesa \"calare\" (dosud v italštině), které vyvolával tehdy kněz při novoluní. Původ tohoto slova a vyvolávání je ve významu dluhů, dluhopisů, na začátku měsíce se účtovalo, splácelo, snižovalo dluhy. Od kalend je odvozeno slovo kalendář.\n\nKalendy jsou specifickým prvkem římského kalendáře. Proto existovalo v latině přísloví, používané v italštině zřídka i dnes, \"ad Calendas Graecas\" - „o řeckých kalendách“, tedy lidově „až naprší a uschne“, „na svatého Dindy“, tj. nikdy, protože řecký kalendář žádné kalendy neměl.\n\nObdobí kalend je období před nimi, nikoliv po kalendách, kalendy jsou po jejich období. Pro uvedení dne se odpočítávají od tohoto určujícího dne, prvního v měsíci, počítají se zpětně, od konce, od kalend včetně, nikoliv následně. Uvádí vlastně kolikátý den od tohoto konce období kalend.\n\nVýpočet se provádí tak, že počet dnů předcházejícího měsíce (m) se zvýší o 2 a odečte číslo uvedené v datu před kalendami (x). Tedy pro \"x Calendas\" : (m+2) - x. Protože kalendy jsou první den v měsíci, dny před nimi jsou v měsíci předešlém.\n\nNapř.:\n\nNony (lat. Nonae) označují v březnu, květnu, červenci a říjnu 7. den, v ostatních měsících 5. den. Nonae (deváté) označují devátý den před idami (včetně) a původně odpovídaly první čtvrti Měsíce.\nVýpočet pro \"x Nonae\" se provádí tak, že dle toho, který den jsou v daném měsíci nony se k 7 nebo 5 přičte 1 a odečte číslo před nonami (x). Vzoreček pro 3., 5., 7. a 10. měsíc: (7+1) - x, pro ostatní měsíce: (5+1) - x.\n\nNapř.:\n\nIdy (lat. Idus) označují v březnu, květnu, červenci a říjnu 15. den, v ostatních měsících 13. den. Původně označovaly úplněk a střed měsíce, který býval dnem splatnosti. Výraz pochází z etruštiny.\n\nVýpočet pro \"x Idus\" se provádí obdobně jako u non - tedy dle toho, který den jsou v daném měsíci idy, se k 15 nebo 13 přičte 1 a odečte číslo před idami (x). Vzoreček pro 3., 5., 7. a 10. měsíc: (15+1) - x, pro ostatní měsíce: (13+1) - x.\n\nNapř.:\n\nZ dějinného hlediska mají zvláštní důležitost březnové idy. – 15. března 44 př. n. l. byl spiklenci zavražděn římský vládce Julius Caesar. Plutarch a Sueton píší o varování augura Spurinny Caesarovi, že se má v těchto březnových dnech střežit („Cave Idus Martias!“).\nTabulka pro převod v juliánském kalendáři. Poslední řádek se vztahuje ke kalendám: 27. 3. (Martius) bude VI Calendas Aprilis, tedy šestý den před dubnovými kalendami.\n\n\n"}
{"id": "169605", "url": "https://cs.wikipedia.org/wiki?curid=169605", "title": "Závěť (Villon)", "text": "Závěť (Villon)\n\nZávěť (nebo též Velký testament) je název díla francouzského spisovatele Françoise Villona.\nVyznačuje se ironickým pohledem na svět. V díle autor hodnotí a zamýšlí se nad svým pohnutým životem a své hříšné činy omlouvá chudobou a krutým osudem, vzpomíná také na své lásky. Popisuje zřícení starých jistot.\n\nV díle se nacházejí různorodé básně:\nDílo by se také dalo označit jako „výsměch době, všem a všemu i jemu samému“.\nObsahuje 172 osmiveršových strof vložených do šestnácti balad, dvou písní a tří rondeauxů. Dílo obsahuje mnoho provokací ale i znechucení ze světa. Čtenář se setkává s prostředím hospod i paláců, je také seznámen s pocity společenského vyvrhele.\n\nVe sbírce najdeme také tzv. francouzské (villonské) balady. Tato forma balady užívá pouze tři rýmové koncovky, rýmy střídavé či obkročné, ve čtyřech strofách. První až třetí strofa má 7-12 veršů, obvykle poloviční počet veršů (4-6) má čtvrtá strofa, zvaná dozpěv neboli poslání. Beze změny se opakuje refrén balady jako poslední verš každé strofy.\n\n\"Ach, kdybych já byl studoval\n\"v svém mládí bláznivém, můj Bože,\n\"a na dobré se mravy dal,\n\"teď měl bych dům a měkké lože.\n\"Však způsobné já dítě? Cože?\n\"Já za školu jen chodil, běda.\n\"To slovo bolí jak hrot nože\n\"a skoro dál mi psát už nedá.\n\n"}
{"id": "169606", "url": "https://cs.wikipedia.org/wiki?curid=169606", "title": "Technické muzeum v Brně", "text": "Technické muzeum v Brně\n\nTechnické muzeum v Brně (TMB) je brněnská muzejní instituce zaměřená na historii vědy a techniky.\n\nPokusy o založení byly již v roce 1924, kdy byl založen výbor pro založení technického muzea na Moravě. Přímý předchůdce TMB byl \"Archiv pro dějiny průmyslu, obchodu a technické práce\", který byl založen v roce 1936. Svoji činnost plně rozvinul až v roce 1948. V 50. letech bylo muzeum přesunuto do barokní budovy na rohu Orlí a Josefské ulice v Brně, také bylo zestátněno a stalo se součástí Národního technického muzea v Praze. Dne 1. ledna 1961 se však brněnská pobočka osamostatnila jako Technické muzeum v Brně. V druhé polovině 90. let se muzeum přesunulo do nové budovy v Králově Poli v ulici Purkyňova č. 105, u níž zastavuje tramvaj linky 12 (zastávka Technické muzeum).\n\nNa této adrese se Technickém muzeum v Brně otevřelo veřejnosti 5. června 2003. Návštěvníkům nabízí 16 expozic a Technickou hernu, kde se mohou zábavnou formou seznámit s různými zákony fyziky a jejich technickými aplikacemi. Významnou pomocí při dokumentační a odborné činnosti muzea jsou aktivity dobrovolných spolupracovníků – členů Kruhu přátel TMB. Muzeum provozuje také prezenční knihovnu.\n\nTechnické muzeum v Brně je také výzkumnou organizací. Tým odborných pracovníků se dlouhodobě věnuje především výzkumu a dokumentaci jednotlivých oborů vědy a techniky, tvorbě oborových sbírek dle sbírkotvorného plánu, řešení interních výzkumných úkolů i grantových projektů podpořených z veřejných zdrojů a také prezentaci výsledků svých výzkumů veřejnosti nejrůznějšími formami včetně výstav a expozic.\n\nNedílnou organizační složkou TMB je Metodické centrum konzervace. Prioritním cílem jeho výzkumné činnosti, jako národního metodického pracoviště pro oblast konzervování-restaurování sbírkových předmětů ze sbírek muzeí v ČR, je zvýšení efektivity ochrany movitého kulturního dědictví a zkvalitněné péče o sbírkové fondy na všech úrovních.\n\n\nOd roku 2013 má TMB ve správě také budovy a hangáry bývalého letiště Černovice v Brně.\n\nTechnické muzeum v Brně mělo od roku 1979 ve správě Ivančický viadukt, který však začal rychle chátrat. V roce 1987 se vrátil pod správu Československých státních drah, protože muzeum nemělo prostředky na jeho údržbu. V roce 1973 zamítl tehdejší Městský národní výbor v Novém Bohumíně žádost Technického muzea v Brně o uprázdněné dílny a vozovnu tramvají v Bohumíně z roku 1913 v dnešní Palachově ulici. Tato budova měla být přeměněna v technický skanzen, v němž by byly v pojízdném stavu uchovány nejvýznamnější typy motorových i vlečných vozů a lokomotiv. Později byla budova výrobním podnikem, jemuž byla předána, po architektonické stránce znehodnocena.\n\n\n\n"}
{"id": "169609", "url": "https://cs.wikipedia.org/wiki?curid=169609", "title": "Republikánská strana zemědělského a malorolnického lidu (rozcestník)", "text": "Republikánská strana zemědělského a malorolnického lidu (rozcestník)\n\nRepublikánská strana zemědělského a malorolnického lidu může být:\n\n"}
{"id": "169612", "url": "https://cs.wikipedia.org/wiki?curid=169612", "title": "Třebín", "text": "Třebín\n\nNázev Třebín má více sídel:\n"}
{"id": "169613", "url": "https://cs.wikipedia.org/wiki?curid=169613", "title": "Auguste Renoir", "text": "Auguste Renoir\n\nPierre-Auguste Renoir, známější pouze jako Auguste Renoir (25. února 1841, Limoges, Francie – 3. prosince 1919, Cagnes-sur-Mer, Francie), byl francouzský impresionistický malíř.\n\nNarodil se 25. února 1841 v Limoges. Protože jeho otec byl krejčí, jehož plat nemohl uživit celou rodinu, musel se už jako malý kluk poohlížet po práci. Ve třinácti letech začal pracovat jako malíř porcelánu v jedné pařížské továrně. Už zde byl rozeznán jeho talent. Brzy ho vybrali, aby maloval na porcelán vlastní motivy, ale v té době se začal porcelán malovat mechanicky a tak si musel hledat práci jinde. Stal se malířem nástěnných dekorací, vějířů a závěsů. V roce 1862 si konečně mohl dovolit začít studovat na umělecké škole École des Beaux-Arts v Paříži. Během studií často navštěvoval Louvre a tak se seznámil s dílem Antoina Watteaua, Nicolase Lancreta a Francoise Bouchera. Zde také zkoušel malovat stylem Petra Paula Rubense. V dílně učitele Charlese Gleyra poznal přátele, kteří měli podobné umělecké ideje. Alfréda Sisleyho, Frederica Bazilla a Claudea Moneta. Po uzavření ateliéru se tito přátelé spolu vydali do Chailly, kde spolu začali malovat v přírodě. Ovlivněn mnoha umělci a jejich styly, namaloval v roce 1864 obraz \"Esmeralda\", který byl inspirovaný \"Zvoníkem u Matky Boží\" Viktora Huga. Ve stejném roce poprvé vystavoval své obrazy na salonu, leč uznání se nedostavilo.\n\nV období mezi lety 1865–1870 často neměl ani na barvy. Pobýval v té době poblíž lesa ve Fontainebleau v přízni rodiny Le Coeur, která ho štědře finančně podporovala, a která mu dávala střechu nad hlavou, o kterou záhy přišel po aféře s dcerou pana Le Coeur Marií. Scénická příroda ho inspirovala k obrazu Diana, který byl vědomým následováním Courbeta a jeho špachtlovité techniky. Se ztrátou svého oblíbeného objektu, přírody okolo Fontainebleau, se změnil i obsah jeho obrazů. Začal malovat portréty. V zimě roku 1867 bydlel v ateliéru svého přítele Bazilla a u dalších přátel, které portrétoval na obrazech, např.: \"Bazille před malířským stojanem, Lise se slunečníkem, Manželé Sisleyovi\".\n\nV létě o rok později spolupracoval s Monetem. Společně navštěvovali restauraci „La Granouilliere“ a společně se tam snažili zachytit chvilkové světelné okamžiky. Obraz \"La Grenouilliere\" je jen jedním z řady obrazů které, prozářeny světlem, odrážejí atmosféru jejich oblíbeného místa, kde se setkávala pařížská společnost. Odlesky světla na vodě. Chvějivý rozehřátý vzduch. Chladné stíny. To vše dokázal několika spěšnými tahy nezapomenutelně vtisknout do tohoto obrazu.\n\nPo vojenské službě v roce 1871 se vrátil zpět do Paříže a jal se portrétovat rušné promenády. Díky známosti s renomovaným uměleckým obchodníkem Durand-Ruelem si mohl zařídit velký ateliér, neboť jmenovaný odkoupil mnoho jeho obrazů. Na salonu v roce 1873 zaznamenal poprvé úspěch, avšak když jeho přátelé uspořádali první výstavu impresionismu v roce 1874, byl to propadák. V této době si začal pěstovat svůj vlastní osobitý styl, za který byl mnohými odsuzován, a v němž vytvořil množství velkých děl. V roce 1879 se oženil s Aline Victorine Charigotovou a soustředil svou malbu na témata obyčejného lidského života. Zejména portrétoval své děti a jejich pečovatelku Gabriellu Renardovou.\n\nDíky jeho členství v literárním kruhu okolo vydavatelů, manželů Charpetierových se k němu dostalo mnoho zakázek na portréty. Během těchto zakázek, kterými si spíše vydělával, než aby se na nich snažil vytvořit něco nového, namaloval tato díla. \"Moulin de la Galette, Houpačka, Snídaně, Veslaři z Chatou\" a \"Snídaně veslařů\". To byl jeho největší díla, na dlouhou dobu také poslední.\n\nV roce 1881 odcestoval do Alžíru, do země, kterou si spojoval s Eugénem Delacroixem. Poté do Madridu, aby zhlédl práci Diega Velázqueze. Následně se vydal do Itálie prozkoumat detaily Tizianových mistrovských děl a Raffaelovy malby v Římě. Doplul také na Sicílii, kde se setkal s Richardem Wagnerem, jemuž během pouhých pětatřiceti minut namaloval portrét.\n\nPo návratu z Itálie a Alžíru se dostal do umělecké krize, způsobené dojmy z cest, při kterých hledal nový styl a inspiraci. Následoval dílo Augusta Dominiqua Ingrese a vytvořil tak obrazy \"Deštníky\" a \"Dvě koupající se ženy\", které silně pracují s konturami. Oba obrazy vznikly z několika náčrtků během chvíle. Během následujících deseti let vyvíjel svou malbu ke svému obrazu, přestože byl postižen silným revmatismem, který mu částečně znemožňoval pohybovat pravou rukou.\n\nNadále ztvárňoval přírodu a věnoval se krajinomalbě. Na jeden měsíc v roce 1883 odjel do Guernsey, kde namaloval na patnáct obrazů. Mezi nimiž vyčnívají \"Moulin Huet, Zátoka v Saint Martin, Guersney\". Proměnlivá příroda od zátok a útesů, přes ostrovy, pláže, lesy a křoviny až po hory mu byly vděčným tématem. Kromě toho dále portrétoval, nejen svoji vlastní rodinu (\"Dívky u piána\", 1892), ale i nahé ženy, například \"Akt ozářený sluncem\" (1890).\n\nS tím jak postupovala choroba, připoután k vozíku, nebyl už schopen malovat na klasická plátna. V pozdější fázi života se tedy věnoval sochařství, ale kvůli své nemoci své návrhy nikdy osobně nerealizoval. Jedinou sochu vytvořil vlastnoručně a to bustu svého nejmladšího syna (1908).\n\nNa sklonku svého života v roce 1919 navštívil naposledy Louvre, aby spatřil svá díla viset vedle starých mistrů. Zemřel 3. prosince 1919 ve vesničce Cagnes-sur-Mer. Je pochován na hřbitově v Essoyes, v departementu Aube.\n\n\n"}
{"id": "169625", "url": "https://cs.wikipedia.org/wiki?curid=169625", "title": "Šalomounovo moře", "text": "Šalomounovo moře\n\nŠalomounovo moře (anglicky \"Solomon Sea\") leží na východ od ostrova Nová Guinea. Na severu tvoří jeho hranici ostrov Nová Británie, na východě Šalomounovy ostrovy a na jihu Korálové moře.\n\nMoře má rozlohu 720 000 km² a maximální hloubku 9140 m.\n\nBěhem druhé světové války bylo Šalomounovo moře dějištěm intenzivních bojů mezi Japonci a Spojenci.\n"}
{"id": "169629", "url": "https://cs.wikipedia.org/wiki?curid=169629", "title": "Lodní doprava na Brněnské přehradě", "text": "Lodní doprava na Brněnské přehradě\n\nDopravní podnik města Brna (DPMB) provozuje od roku 1946 po celé délce Brněnské přehrady elektrickou lodní dopravu. Lodě plují v rozšířené letní sezóně, od konce dubna zhruba do konce října, z přístaviště v Brně-Bystrci do zastávky Veverská Bítýška, nacházející se u stejnojmenného města (avšak stále na území Brna) na konci vzdutí nádrže.\n\nO rekreační lodní dopravě se uvažovalo již v době výstavby přehrady ve druhé polovině třicátých let 20. století. O koncesi zažádalo město Brno v roce 1937, tedy v době kdy výstavba přehrady teprve začínala. Koncese byla vydána v roce 1940 a město ji postoupilo \"Společnosti brněnských pouličních drah\" jakožto provozovateli městské hromadné dopravy. Kvůli vypuknutí druhé světové války však veškeré aktivity ohledně lodní dopravy na (tehdy) Kníničské přehradě ustaly (název Brněnská přehrada se začal používat až v roce 1959). Došlo ale k objednání dvou lodí. Ty byly i přes obtíže spojené s válečnými událostmi zřejmě v roce 1943 vyrobeny a převezeny z Königswinteru na Rýně (poblíž Bonnu) do Brna, kde byly provizorně uskladněny v tramvajové vozovně Pisárky. Na konci války, v roce 1945, neznámí žháři (zřejmě ustupující němečtí vojáci) zapálili celou pisáreckou vozovnu. Shořelo v ní mnoho tramvajových vozů, obě lodě ale požár přežily, i když jedna z nich byla dost poškozena.\n\nNa začátku roku 1946 byla Brnu znovu udělena koncese pro provoz lodní dopravy. Obě lodě byly na jaře důkladně opraveny a převezeny do bystrckého přístaviště. Slavnostní zahájení provozu lodní dopravy na Brněnské přehradě se konalo 5. května 1946. Lodě, poháněné elektricky pomocí akumulátorů, obdržely jména \"Brno\" a \"Morava\". Důvodem pro použití elektrického pohonu byl nedostatek kapalných pohonných hmot v poválečných letech. K dispozici byl také malý člun se spalovacím motorem, jenž dostal jméno \"Svratka\". Obě velké lodě se pravidelně plavily mezi přístavištěm v Bystrci a hradem Veveří; mezi konečnými bylo šest nácestných zastávek, trasa měřila 6,3 km. Člun \"Svratka\" byl využíván pro přepravu malých skupin, pro velkou poruchovost byl ale často mimo provoz. Zájem o přepravu loděmi byl obrovský, do konce sezóny bylo převezeno 128 351 cestujících.\n\nV dalším roce, 1947, došlo v bystrckém přístavišti ke stavbě dřevěného hangáru, který původně sloužil v Líšni vojenským účelům. Tím dostaly lodě základní zázemí pro přezimování mezi plavebními sezónami. Taktéž byla poblíž postavena restaurace a dřevěná budova sloužící pro odbavení lodí (původně provizorium, sloužila ale až do roku 2011). V srpnu téhož roku byla slavnostně pokřtěna a spuštěna na vodu již třetí loď. \"Veveří\", jak bylo plavidlo pojmenováno, bylo téměř shodné konstrukce jako obě „válečné“ lodě. Trup byl ale vyroben firmou \"Adolf Špirk, Praha Smíchov\", nástavbu provedli pracovníci dopravního podniku v nově postaveném dřevěném hangáru.\n\nRoku 1948 došlo ke zvýšení zájmu návštěvníků přehrady o svezení jednou z lodí. V květnu byla totiž zprovozněna tramvajová trať z Komína do Bystrce (konečná zastávka ležela na levém břehu Svratky). Proto došlo k objednání další lodě u pražské firmy \"Špirk\". Zatímco obě předchozí lodě měly stanoviště kapitána v jedné rovině s cestujícími (kapacitně šlo o malé lodě, plavidlo dokázalo přepravit přibližně 100 osob), nová loď měla mít kormidelnu vyvýšenou nad střechu paluby pro cestující. Také rozměry byly zvětšeny, takže kapacita se zvedla přibližně na dvojnásobek. Trup lodi \"Úderník\" byl vyroben v Praze, nástavbu opět provedli pracovníci v hangáru v bystrckém přístavišti. Nové plavidlo bylo spuštěno na vodu v červnu 1949. Na konci roku 1948 došlo ještě k prodloužení plavební dráhy do dnešní zastávky \"Skály\" (tehdy \"Mečkov\"), následujícího roku byla dráha prodloužena ještě do Veverské Bítýšky k mostu (na konec vzdutí přehrady). Celková délka tak dosáhla 9,3 km, plavba jedním směrem trvala 67 minut.\n\nV dubnu 1950 byla spuštěna na vodu Brněnské přehrady první loď, která byla vyrobena kompletně v bystrcké loděnici (dřevěném hangáru). Stejně jako v případě \"Úderníku\" šlo o loď střední velikosti. Plavidlo bylo pokřtěno jménem \"Pionýr\".\n\nObrovský zájem Brňanů o přehradu byl příčinou přeplňování lodí zejména v hlavní plavební sezóně. Protože ani stav pěti lodí (malý a nespolehlivý člun \"Svratka\" neměl prakticky žádnou přepravní hodnotu) nepostačoval, bylo rozhodnuto postavit další plavidlo. Podle plánů \"Pionýra\" byla postavena shodná loď střední velikosti, která se od \"Pionýra\" lišila pouze v detailech. Poprvé byla spuštěna na vodu v dubnu 1952 a obdržela jméno \"Mír\".\n\nPro zvládnutí náporu cestujících došlo ke stavbě další, tentokrát již dvoupalubové lodi (další lodě vyrobené v bystrcké loděnici byly již pouze se dvěma palubami). Nová loď, spuštěná na vodu přibližně o rok později než \"Mír\" (konkrétně v červenci 1953), se pyšnila jménem \"Praha\". Trup širší o dva metry než předchozí lodě střední velikosti a horní, takzvaná sluneční paluba navýšily kapacitu plavidla o přibližně 150 cestujících. Celkem se tedy touto lodí mohlo přepravit 350 osob.\n\nVýroba vlastních dvoupalubových lodí v loděnici pokračovala. V červenci 1955 byla spuštěna na vodu loď \"Moskva\". V květnu 1956 byla zprovozněna loď \"Bratislava\", která byla (obdobně jako v případě lodí \"Pionýr\" a \"Mír\") téměř identickým dvojčetem \"Moskvy\". Poslední dvoupalubová loď, vyrobená pro Brněnskou přehradu, byla spuštěna na vodu v září 1961. Plavidlo obdrželo jméno \"Kyjev\".\n\nMezitím došlo k vyřazení nejstarších lodí. V roce 1955 byla malá loď \"Veveří\" odprodána národnímu podniku Pramen. Předtím ještě byla v loděnici přestavěna na plovoucí prodejnu. Jako bezejmenná loď sloužila na Brněnské přehradě zřejmě do roku 1962, poté byla odprodána na slovenskou Oravskou přehradu. Kolem roku 1955 byl také vyřazen člun \"Svratka\", který se v posledních letech používal již pouze ke služebním účelům. V roce 1961 došlo k vyřazení jedné ze dvou původních malých lodí, \"Moravy\". Ta byla následně odprodána na Vranovskou přehradu.\n\nV roce 1962, tedy v době 17. plavební sezóny, měl Dopravní podnik města Brna k dispozici 8 lodí. Čtyři velké dvoupalubové, tři střední a jednu malou. Průměrné staří lodního parku dosahovalo 9,5 roku.\n\nRoku 1963 došlo na Rakovci poblíž přehrady ke stavbě měnírny pro tramvajovou trať. Nabíjecí zařízení pro lodní akumulátory tak mohlo být přemístěno z dřevěných hangárů do nové zděné budovy a s areálem lodní dopravy bylo spojeno kabelem.\n\nOd poloviny 50. let postupně ubývali brněnské lodní dopravě cestující. Historický rekord v počtu přepravených osob za rok drží rok 1956, kdy lodě převezly 848 192 osob. O rok později to bylo 813 042 cestujících, v roce 1962 764 924 osob, o 10 let později dokonce pouze 350 618 cestujících. Důvodem zřejmě byla možnost pořízení si chaty, automobilu, či dovolené v zahraničí (Jugoslávie, Bulharsko). Proto bylo přikročeno k redukci počtu lodí. V roce 1968 byla na Vranovskou přehradu odprodána druhá původní loď, \"Brno\". Téhož roku byla odstavena loď \"Úderník\", která následujících téměř 20 let stála na břehu bez využití a chátrala.\n\nBěhem 70. let 20. století k žádné výrazné změně v lodní dopravě na Brněnské přehradě nedošlo. Jedinou malou změnou bylo v roce 1974 uskutečněné přejmenování dvou zastávek (\"Krnovec\" → \"Mečkov\", původní \"Mečkov\" → \"Skály\").\n\nV roce 1978 byla zahájena přestavba areálu celého bystrckého přístaviště. Dřevěný, více jak 30 let starý hangár byl nahrazen v letech 1978 – 1980 zděným hangárem s dílnami, kancelářemi a sociálním zařízením. V letech 1982 – 1984 pak byla k této novostavbě přistavěna další budova pro přezimování dalších dvou lodí. Z velkého plánu tak byly realizovány dva objekty, sice provozně nejdůležitější, ovšem pro běžného cestujícího bezvýznamné.\n\nV 80. letech 20. století dosáhla většina velkých, dvoupalubových lodí stáří 30 let. Uvažovalo se o koupi nových plavidel z NDR se spalovacím motorem, nakonec však bylo rozhodnuto o zachování elektrického pohonu a postupné rekonstrukci všech lodí.\n\nPrvní modernizovanou lodí se stala loď \"Moskva\". Její rekonstrukce probíhala v letech 1980 a 1981. Původní nástavba byla zachována, vyměněna byla pouze kormidelna. V letech 1983 a 1984 došlo k totální rekonstrukci lodě \"Praha\". Na původním trupu byla postavena zcela nová nástavba včetně moderní kormidelny. Rozsahem stejná modernizace proběhla u lodi \"Bratislava\" v letech 1984 až 1986. V letech 1988 a 1989 byla zcela zrenovována loď \"Úderník\". Z tohoto plavidla, které se od roku 1968 nevyužívalo, zůstal po dvacetileté odstávce na břehu prakticky pouze trup. Na konci 80. let proto došlo k opravě trupu a ke stavbě zcela nové nástavby. Loď již neměla být určena pro pravidelný linkový provoz, ale pro různé soukromé akce, večírky, konference, atd. Došlo také z přejmenování této lodě na \"Brno\" (již druhé obsazení tohoto jména). Tato salónní loď byla poprvé spuštěna na vodu v září 1989. Poslední nerekonstruovanou dvoupalubovou lodí byl \"Kyjev\". Toto plavidlo bylo modernizováno v letech 1990–1992, opět z původní lodě zůstal pouze trup, nástavba byla postavena nová. Zároveň došlo k přejmenování této lodě na \"Veveří\" (druhé obsazení). Třetí, a poslední přejmenování se uskutečnilo ještě téhož roku, kdy byla loď \"Moskva\" přejmenována na \"Dallas\".\n\nOd roku 1992 jsou zavedeny dva plavební okruhy: velký a malý. Velký okruh vede po celé přehradě z Bystrce do Veverské Bítýšky. Některé spoje (především v letních měsících) jsou v provozu pouze na malém okruhu v trase Bystrc – \"Rokle\".\n\nNa konci plavební sezóny 1992 byl při neodborné manipulaci poškozen trup lodě \"Mír\". Původně bylo rozhodnuto o opravě, ovšem vzhledem ke stavebním aktivitám v bystrckém přístavišti a napnutému rozpočtu se tak nestalo. Loď byla odstavena na venkovním prostranství v areálu lodní dopravy a 13 let chátrala. Roku 1997 byla dokonce převezena do hangáru, započata byla také rekonstrukce; práce ale byly brzy zastaveny. V roce 2000 se uvažovalo o prodeji salónní lodi \"Brno\", utržené peníze měly být použity pro opravu \"Míru\". K této akci ale nedošlo. V srpnu 2005 bylo torzo lodi opět přepraveno do hangáru, \"Státní plavební správa\" ovšem shledala trup nezpůsobilý k opravě, čímž veškeré naděje skončily. Nástavba začala být rozebírána, trup byl sešrotován.\n\nVelké stavební akce se bystrcké přístaviště dočkalo v letech 1994 a 1995. Tehdy byla postavena ocelová provozně-správní budova. Objekt, který svým tvarem a barevným řešením připomíná loď, navrhl architekt Pavel Šrubař. Nový projekt také počítal s dalšími objekty (vyhlídková terasa, odbavovací prostor s pokladnami a třemi nástupišti), ty však nebyly realizovány.\n\nNa rozdíl od jiných nádrží s lodní dopravou (Slapy, Vranov), nepostihl Brněnskou přehradu v první polovině 90. let obrovský úbytek cestujících. Během druhé poloviny desetiletí se ale v nádrži začaly ve velkém množství objevovat sinice. I přes nemožnost koupání se ale zájem o lodní dopravu na Brněnské přehradě nijak rapidně nezmenšil. Každoročně lodě přepravily sice méně osob (minimum v roce 1997: 147 369, což je nejhorší výsledek v historii vyjma prvního roku přepravy), v roce 2000 se ale úbytek cestujících zastavil a od té doby počet zájemců o přepravu každoročně, až na výjimky, narůstal. V plavební sezóně 2007 dokonce dosáhl počet přepravených osob téměř 230 000, roku 2012 bylo přepraveno 222 tisíc cestujících.\n\nV roce 2003 bylo přikročeno k první změně umístění zastávek od roku 1949. Ve velké mezeře na pravém břehu přehrady, mezi přístavišti \"Kozí horka\" a \"Rokle\", byla postavena zastávka \"U Kotvy\". Lodě tak přibližně rok pravidelně křižovaly nádrž z levé strany na pravou až po zastávku \"Rokle\". O rok později, 2004, došlo ke zrušení přístaviště \"Zouvalka\". Smyslem této zastávky bylo zpřístupnění levého břehu přehrady. Most pod hradem Veveří byl zničen na konci druhé světové války, nová lávka pro pěší vznikla právě v roce 2004. V témže roce bylo také zrušeno málo využívané přístaviště \"Obora\", přičemž téměř naproti, na levém břehu, vznikla nová zastávka \"Cyklistická\". Od té doby se plavební dráha již nezměnila, lodě tak pravidelně křižují nádrž až po zastávku \"Hrad Veveří\".\n\nV roce 2006 oslavila lodní doprava na Brněnské přehradě své 60. výročí. Už předchozího roku však začala totální rekonstrukce téměř nevyužívané salónní lodě \"Brno\". Z lodě (již podruhé) zbyl pouze trup a byla vyrobena zcela nová nástavba, obdobná jako na lodi \"Pionýr\". Rovněž byly využity některé díly z odstavené lodi \"Mír\", která byla roku 2006 sešrotována. Křest a slavnostní spuštění modernizovaného \"Brna\" se konalo v rámci dne otevřených dveří v bystrckém areálu 6. května 2006.\n\nSezóna 2009 byla jako první od roku 1946 zcela vynechána z důvodu snížení hladiny kvůli zavápňování břehů přehrady. Jedinou akcí lodní dopravy pro veřejnost se stal den otevřených dveří v bystrcké loděnici pořádaný 27. června 2009, kdy návštěvníci měli možnost prohlédnout si všechny lodě vytažené na břehu či v hangáru.\n\nBěhem roku 2009 došlo k výstavbě nové opěrné zdi se třemi nástupními můstky v bystrckém přístavišti; na tuto stavbu navázalo v následujícím roce vybudování technických sítí – rozvodů vody, elektroinstalace a kanalizace, což byla příprava pro stavbu budovy nové výpravny lodí se zázemím pro cestující. Tato nová výpravna za pět milionů Kč byla postavena na jaře 2011, k jejímu otevření došlo na konci června 2011. Na jaře 2012 byla zbořena původní dřevěná výpravní budova, kterou na jejím místě nahradilo dětské hřiště.\n\nNa přelomu prvního a druhého desetiletí 21. století proběhla téměř kompletní obnova flotily Dopravního podniku města Brna za nové lodě od firmy Jesko CZ. Jako první byla na jaře 2010 odprodána vyřazená loď \"Pionýr\" z roku 1950 (její poslední plavba proběhla 4. října 2008). Při slavnostním zahájení nové plavební sezóny 8. května 2010 byla jako náhrada za něj spuštěna na vodu loď \"Lipsko\" vyrobená v letech 2009 a 2010. Dvě dvoupalubové lodě \"Praha\" a \"Bratislava\" vypluly naposledy 17. října 2010 v závěrečný den plavební sezóny, následně byly odstaveny a na začátku roku 2011 odprodány. V květnu téhož roku je nahradily dvě nové lodě \"Utrecht\" a \"Vídeň\". Lodě \"Dallas\" a \"Veveří\" definitivně ukončily svůj provoz 16. října 2011, v prosinci téhož roku byly do Brna dodány poslední dvě nové lodě \"Dallas\" a \"Stuttgart\". Ty byly po kompletaci slavnostně spuštěny na vodu na začátku následující plavební sezóny, v dubnu 2012. \"Veveří\" bylo odprodáno soukromé osobě, stará loď \"Dallas\" (původně \"Moskva\") byla odstavena, přičemž je možné, že se z ní stane historické plavidlo. Od roku 2012 tak je v běžném provozu pět dvoupalubových lodí vyrobených v letech 2010–2012 a starší jednopalubové \"Brno\", poslední z tradičních brněnských lodí, která byla v roce 2013 upravena vyklizením zadní otevřené paluby na loď vhodnou pro vozíčkáře a cyklisty.\nVe vyřazeném \"Veveří\", které bylo v roce 2012 umístěno na břeh přehrady u přístupu k bystrckému přístavišti, zřídil majitel kromě restaurace také muzeum lodní dopravy.\n\nNa podzim 2013 mělo dojít k zahájení stavby nového přístaviště pod hradem Veveří, neboť to staré svým umístěním a přístupem nevyhovuje cyklistům, vozíčkářům ani kočárkům. Nová zastávka Hrad Veveří byla nakonec realizována na začátku roku 2017. Náklady na vybudování její dřevěné a částečně zastřešené lávky na betonových pilířích u ústí potoka Veverky přesáhly částku 10 milionů korun. Na jaře 2020 má být zprovozněna nová bezbariérová zastávka Nová osada, umístěná poblíž pláže Sokolského koupaliště, která nahradí nevyhovující sousední zastávky Sokolské koupaliště a Osada. Do provozu má být též navrácena rekonstruovaná loď \"Moskva\" (do roku 2011 provozovaná pod jménem \"Dallas\"), která bude součástí sbírky retrovozidel DPMB.\n\nV 50. letech 20. století se po Brněnské přehradě také plavily lodě národního podniku Pramen. Ty křižovaly v letní sezóně nádrž a při zastávkách u břehů si rekreanti mohli koupit občerstvení.\n\nV roce 1956 \"Státní plánovací komise\" v Praze rozhodla, že v bystrcké loděnici (čili v dřevěném hangáru) bude postaveno 12 lodí pro provozovatele lodní dopravy po celém Československu. Během 50. let se totiž v mohutném tempu stavěly velké přehrady, avšak lodě nebyly téměř k dispozici. A protože velké české loděnice měly pro státní hospodářství důležitější zakázky, bylo rozhodnuto, že se tato plavidla postaví v Brně, kde bylo do roku 1956 postaveno pro Brněnskou přehradu pět lodí a dvě nástavby pro již dodaný trup. Mělo jít o lodě podobné konstrukce, jako byly brněnské dvoupalubové lodě, měly však být o pět metrů delší a o 1,2 m užší. Poháněny měly být dieselovými motory (na rozdíl od brněnských elektromotorů).\n\nJiž v roce 1956 byla vyrobena první loď pro jiného provozovatele. Plavidlo, pojmenované \"Družba\", bylo na začátku roku 1957 předáno \"Československé plavbě labsko-oderské\" (ČSPLO). Pro stejného provozovatele byly vyrobeny v roce 1957 další dvě lodě: \"Mír\" a \"Svoboda\". Všechna tři plavidla byla nasazena na Slapskou přehradu, kde už malé a staré lodě nestačily poptávce. Roku 1958 byla vyrobena loď \"Žilina\" pro slovenskou Oravskou přehradu. Následující rok, 1959, byla vyrobena poslední, pátá loď. Ta obdržela jméno \"Solidarita\" a byla ČSPLO provozována v Praze.\n\nNa lodní dopravě provozované na Brněnské přehradě platí po celou dobu existence pásmový tarif. Zpočátku byla plavební dráha rozdělena na čtyři pásma (po prodloužení do Veverské Bítýšky na šest pásem), přičemž za jízdu v jednom pásmu platil cestující 2,50 Kčs (samozřejmě existovalo i zlevněné jízdné). Po měnové reformě v roce 1953 stála přeprava v rámci jednoho pásma 0,60 Kčs. Protože ale jízdné neodpovídalo reálným nákladům, zvýšila se cena od roku 1966 pro cestu v rámci jednoho pásma na 1,20 Kčs. Tento tarif platil na lodní dopravě až roku 1990.\n\nV roce 1990 byla upravena nejen cena jízdného, ale i počet pásem, který byl zredukován na čtyři. Ale již následujícího roku byl tarif zcela přepracován. Jedno pásmo od té doby zahrnuje plavební úsek mezi sousedními zastávkami, čili celá nádrž je rozdělena 10 pásem. Za jízdu v jednom pásmu zaplatil cestující v té době 2 Kčs. Postupně bylo jízdné zvyšováno, v roce 1996 se poprvé objevilo zvýhodněné jízdné pro okružní plavbu z Bystrce do Rokle či do Veverské Bítýšky a zpět. Zároveň došlo k zavedení tzv. rodinného jízdného (pro dva dospělé a dvě děti). Od té doby se jízdné postupně zvyšovalo, v plavební sezóně 2007 činila cena jízdenky pro jeden plavební úsek 8 Kč, v roce 2013 to bylo 15 Kč.\n\nOd roku 2004 je k dispozici i zvýhodněné okružní jízdné pro plavbu Bystrc – Hrad Veveří a zpět. Od stejného roku se datuje existence tzv. pojízdných vstupenek. Ty opravňují jejich majitele nejen pro okružní plavbu lodí z Bystrce na hrad Veveří (a zpět) nebo až do Veverské Bítýšky (a zpět), ale i pro vstup do brněnské zoologické zahrady. V následujícím roce, 2005, byl zaveden i druhý druh pojízdné vstupenky, který slouží jako jízdenka pro přepravu lodí z Bystrce na hrad Veveří a zpět a zároveň jako vstupenka na hrad Veveří. V roce 2019 byly nabízeny pojízdné vstupenky pro plavbu lodí z Bystrce do Veverské Bítýšky (a zpět) v kombinaci se vstupem do brněnské zoologické zahrady a pro plavbu lodí z Bystrce na hrad Veveří (a zpět) v kombinaci se vstupem buď na hrad Veveří, nebo vědeckého parku VIDA!, či rodinného parku BRuNO.\n\nLodní doprava na Brněnské přehradě je součástí brněnského systému MHD i IDS JMK, má ale vlastní tarif. Držitelé předplatních jízdenek IDS JMK pro brněnské zóny 100 + 101 však mají nárok na 50% slevu.\n\nDne 12. října 2019 od cca 10 do 15 hodin byly vypravovány v úseku Bystrc, přístaviště – Kozí Horka mimořádné spoje, které sloužily jako náhradní lodní doprava v době výluky na autobusové lince číslo 303. Na těchto spojích platil běžný tarif IDS JMK.\n\nOd roku 1946 až do roku 1988 byli cestující na lodích odbavováni průvodčím, který vydával jízdenky a kleštičkami na nich vyznačil potřebné údaje. Od roku 1988 se využívaly mechanické strojky Setright, známé především z linek autobusové dopravy tehdejší ČSAD. Tento typ odbavování vydržel 10 let, od roku 1998 se již výhradně používá elektronická pokladna, kterou na lodi ovládá průvodčí. Kromě toho funguje také klasická pokladna v hlavním přístavišti Bystrc.\n\nPo zavedení tzv. pojízdných vstupenek jsou tyto vydávány (již předem vytištěné, prodávající doplní razítkem pouze datum) na pokladnách v bystrckém přístavišti, na hradě Veveří a v Zoo Brno.\n\nPoznámka: Tučně jsou vyznačeny lodě, které jsou v současnosti (rok 2016) na Brněnské přehradě v provozu.\n\n\n"}
{"id": "169630", "url": "https://cs.wikipedia.org/wiki?curid=169630", "title": "STS-95", "text": "STS-95\n\nSTS-95 byla mise raketoplánu Discovery z října a listopadu 1998. Šlo o 92. let raketoplánu celkem a 25. let pro stroj Discovery. Zároveň šlo o druhou vesmírnou misi, které se účastnil John Glenn a ten se zároveň ve věku 77 let stal nejstarším člověkem ve vesmíru. John Herschell Glenn byl veteránem z programu Mercury. Jako první Američan obletěl Zemi na palubě kosmické lodě Mercury 6. Do vesmíru se vrátil po 36 letech a jeho přítomnost na palubě způsobila velkou publicitu mise, která se projevila velkým počtem akreditovaných novinářů a velkým počtem návštěvníků Kennedyho vesmírného střediska. Pedro Duque se při tomto letu stal prvním Španělem ve vesmíru.\n\nMise STS-95 byla původně určená pro raketoplán Columbia, která už absolvovala velký počet vědeckých misí kvůli tomu, že se nemohla podílet na výstavbě ISS. Později byl orbiter Columbia vyměněný za Discovery. Rozhodnutí zařadit Glenna mezi členy posádky mise padlo na tiskové konferenci ve Washingtonu 16. ledna 1998. Přítomnost 77letého astronauta a senátora vyvolala kromě velkého nadšení i množství kritiky. Nadace Space Frontier Foundation označila Glennův návrat do vesmíru za „nejnákladnější volební guláš Kongresu v dějinách“. NASA však argumentovala, že mise bude mít vědecký přínos, protože astronaut se bude ve vesmíru věnovat studiu vlivu kosmického letu na starší organismus. Na přípravě vědecké náplně jeho práce se kromě NASA podílel i Národní ústav pro výzkum stárnutí NIA (\"National Institute on Aging\").\n\nOrbiter Discovery byl po přistání poslední mise STS-91 dne 16. června 1998 převezen do hangáru OPF-2. Tam proběhla příprava a údržba a technici vyměnili také hlavní motory SSME. Mezitím se v montážní hale VAB na mobilní plošině MLP-2 montovala startovací sestava ET - SRB. K ní byl raketoplán připojený 15. září. Dne 21. září putoval celý komplex na rampu 39-B. Dne 8. a 9. října proběhlo zkušební odpočítávání TCDT (\"Terminal Countdown Demonstration Test\"). Komise FRR (\"Flight Readiness Review\") určila jako datum startu 29. říjen. Dne 25. října začalo ostré odpočítávání v čase T -43 hodin. Všechny přípravy probíhaly bez větších problémů, počasí letu také přálo.\n\nDne 29. října po nástupu posádky na palubu se při hermetickém uzavírání vstupního průlezu objevil první problém a to signál, ohlašující netěsnost průlezu. Průlez byl uzavřený s půlhodinovým opožděním proti plánu a plánované přerušení odpočítávání v čase T-9 minut bylo prodloužené, aby mohly být dokončené všechny prověrky. V T-5 minut bylo odpočítávání opět přerušeno kvůli civilnímu letadlu \"Cessna 128\", jež se objevilo v prostoru střeleckého sektoru. Po desetiminutovém přerušení se odpočítávání opět rozběhlo a v 19:19:34,064 UT se zážehem motorů SRB Discovery odpoutal od rampy.\n\nPouhé 4 sekundy před startem, v čase 19:19:30 UT, se uvolnil a odpadl poklop s rozměry 457×559 mm a hmotností 5 kg, kryjící prostor s brzdícím padákem. V 19:19:36 UT kryt narazil do motoru SSME 1, ale nijak ho nepoškodil. V 19:21:37 UT (T +123.0 sekund) byly odhozeny startovací motory SRB. Orbiter s hlavní palivovou nádrží ET pokračoval v letu až do manévru MECO (vypnutí SSME), který nastal v 19:27:55 UT (T +501.2 sekund). Ve 20:04 UT přešel Discovery zážehem motorů OMS ze suborbitální na oběžnou dráhu okolo Země.\n\nV čase přibližně 20:50 UT byly po nutných prověrkách otevřené dveře do nákladového prostoru. V ten samý den byl také otevřený průlez do Spacehabu a posádka zahájila oživování přístrojů. Proběhl také první rozhovor Glenna s řídícím střediskem MCC.\n\nCelý let probíhal víceméně bez problémů, drobný problém představovalo jen zařízení LIRS (\"Low-Iodine Residual System\") na úpravu vody. Ještě během prvního dne došlo k malému úniku vody ze zařízení, proto posádka začala používat původní dávkovač vody GIRA (\"Galley Iodine Removal System\"). Na druhý den, 30. října, po kontrole dálkového manipulátoru RMS, byla vypuštěná družice PANSAT sloužící k testování nových komunikačních technologií. Dne 30. října, když Discovery prolétal nad noční stranou Austrálie, obyvatelé města Perth pozdravili prvního amerického astronauta rozsvícením všech světel, stejně jako to udělali při jeho prvním letu před 36 lety.\n\nDne 1. listopadu pak byla vypuštěna družice Spartan 201-5 (1998-064C). Několik minut poté, po ověření správné činnosti družice, Brown odmanévroval raketoplánem do bezpečné vzdálenosti. Ta byla udržována mezi 10 až 15 km. Před zahájením odpočinku byla vzdálenost ke Spartanu zvýšená na více než 50 km. Družici opět zachytil a do nákladového prostoru umístil Robinson manipulátorem RMS 3. listopadu ve 20:48 UT. Dalším malým problémem byla netěsnost jedné z trysek systému RCS, kterou posádka zjistila 7. listopadu. Tryska proto byla odpojena od systému.\n\nBěhem celého letu probíhaly mikrogravitační experimenty a pozorování, například experiment MEPS (výroba mikrokapslí s protirakovinným lékem). Naito-Mukaiová a Parazynski odebrali v rámci experimentu, při kterém se sledoval metabolismus aminokyselin, Glennovi a Duqueovi vzorky krve. Glenn navíc spolknul malou kapsli, která obsahovala miniaturní čidlo pro měření teploty a vysílač. Výsledky měření byly přenášeny do přijímače, umístěného na astronautově ruce. Glenn si rovněž odebral vzorky moči a vstříkl si injekci, aby se zjistilo, jak jeho svalstvo v beztížném stavu zpracovává protein. Během spánku 2. listopadu byli Glenn a Naito-Mukai vybaveni detektory sledujícími pohyby těla a elektrickou činnost mozku. Pokračovaly lékařsko-biologické experimenty a materiálové experimenty (VFEU, Astroculture-8, AGHF, MGBX). Úspěšně bylo provedeno přes 80 experimentů. Dne 5. listopadu proběhla tisková konference.\n\nKvůli nevhodnému počasí, které bylo 7. listopadu na KSC, byla v pohotovosti také základna Edwards AFB v Kalifornii. Počasí na Floridě se však zlepšilo a tak dalo řídící středisko v čase 15:42 UT souhlas s přistáním na KSC. V 15:53 UT vykonal raketoplán, otočený motory OMS ve směru letu, 280 sekund dlouhý brzdící manévr. Určité nebezpečí představoval ztracený poklop padáku, protože hrozilo jeho předčasné samovolné uvolnění. V takovém případě by museli piloti padák odstřelit a přistát bez něj, což by sice nebylo nebezpečné pro posádku, ale mohlo by dojít k poškození raketoplánu. Padák však fungoval tak, jak měl a raketoplán bezpečně dosedl zadním podvozkem na dráhu 33. V 17:03:41 UT se dotkl dráhy i předním kolem a v 17:04:29 UT se Discovery zastavil.\n\n"}
{"id": "169634", "url": "https://cs.wikipedia.org/wiki?curid=169634", "title": "New Concord", "text": "New Concord\n\nNew Concord je vesnice v Muskingum Country v Ohiu ve Spojených státech. Podle sčítání lidu z roku 2000 měl New Concord 2 651 obyvatel. Jeho rozloha je 3,9 km.\n\nNejslavnějším rodákem obce je americký astronaut John Glenn. Narodili se zde také spoluzakladatel a první rektor University of Chicago William Rainey Harper a senátor za Ohio David W. Stewart.\n\nPro New Concord jsou charakteristické mosty ve tvaru S. Nachází se zde Muskingum College.\n"}
{"id": "169635", "url": "https://cs.wikipedia.org/wiki?curid=169635", "title": "Buquoyové", "text": "Buquoyové\n\nBuquoyové jsou starý francouzský rod z hrabství Artois, který se původně psal \"de Longueval\" či \"de Vaux\" a Bucquoy. (V českém prostředí se neujala francouzská výslovnost [Bykoa, Bukva], ale jméno se vyslovovalo podle obvyklé české výslovnosti [Bukvoj] ) V 16. století se hrabství Artois stalo součástí Španělského Nizozemí, kde byl Maxmilián z Longuevalu roku 1580 povýšen do hraběcího stavu. Jeho syn, císařský generál Karel Bonaventura hrabě Buquoy přichází do Čech s katolickými vojsky v roce 1618, v době třicetileté války, a dostává v únoru 1620 zkonfiskovaný majetek Petra ze Švamberka jako úhradu císařova dluhu za nevyplacený žold. Založil tak českou větev rodu a úspěšně vedl císařská vojska v bitvě na Bílé hoře. Od počátku 18. století pak tento prohabsburský rod stále více přesouval svůj zájem z držav ve Španělském Nizozemí na majetky ve střední Evropě, a v Českém království se tak Buquoyové stali jedním z nejvýznačnějších rodů.\n\nRodové jméno de Longueval má rod podle hradu a malé vsi Longueval nedaleko Amiensu.\nBucquoy je jméno francouzské obce nedaleko od města Bapaume, ale také jméno panství Grand-Bucquoy a Petit-Bucquoy, která zakoupil roku 1567, resp. 1580 pán Maximilien de Longueval, 5. baron de Vaulx a která byla královským listem Filipa II. Španělského, daným v Badajozu 20. června 1580, povýšena na hrabství Bucquoy.\n\nPrvním známým členem rodu je Arthus sire de Longueval žijící mezi lety 1070–1097. Od tohoto zakladatele rodu pochází všechny větve dodnes žijících pánů de Longueval např. von Buquoy z Českého království, de Bucquoy z Pikardie, de la Barre z Flander, le Bossu a d'Escoivre z Artois a jejich linie de Thenelles, de Brache, d'Haraucourt, de Penin et la Vasserie a další. Přirozeně vzhledem ke stáří rodu se vynořují první páni z Longuevalu z temnot dějin, jak vyplývá z historických dokumentů archivovaných v Lille a Arrasu (severní Francie) v roli rytířů vlastnících malou tvrz Longueval a dvě vesnice Longueval a Framerville. \"…bastions d'entré d'une fortification\". Česky: „…tvrz obehnaná hradbou“.\n\nPrvním baronem de Vaux se stává Hugues de Longueval 16. května 1444 a to koupí feudální baronie Vaulx od paní Jeanne de Gonnelieu, rozené de Vaulx. Protože baron Hugues umírá bezdětný, odkazuje baronii Vaulx 24. července 1458 svému synovci Jeanu de Longueval (1438–1499), pánu na Héninel, Villers-au-Flos, Belloy, Cappy a Cramailles, vikomtu de Verneuil, kancléři a komořímu vévody Burgundského, guvernéru Bapaume, důstojníku Miláňanů, kapitánu lučištníků Antonína Burgundského. Vlastnictvím feudální baronie se majitel baronie automaticky tituluje titulem baron, tedy „sire de Longueval, baron de Vaulx“ (starší forma je „Vaulx“ (Artois, oblastní archiv Arras)).\n\nPrvní syn Jeana de Longueval, Adrien (1487 - 1524), zakládá linii de Vaulx, pozdějších hrabat de Bucquoy a nejmladší syn Philippe (1490–1547) linii pozdějších markýzů d'Haraucourt. Ve 2. polovině 15. století je rod původních rytířů de Longueval rozvětven do pěti linií, linie baronů de Vaux již 3 generace v kolébce rodu Longuevalu nesídlí. Patří jim panství Vaulx, Héninel, Villers-au-Flos a [Cappy]. Společenským vzestupem a vhodnými sňatky se dostali na elitní pozice kancléřů a komořích Burgundských vévodů, jsou vysokými vojenskými a správními hodnostáři v Arrasu, Bapaume a Mons.\n\nBaronii Vaux prodává Charles Emmanuel, 2. kníže de Longueval, 7. hrabě de Bucquoy (1690), baron de Vaulx, (* 1674 – 4. březen 1703), pán na Nových Hradech, Rožmberku, Libějovicích, Žumberku, Cuknštejnu, Farciennes, Achiet-le-Petit a Bucquoy roku 1700 markýzi de Noyelles z důvodu těžké finanční situace způsobené konfiskacemi majetků rodu ve francouzském království poté, kdy po španělsko-francouzských válkách Pyrenejskou smlouvou (1659) musí Španělsko odstoupit z území Španělského Nizozemí, hrabství Artois, některé vlámské okresy a některé okresy Henegavska a Lucemburska Francouzskému království - \"...la France obtient le comté d'Artois (sauf Aire et Saint-Omer), les places flamandes de Bourbourg, Gravelines et Saint-Venant, celles en Hainaut de Avesnes, Landrecies et Le Quesnoy, et au Luxembourg, celles de Damvillers, Montmédy et Thionville.\"\n\nMaximilien de Longueval (16. dubna 1537, Arras – 29. listopadu 1581, bitva u Tournai) byl 5. baronem de Vaulx, guvernérem Arrasu a Mons, ministrem financí Španělského Nizozemí, státním kancléřem (1578), kapitánem valonské kompanie a vyslancem španělského krále Filipa II. Roku 1567 koupil panství Grand Buquoy a v roce 1580 panství Petit Bucquoy. Nobilitační listinou Filipa II. španělského z 20. června 1580 je povýšen do hraběcího stavu \"\"conde de Bucquoy\"\" ve Španělském Nizozemí. Dnes žijící potomci rodu získávají potvrzení hraběcího stavu \"Graf von Buquoy\" v rakouských zemích nobilitační listinou ze dne 5. října 1703 pro Karla Kajetána, 9. hraběte de Bucquoy (1717), dědičného císařského hofmistra (* 25. srpen 1676 – 2. září 1750).\n\nVnuk císařského generála Charlese Bonaventury Charles Philippe, 6. hrabě de Bucquoy (1687), (* 1636 – 1. prosinec 1690), plukovník jízdy španělského krále a rytíř Řádu calatravských rytířů, je povýšen do knížecího stavu Španělského Nizozemí královským diplomem daným v Madridu 1. června 1688, uznáno pro Rakousko roku 1689, avšak už jeho synem Karlem Emmanuelem, 2. knížetem de Longueval, 7. hrabětem de Bucquoy (1690) (* 1674 – 4. březen 1703, Vídeň) knížecí linie rodu vymřela.\n\nPrvním členem rodu, který do Čech v roce 1618 přišel, byl císařský generál Karel Bonaventura Buquoy (1571–1621). Narodil se v rodinném paláci v Arrasu, vystudoval universitu v Douai a po skončení studií se stal komorníkem na královském dvoře v Madridu. Už jako devatenáctiletý se zúčastnil bojů a ve 25 letech velel vlastnímu oddílu valonských pěšáků. Roku 1597 úspěšně bránil Arras proti nizozemským povstalcům. Roku 1598 byl jmenován guvernérem Emmerichu v Porýní, kde byl zajat Nizozemci a prodán zpět rodině za výkupné 20 000 dukátů. Ve 32 letech byl generál-kapitánem dělostřelectva a spravoval značný rodinný majetek na 12 panstvích. 15. června 1606 se oženil s Marií Magdalenou de Biglia (1573–1653), dcerou hraběte di Saronno a jeho choti Giustiny Visconti, hraběnky Carbonaro. Nevěsta dostala od své rodiny obrovské věno 55 000 zlatých a panství Farciennes ve vévodství Lutych. Roku 1613 byl Charles Bonaventura jmenován velkým bailli a suverénním velitelem provincie Hainaut a dostal Řád zlatého rouna jako 327. rytíř řádu. Roku 1614 vstoupil do rakouských služeb a 15.7.1618 převzal vrchní velení císařské armády v hodnosti polního maršála. V červnu 1619 porazil Petra ze Švamberka, jednoho ze třiceti protestantských zemských direktorů (+1620).\nDne 6. února 1620 – tedy 9 měsíců před bitvou na Bílé hoře — darovací listinou císaře Ferdinanda II. psanou česky písařem Fabriciem, vlastnoručně signovanou císařem a kontrasignovanou kancléřem Zdeňkem Vojtěchem Popelem z Lobkovic, získal polní maršál hrabě Bucquoy jako náhradu za dlužné peníze a nevyplacený žold pro své vojáky od roku 1618 panství Nové Hrady, Rožmberk a Libějovice a statky Žumberk, Chválkov a Cuknštejn z bývalého Švamberského majetku.\nCharles Bonaventura zemřel 10. července 1621 ve věku 50 let u pevnosti Érsekújvár (Nové Zámky) v bitevní šarvátce.\n\nO sto let později se Buquoyové dostali do tak silných finančních nesnází, že byli nuceni vyhlásit roku 1732 bankrot a se splácením dluhů měli potíže ještě několik dalších desetiletí.\n\n\nKrátce před smrtí knížete Emmanuela roku 1703 je prodán Vaux nemanželskému synovi krále Ludvíka XIV. a markýzy de Montespan, panství Petit Buquoy, Achiet le Petit a domy v Arrasu odstoupeny věřitelům (rodinám de Mullet a de Lattre). Dělení majetku po smrti knížete znamenalo přechod panství Farciennes a Grand Bucquoy na sestru knížete, provdanou hraběnku Waldstein, pro finanční vypořádání členů rodiny byla prodána Porceauville, Buisseaux au Vale, Bergaigne d'Arras a lesní hospodářství de Riaval a Rossignol. V období francouzské revoluce byl majetek rodu, stejně tak jako jiných velkých soukromých vlastníků, poničen, zámky a budovy vydrancovány, takže řada z nich zcela zanikla.\n\nV Rakousko-Uhersku patřilo rodu 6 domů ve Vídni a panství Nové Hrady, Rožmberk a Libějovice. Císařská obligace na 200 000 zlatých z roku 1623 nebyla rodině nikdy vyplacena. Nákladná stavební činnost hraběte Alberta Karla přivodila hromadění dluhů a tak jeho syn zdědil dluh 150 000 zlatých přičemž ještě musel vyplatit tchyni a dcery. Sám však také nijak nešetřil a v roce 1732 musel vyhlásit bankrot, neboť dluhy činily 719 499 zlatých oproti aktivům ve výši 824 000 zlatých. Císař Karel VI. uvalil na buquoyský fideikomis nucenou správu. Hrabě František Leopold přebírá fideikomis roku 1740, začne hospodařit a splácí dluhy. Vyplácí bratra a roku 1756 věřitelům dluží 398 644 zlatých. Roku 1801 prodávají Buquoyové panství Libějovice Schwarzenbergům za převzetí dluhů a 300 000 zlatých. Tento prodej a dále sňatek hraběte Jiřího Františka roku 1806 s dědičkou panství Červený Hrádek na Chomutovsku, hraběnkou Rottenhanovou, konečně stabilizoval finanční situaci rodu. Hrabě Jiří František vzorným hospodařením v 19. století majetek rodu dále rozšířil o panství Hauenštejn, Měděnec a Přísečnice.\n\nPodle Schematismu velkostatků v Království českém z roku 1906 patřilo rodu hrabat Buquoy panství Nové Hrady, Rožmberk a Přísečnice o rozloze 25 278 ha, z toho 20 842 ha lesů, a dále panství Hauenštejn o rozloze 2 584 ha, z toho 2 255 ha lesů.\nHospodaření panství bylo narušeno pozemkovou reformou ve 20. letech 20. století. Tehdy stát rodině zkonfiskoval 9558 ha především lesních pozemků (což je paradox, neboť účelem této pozemkové reformy mělo být přidělení půdy drobným zemědělcům tak, aby mohli samostatně hospodařit. O „smysluplnosti“ této reformy viz historik Josef Pekař - Omyly a nebezpečí pozemkové reformy. Praha 1923) : z toho 4793 ha na panství Nové Hrady, 194 ha na panství Rožmberk, 4327 ha na panství Přísečnice, 245 ha na panství Hauenštejn.\n\nZbytek majetku byl zkonfiskován rodině 6. října 1945 na základě tzv. Benešových dekretů neboť Novohradská větev se přihlásila k německé národnosti. Posledním majitelem panství byl Karel Jiří, 15. hrabě z Buquoy (9. března 1885–17. května 1952), který zemřel po delší nemoci ve vězeňské nemocnici.\n\nPoslední potomci rodu hrabat Buquoyů dle genealogických stránek Miroslava Marka a Vincenta d'Hornes , linie a1 je linie Nové Hrady, Rožmberk a linie a3 je linie Hauenštejn.\n\n\n\n\n\n\n\n\nZjednodušeně: v červeném poli se nachází modrobílý vzor v podobě zvonečků (v heraldice nazývané popelčina, nejedná se o barvu, ani o kov, nýbrž o kožešinu - kožku z popelavé veverky). Podrobně: v červeném štítě tři šikmá modrá břevna (od pravé horní k levé dolní straně) vyložená bílou popelčinou, nad středním nahoře malý stříbrný křížek. Klenotem je z korunované přilby na červenobílé žerdi se zlatým hrotem červený, bíle lemovaný prapor se třemi břevny jako na štítě. Přikryvadla jsou červenomodré. Ke kompletnímu erbu ještě patří dva červení draci (gryfové) jako štítonoši a francouzská devíza Dieu et mon roi (Bohu a mému králi).\n\nRod hrabat z Buquoy se příbuzensky spojil s mnoha českými i jinými rody, např: Kinskými z Vchynic a Tetova, Morziny, Černíny, Öttingeny, Roggendorfy a dalšími.\n\n\n"}
{"id": "169641", "url": "https://cs.wikipedia.org/wiki?curid=169641", "title": "Muskingum College", "text": "Muskingum College\n\nMuskingum College, od roku 2010 Muskingum University, je vysoká škola nacházející se v New Concordu v Ohiu, přibližně šedesát mil od Columbusu v Ohiu. Byla založena v roce 1837 a je přidružená k Presbytariánské církvi. Školní barvy jsou černá a purpurová. Maskotem školy je „bojující muskie“. Škola má asi 3000 studentů, 1700 v bakalářských programech a 1300 v navazujících. Nejslavnějším absolventem je americký astronaut John Glenn.\n"}
{"id": "169642", "url": "https://cs.wikipedia.org/wiki?curid=169642", "title": "Vought F4U Corsair", "text": "Vought F4U Corsair\n\nChance Vought F4U Corsair byl americký stíhací letoun, který sloužil především v druhé světové a v korejské válce. Byly vyráběny v letech 1940–1952 a v některých letectvech sloužily tyto stroje až do 60. let. Celkem jich bylo vyrobeno 12 571.\n\nNavržen a zpočátku vyráběn byl ve firmě Chance Vought, ale později byl velmi žádán - výrobní smlouvy byly dodatečné poskytnuty společnosti Goodyear, jejíž Corsairy byly označeny jako FG a firmě Brewster Aeronautical Corporation, které byly značeny jako F3A.\n\nCorsair byl navržen a provozován jako palubní letoun a ve velkém množství se do služby u amerického námořnictva dostal koncem roku 1944 a počátkem roku 1945. Rychle se stal jedním z nejúspěšnějších stíhacích bombardérů druhé světové války. Někteří japonští piloti jej považovali za nejimpozantnější americký druhoválečný stíhač, a jeho piloti dosáhli poměru sestřelení 11:1.. Přesto měl zpočátku problémy s přistáváním na letadlových lodích a logistikou čímž byl u námořního letectva částečně zastíněn letounem Grumman F6F Hellcat poháněným stejným motorem.\n\nMísto toho si Corsair udržel významou pozici na pozemních základnách námořní pěchoty. \n\nBěhem celé korejské války Corsair sloužil téměř výhradně jako stíhací bombardér; stejně tak během francouzských koloniálních válek v Indočíně a později v Alžírské válce.\n\nVedle nasazení v amerických či britských službách byl Corsair používán královským novozélandským letectvem, francouzským námořním letectvem a dalšími leteckými silami až do šedesátých let. Od chvíle kdy byl první prototyp dodán americkému námořnictvu v roce 1940 do poslední dodávky roku 1953 Francouzům, bylo celkem vyrobeno 12 571 letounů F4U Corsair v 16 různých modelech. Byl nejdéle vyráběným americkým stíhačem s pístovým motorem (1942-53). \n\nVývoj letounu Vought F4U Corsair, který měl být dle zadání námořní stíhačkou, začal roku 1938. Letoun byl postaven „kolem“ motoru Pratt & Whitney R-2800 Double Wasp. Pro maximální využití výkonu motoru bylo nezbytné instalovat vrtuli \"Hamilton Standard Hydromatic\" o průměru 4 m a také bylo nutné zachovat podvozkovou část, což vedlo k typickému designovému znaku Corsairu – zalomenému křídlu do tvaru písmene „W“.\n\nPrototyp nového letounu s označením XF4U-1 poprvé vzlétl s šéfpilotem Lymanem A. Bullardem 29. května 1940 z letiště \"Bridgeport Municipal\" ve Stratfortu (stát Connecticut) a brzy vykázal rychlost 651 km/h. Námořnictvo poznalo, že se jedná o stroj mimořádných výkonů, proto po úpravách objednalo první sérii v roce 1941. První sériový letoun F4U-1 s motorem R-2800-8 o výkonu 1 449 kW provedl zálet 25. června 1942. Jediným problémem byly nevhodné vlastnosti letadla při přistání na palubu letadlové lodi – omezený výhled vpřed při závěrečném přiblížení (přes dlouhý mohutný překryt motoru). Proto byly tyto stroje od dubna 1943 přiděleny k leteckým silám námořní letky VF-12, startující z pozemních základen. První jednotka letectva námořní pěchoty s letouny F4U-1 byla zformována v Camp Kearney v Kalifornii 7. září 1942 jako VMF-124.\n\nPrvních bojových operací se letadla účastnila na jaře 1943 z Guadalcanalu. VMF-124 zde své F4U-1 poprvé nasadila v boji 14. února. Měsíc poté začala působit z letiště na Nové Georgii také námořní letka VF-17. Vzhledem k tomu, že problémy s technikou přistání na palubu řešili Američané dost dlouho, startovaly první Corsairy I (F4U-1), II (F4U-1A), III (F3A-1) a IV (FG-1) z britských letadlových lodí. Britové v té době neměli dostatek vlastních stíhačů srovnatelných parametrů a tak piloti pro přiblížení používali manévr, kdy přilétali k palubě šikmo a na poslední chvíli srovnali. Novozélandské královské letectvo operovalo v Pacifiku s Corsairy od května 1944. Na amerických lodích se první F4U objevily až na jaře 1945.\n\nStroje vyrábělo v té době licenčně již několik firem, Brewster Aeronautical Corp. jako F3A-1, Goodyear Aeronautical Corp. s označením FG-1. Objevovaly se nové zdokonalené verze. Od 689. stroje byla do výroby zavedena verze F4U-1A s vypouklým překrytem pilotního prostoru, přičemž se objevila i na analogickém typu FG-1A. Následující typ F4U-1C vyrobený ve 200 kusové sérii byl osazen čtyřmi kanony M2 ráže 20 mm a F4U-1D (FG-1D a F3A-1D) opět se šesti kulomety, pumovými závěsníky a centrálním závěsníkem pro přídavnou palivovou nádrž. F4U-2 byla noční stíhací varianta s radiolokátorem v pouzdře u konce pravého křídla a F4U-1P s kamerou K-21 na zádi trupu. Nejvýkonnější byla F4U-4. První prototyp označený F4U-4XA vzlétl 19. dubna 1944, druhý F4U-4XB 12. července a první sériový stroj 20. září roku 1944. Uplatněno bylo více než 3 000 změn nicméně nejdůležitější byla zástavba motoru R-2800-18W série C se čtyřlistou vrtulí Hamilton Standard. Maximální vzletový výkon dosahoval 1 552 kW. F4U-4B a C obdržely opět kanónovou výzbroj v podobě čtyř M3 ráže 20 mm. Potřeba nočních stíhacích letounů vybavených radiolokátory vyústila v obměny F4U-4E a F4U-4N. První vybavená radiolokátorem APS-4, druhá APS-6. K vlekání střeleckých terčů vznikla verze F4U-4K.\n\n4. dubna 1946 vzlétl do vzduchu prototyp výškového stíhacího letounu XF4U-5 s novým motorem R-2800-32W série E s dvoustupňovým kompresorem. Hlavňová výzbroj sestávala ze čtyř kanonů M3 T-31 ráže 20 mm, pilotní prostor byl již plně vyhřívaný. Sériové stroje byly produkovány od 1. května 1947 do 22. října 1951, včetně nočních stíhacích F4U-5N a F4U-5NL s vyhříváním náběžných hran a ocasních ploch a F4U-5P určenou k průzkumným letům. Speciálně pro válku v Koreji vznikla bitevní varianta F4U-6 zalétaná 31. ledna 1952. Do bitevníků se montovaly motory R-2800-83W s jednostupňovým dvourychlostním kompresorem a přibylo dodatečné pancéřování. Poslední sériovou variantou byl typ F4U-7 pro francouzské námořnictvo, které převzalo poslední 94. kus 31. ledna 1953. Francouzské Corsairy působily do května 1954 v Indočíně a v roce 1956 v Suezu při operaci „Mušketýr“ z letadlových lodí Arromanches a La Fayette. Do července 1962 operovaly nad Alžírskem a ještě v roce 1963 nad tuniskou Bizertou. Poslední F4U-7 vyřadila letka 14F francouzského námořnictva v říjnu 1964.\n\nMezi další uživatele náleželo také salvadorské a honduraské letectvo. Argentinské námořnictvo používalo F4U-5 a F4U-5N na letadlové lodi Independencia.\n\n\n\n\n\n"}
{"id": "169646", "url": "https://cs.wikipedia.org/wiki?curid=169646", "title": "Ted Williams", "text": "Ted Williams\n\nTheodore Samuel Williams (30. srpna 1918, San Diego, Kalifornie, USA – 5. července 2002), známý jako Ted Williams a přezdívaný The Kid, Splendid Splinter, Teddy Ballgame and The Thumper byl americký baseballista, levý polař, který v Major League Baseball odehrál 19 sezón, dvakrát přerušených službou u námořnictva, za tým Boston Red Sox. První zápas v MLB odehrál 20. dubna 1939 a poslední 28. září 1960. Williams je považován za jednoho z nejlepších pálkařů všech dob.\n\nDvakrát byl vyhlášen nejužitečnějším hráčem MLB, šestkrát vyhrál tabulku pálkařů a dvakrát vyhrál pálkařskou trojkorunu. Za svou kariéru zaznamenal 521 homerunů a v roce 1966 byl uveden do baseballové haly slávy. Je posledním člověkem, který v MLB dosáhl pálkařského průměru vyššího než .400 (.406 v roce 1941). Jeho celkový pálkařský průměr je .344.\n"}
{"id": "169647", "url": "https://cs.wikipedia.org/wiki?curid=169647", "title": "Gustav Ludwig Hertz", "text": "Gustav Ludwig Hertz\n\nGustav Ludwig Hertz (22. července 1887, Hamburg – 30. října 1975, Východní Berlín) byl německý fyzik a nositel Nobelovy ceny za fyziku v roce 1925 za objev zákonů, kterými se řídí srážka elektronu s atomem společně s Jamesem Franckem. Byl synovcem fyzika Heinricha Hertze. \n\nFranck-Hertzův experiment byl jedním z prvních pokusů, který dal podklad pro Bohrův model, což byl předchůdce kvantové mechaniky.\n\nMezi roky 1920–1925 působil ve fyzikální laboratoři firmy Philips v Eindhovenu. Pak se stal profesorem a ředitelem fyzikálního institutu univerzity v Halle. O tři léta později se vrátil do Berlína jako ředitel Fyzikálního institutu Technologické univerzity Charlottenburg. V roce 1935 z politických důvodů na své funkce rezignoval a začal pracovat ve výzkumných laboratořích firmy Siemens. Po válce (1945–1954) pracoval Hertz v čele výzkumných laboratoří v SSSR. Na konci svého činného života byl jmenován profesorem a ředitelem Fyzikálního institutu Univerzity Karla Marxe v Lipsku, kde působil do roku 1961, než odešel do důchodu.\n\nPohřben je v rodinné hrobce na hřbitově Ohlsdorf, kromě jiných je zde pohřben i jeho strýc Heinrich Hertz. \n\n\n"}
{"id": "169664", "url": "https://cs.wikipedia.org/wiki?curid=169664", "title": "James Franck", "text": "James Franck\n\nJames Franck (26. srpna 1882 Hamburk, Německo – 21. května 1964, Göttingen, Německo) byl německý nositel Nobelovy ceny za fyziku za rok 1925, jejíž druhou polovinu obdržel jeho kolega Gustav Ludwig Hertz. \n\nJ. Franck vyrůstal v bohaté židovské rodině. Začal sice v Heidelbergu studovat chemii, ale svá univerzitní studia navázal fyzikou na univerzitě v Berlíně, kde i získal doktorát a taktéž profesuru. Profesorem experimentální fyziky se stal v roce 1921 na univerzitě v Göttingenu, kde působil, než nastoupil Adolf Hitler k moci. Tehdy se odstěhoval do USA na univerzitu v Chicagu, kde opět působil jako profesor.\n\nV době svého působení v Berlíně Franck sledoval, spolu s Hertzem, závislost stupně ionizace na energii elektronů v parách rtuti. Dokázali, že atomy rtuti pohlcují energii elektronů po kvantech a dále studoval kvantový charakter fotochemických reakcí.\n\nV USA pokračoval ve své práci na využití kvantové mechaniky k výkladu mezimolekulárních sil. Tato jeho poslední významná práce byla potvrzena i experimentálně. Již jako držitel Nobelovy ceny, kterou získal společně s Hertzem v roce 1925, se postavil v roce 1945 do čela vědců, protestujících proti použití atomové bomby.\n\n\n\n\n"}
{"id": "169665", "url": "https://cs.wikipedia.org/wiki?curid=169665", "title": "Vehicle Assembly Building", "text": "Vehicle Assembly Building\n\nVehicle Assembly Building (dříve \"Vertical Assembly Building\") je raketová montážní hala v Kennedyho vesmírném středisku na Floridě. Je to jedna z nejobjemnějších budov na světě, do roku 1974 to byla nejvyšší stavba na Floridě.\n\nPůvodně sloužila pro montáž rakety Saturn V pro program Apollo. Používala se pro sestavování jednotlivých dílů Space Shuttle (palivová nádrž ET, dva pomocné motory SRB a orbitální stupeň raketoplánu). Po montáži se celá sestava převezla pomocí transportéru na odpalovací rampu.\n\nVAB má půdorys o rozměrech 158 × 218 m, výška je 160 m. Vnitřní objem je přes 3,5 milionu m³. Pro představu o její velikosti – každá hvězda na vyobrazené americké vlajce má průměr 1,8 metru, modré pole pod hvězdami má rozměry basketbalového hřiště a jednotlivé pruhy jsou široké jako běžná silnice. Vlajka byla na budovu přidána v roce 1976 u příležitosti dvoustého výročí deklarace nezávislosti společně s hvězdou, která byla později nahrazena logem NASA. Samotné logo má v průměru 25 m.\n\nVnitřní objem stavby je tak ohromný, že má i vlastní počasí. Zaměstnanci pracující v budově uvádějí, že v obzvláště vlhkých dnech se u stropu budovy tvoří mraky. Proto je neustále v provozu ventilační systém se 125 ventilátory, který je schopen vyměnit veškerý vzduch v budově během hodiny.\n\nVzhledem k umístění na Floridě byla budova postavena tak, aby odolávala hurikánům a tropickým bouřím. Největší poškození utrpěla v září 2004 od hurikánu Frances, který odnesl přibližně 1 000 hliníkových panelů z pláště (každý o rozměrech 3 × 12 m). Frances přišel jen tři týdny po hurikánu Charley, který také způsobil značné, i když méně vážné poškození. Odhadovaná škoda na budově činila asi 700 000 dolarů.\n\nPo dosloužení raketoplánů v roce 2011 se VAB připravuje na montáž raket SLS. K sestavování této rakety však NASA nevyužije celou halu, ale jenom část označovanou jako High Bay 3. Zbývající části mají možnost využít soukromé společnosti. Konkrétně Orbital ATK projevila zájem o západní kvadrant High Bay 2.\n\n"}
{"id": "169670", "url": "https://cs.wikipedia.org/wiki?curid=169670", "title": "Herschel Grynszpan", "text": "Herschel Grynszpan\n\nHerschel Feibel Grynszpan (též možný zápis Grünspan nebo Grunspahn; 28. března 1921 – zemřel někdy v letech 1942 až 1945, za mrtvého úředně prohlášen v roce 1960) byl polsko-židovský uprchlík, narozený v Německu, který 7. listopadu 1938 spáchal v Paříži na německém velvyslanectví atentát na diplomata Ernsta vom Ratha. Tato smrt byla záminkou pro takzvanou Křišťálovou noc – antisemitský pogrom v noci z 9. na 10. listopadu 1938.\n\nSmrt Ernsta vom Ratha a hrůzy Křišťálové noci přinesly Herschelu Grynszpanovi mezinárodní známost. Grynszpan se těšil pozornosti médií jako celebrita, ve vězeňské cele rozdával novinářům rozhovory a psal odtud dopisy mnoha slavným lidem po celém světě.\n\n14. listopadu 1938 vysílala Dorothy Thompsonová, která se v roce 1934 stala prvním americkým novinářem vypovězeným z nacistického Německa, na stanici NBC vášnivý projev na obranu Grynzspana, který podle odhadů poslouchalo 5 milionů lidí. Poukázala v něm i na to, že samotní nacisté udělali hrdiny z vrahů rakouského kancléře Engelberta Dollfusse a německého ministra zahraničí Walhera Rathenau. Díky vysílání vybral \"Journalists' Defense Fund\" více než 40 000 dolarů, což umožnilo aby se Grynzspanova případu jako obhájce ujal známý evropský právník Vincent de Moro-Giafferi.\n\nOd zatčení do července 1940 byl Grynszpan vězněn ve věznici Fresnes (\"Centre pénitentiaire de Fresnes\") v Paříži. Po pádu Francie byl nelegálně vydán z francouzského vězení a 18. července 1940 převezen do Německa, kde byl vyšetřován Gestapem.\nJeho další osud zůstává neznámý. Z berlínské vazební věznice byl přemístěn do koncentračního tábora Sachsenhausen poblíž Berlína a poslední oficiální potvrzení jeho existence pochází ze září 1942. Předpokládá se, že druhou světovou válku nepřežil a v roce 1960 byl úředně prohlášen za mrtvého. V roce 2016 byla zveřejněna fotografie objevená v archivech vídeňského Židovského muzea, byl na ní člověk připomínající Grynszpana. Fotografie pocházela z 3. července 1946 z německého Bamberku. Na snímku se muž, který se podobá Grynszpanovi účastní demonstrace přeživších holocaust proti britskému rozhodnutí ve věci přesídlení přeživších do Britského mandátu Palestina. Test na rozpoznání obličeje ukázal 95% shodu, což je nejvyšší možný výsledek.\n\nO Herschelu Grynszpanovi pojednává kniha \"The Short, Strange Life of Herschel Grynszpan\" Jonathana Kirsche.\n"}
{"id": "169677", "url": "https://cs.wikipedia.org/wiki?curid=169677", "title": "Alexandr Alexandrov", "text": "Alexandr Alexandrov\n\nJméno Alexandr Alexandrov má více známých nositelů:\n"}
{"id": "169680", "url": "https://cs.wikipedia.org/wiki?curid=169680", "title": "Gerolamo Cardano", "text": "Gerolamo Cardano\n\nGerolamo Cardano, někdy též Girolamo Cardano, Geronimo Cardano nebo latinsky Hieronymus Cardanus ( 24. září 1501 Pavia – 20. září 1576 Řím), byl italský matematik, filosof, astronom, astrolog a šachista. Byl jedním z nejvýznamnějších představitelů rozvoje přírodních věd, neoplatonismu a hermetických nauk období renesance.\n\nNarodil se v rodině advokáta, velmi vzdělaného v matematice, a studoval v Pavii a v Padově. V mládí se těžko prosazoval a živil se často hazardní hrou, kde mu pochopení zásad matematické pravděpodobnosti dávalo vůči protihráčům značnou výhodu. Působil potom jako profesor matematiky, později také lékařství, a to od roku 1543 v Miláně, od roku 1559 v Pavii a od roku 1562 v Bologni. Od roku 1570 žil v Římě, kde dostával pravidelnou penzi od papeže Řehoře XIII.\n\nV roce 1545 napsal svůj hlavní spis \"Ars magna\", ve kterém uveřejnil postupy na řešení rovnic třetího a čtvrtého stupně, jejichž výsledkem jsou takzvané Cardanovy vzorce. Jejich postupy vymysleli jeho žáci Niccolò Fontana Tartaglia, Scipio del Ferro, resp. Lodovico Ferrari. Jako první se zabýval matematickou pravděpodobností, popsal Cardanův závěs (křížový závěs, poprvé zmíněný Filónem Byzantským) a Cardanův kloub.\n\nZabýval se také teologií, kde byl ovlivněn platonismem, a podle jedné zprávy měl snad potíže kvůli tomu, že sestavoval horoskop Ježíše Krista. V oblasti medicíny se snažil dát oboru vědecký základ a zajistit, aby medicína pomáhala praktickému léčitelství – zanechal mnoho pozorovaní z oblasti patologie a teratologie a o infekčních chorobách.\n\nPatřil k nejvýraznějším renesančním astrologům. Napsal knihy o metoskopii (o výkladu tváře) a astrologii a působil jako dvorní astrolog Joachima I. von Brandenburg. Patřil také mezi vášnivé hráče šachu.\n\n\n\n"}
{"id": "169681", "url": "https://cs.wikipedia.org/wiki?curid=169681", "title": "William Lilly", "text": "William Lilly\n\nWilliam Lilly (11. května 1602 Diseworth – 9. června 1681) byl proslulý anglický astrolog a okultista. V astrologické literatuře je považován za jednoho z největších astrologů historie.\n\nV mládí získal základní klasické vzdělání na škole v Ashby-de-la-Zouch. Když mu bylo sedmnáct, jeho otec zchudl a William Lilly odešel za obživou do Londýna. Po jeho šestiletém manželství se starší vdovou, zdědil v roce 1633 jistý majetek a začal se věnovat astrologickým studiím. Studoval klasická díla helénských astrologů i překlady astrologů arabských, z čehož později notně čerpal.\n\nV roce 1647 vyšla jeho nejvýznamnější osmisetstránková kniha \"Christian Astrology\", která se do dnešních dob dočkala mnoha vydání a překladů do jiných jazyků. Toto dílo je považováno za jedno ze stěžejních děl západní astrologické tradice. Zabývá se zejména horární astrologií, která byla Lillyho celoživotní specializací. Na základě jím sestavených horoskopů dokázal podávat tisíce předpovědí na nejrůznější otázky a během své astrologické praxe měl tisíce klientů (uvádí se až 1000 ročně). Sbírku horárních horoskopů také vydal jako druhý svazek Christian Astrology.\n\nZačal také vydávat pravidelné astrologické almanachy, které upoutaly pozornost londýnské politické elity. Ve spise \"Monarchy or no Monarchy\" z roku 1651 dokonce skrytě předpověděl Velký požár Londýna. Poté, co ke zničení města ohněm v roce 1666 skutečně došlo, byl dokonce podezříván, že požár založil. Byl vyšetřován britským parlamentem, ale jeho vina se nikdy nepotvrdila. Zemřel roku 1681.\n\n\n\n"}
{"id": "169684", "url": "https://cs.wikipedia.org/wiki?curid=169684", "title": "Hydrologie Pyrenejského poloostrova", "text": "Hydrologie Pyrenejského poloostrova\n\nPyrenejský poloostrov leží v úmoří Atlantského oceánu a Středozemního moře (které je součástí Atlantského oceánu, proto ve vyšší hydrologii se uvažuje, že je celý v úmoří Atlantského oceánu).\n\nZhruba tři čtvrtiny rozlohy poloostrova odvodňuje osm nejdelších a nejvýznamnějších řek \"I. kategorie\"- to znamená řek, které ústí přímo do moře.\n\n"}
{"id": "169689", "url": "https://cs.wikipedia.org/wiki?curid=169689", "title": "Sideralistická astrologie", "text": "Sideralistická astrologie\n\nSideralistická astrologie, někdy též Sideralistická škola, je výrazně menšinový směr v západní astrologické tradici, který v 20. století prosazoval užívání siderického ekválního zvěrokruhu v astrologické praxi namísto dosud tradičně užívaného zvěrokruhu tropického.\n\nSvé argumenty o nutnosti revoluční změny v bezmála dvoutisícileté zažité praxi opírali zejména o praxi indické astrologie, která je na siderickém zvěrokruhu založena, a na historických výzkumech zakladatelů sideralistické školy, irského astrologa žijícího ve Spojených státech Cyrila Fagana a Gartha Allena (vl. jm. Donalda A. Bradleyho), kteří prokázali, že v období před sepsáním klasických astrologických děl Helénské astrologie, na která se tradiční astrologové na Západě dodnes odvolávají, byl v astrologii používán takřka výhradně siderický zvěrokruh. V době sepsání těchto často citovaných děl (např. Tetrabiblos Klaudia Ptolemaia) ve 2. století pak podle jejich výpočtů byly siderický a tropický zvěrokruh odlišné pouze o přibližně 1°, totožné měly být v roce 221 po Kr.\n\nSideralističtí astrologové vydali řadu publikací a odborných astrologických článků s řadou argumentů na podporu své teze o nutnosti zásadně zreformovat západní astrologickou tradici, nicméně zůstali vždy ve výrazné menšině. Dominantní skupinu astrologů používajících tropický zvěrokruh experimenty se siderickým ekválním zvěrokruhem a jejich výsledky nepřesvědčily. Západní astrologové konzervativně zůstali u empiricky mnoha generacemi astrologů osvědčeného zodiaku tropického. Používání siderického ekválního zvěrokruhu je ovšem schopna vypočítat naprostá většina v současnosti používaného astrologického software v západních i indických variantách posunu.\n\nSideralističtí astrologové také takřka bezvýhradně k sestavování svých siderických horoskopů používali Campanův systém astrologických domů.\n\nSiderický ekvální zvěrokruh sestává z dvanácti stejně dlouhých (30°) úseků („hvězdných znamení“). Na rozdíl od zodiaku tropického, který začíná jarním bodem na 0° znamení Berana, je vztažen k některé z „fiduciálních“ hvězd (hvězd na ekliptice). Počátek siderického (hvězdného) zvěrokruhu je tak ukotven s pozicemi souhvězdí na obloze a díky precesi jarního bodu dochází k jeho posunu oproti tropickému zodiaku o zhruba 1° za 72 let. Podle výpočtu západních sideralistů opírajících se o fiduciální hvězdu Aldebaran (alfa Býka, „Býčí oko“), kterou dle jimi objevené babylónské a egyptské tradice umístili na 15° znamení Býka (tj. do jeho matematického středu), měly tropický a siderický ekvální zodiak být totožné v roce 221 po Kr. Výpočty indických astrologů, vycházejících z postavení jejich tradiční fiduciální hvězdy Spica (alfa Panny, „Čistá“), ale stanovují i jiná data: r. 293 (N. C. Lahiri) nebo dokonce 397 (Raman).\n\nPro výpočet aktuálního vzájemného posunu tropického a siderického ekválního zvěrokruhu se používá výpočet tzv. synetického jarního bodu, někdy též uváděného anglickou zkratkou SVP (Synetic Veral Point). Jeho číselná hodnota v stupních je uváděna v astrologických tabulkách (efemeridy). V roce 221 tak byl SVP na 0° Berana, zatímco 1. ledna 2007 byl podle západních sideralistů SVP na 5°9'40\" znamení Ryb. Délkový rozdíl mezi výchozími body obou zvířetníků tak lze získat odečtením hodnoty SVP od 30° (zatím je SVP v sousedním znamení od počátku tropického Berana). Tento posun, i v západní literatuře obvykle nazývaný sanskrtským termínem ajanámša, tak byl na počátku roku 2007 24°50'20\" a každých deset let se zvětšuje konstantně o 8'22\".\n\nPřestože siderický ekvální zvěrokruh díky svému ukotvení některou fiduciální hvězdou prakticky kopíruje pomalý pohyb souhvězdí ekliptikou, nelze ani při jeho používání hovořit o postavení planet v souhvězdí, ale (obdobně jako u tropického zodiaku) o postavení planet ve znamení. Skutečná zvířetníková souhvězdí na obloze totiž pokrývají různě dlouhé úseky ekliptiky, zatímco oba tyto zodiaky přiřazují každému znamení stejně dlouhý úsek 30°. Problém s nestejnou ekliptikální délkou zvířetníkových souhvězdí řeší tzv. „siderický inekvální zodiak“, který popsal již Klaudios Ptolemaios pro astronomické účely. V současné době siderický inekvální zodiak v astrologii používá pravděpodobně pouze malá astrologická škola v Dornachu založená na bázi filosofického systému antroposofie, který na počátku 20. století vytvořil filosof a esoterik Rudolf Steiner. I této škole však inekvální siderický zvěrokruh slouží spíše k astrochronologickým účelům, než k běžné praktické horoskopii.\n\n\n"}
{"id": "169690", "url": "https://cs.wikipedia.org/wiki?curid=169690", "title": "Garth Allen", "text": "Garth Allen\n\nGarth Allen, vlastním jménem Donald A. Bradley (16. května 1925 Bruning, USA – 25. dubna 1974 Tucson, USA), byl americký astrolog a publicista. Je považován za jednoho z hlavních představitelů sideralistické astrologie.\n\nAstronomii začal studovat ve svých 13 letech a tato studia ho přivedla ke studiu starých astrologických nauk. O deset let později již jako redaktor časopisu American Astrology vedl rubriku o astrologii a psychoanalýze. Později vybudoval vlastní rubriku Siderické perspektivy. Jméno \"Garth Allen\" začal používat od roku 1955.\n\nZajímal se o statistické výzkumy v astrologii francouzského psychologa a statistika Gaquelina a prováděl vlastní statistické průzkumy na různá témata (např. zkoumal astrologické predispozice k povoláním, alkoholismu, zdravotním problémům či důlním neštěstím). Spolu se svým přítelem Cyrilem Faganem se stal vůdčí osobností Sideralistické školy, která usilovala o prosazení užívání siderického ekválního zvěrokruhu do astrologie. Na sideralistickém hnutí se kromě své rozsáhlé publikační činnosti podílel zejména zpřesňováním výpočtu synetického jarního bodu (SVP) a mnoha vlastními astronomickými výpočty pro Faganovy historické studie. Zejména jeho zásluhou začali západní sideralisté používat jako fiduciální hvězdu Aldebaran namísto Spiky, tradičního fiduxu indické astrologie. Ještě později obrátil jejich pozornost k slunečnímu apexu.\n\n\n"}
{"id": "169692", "url": "https://cs.wikipedia.org/wiki?curid=169692", "title": "Bulvární astrologie", "text": "Bulvární astrologie\n\nBulvární astrologie, někdy též zábavná astrologie je druh astrologie spočívající v sestavování horoskopů či lidských charakteristik bez hlubších znalostí toho, co kritik považuje za astrologii. Předpovědi jsou jen pro jeden časový úsek a konkrétní znamení. Bulvární astrologie se zabývá jen slunečními znameními a vztahem jednotlivých planet v daný časový úsek k nim.\n\nJako bulvární astrologie bývají kritiky označovány všechny novinové horoskopy podle postavení Slunce a planet ve zvěrokruhu.\n\nTypickou metodou bulvární astrologie je kalendářové dělení používaných astrologických znamení. Znamení zvěrokruhu jsou v takovém seznamu rozdělena do dvanácti období podle kalendářních dat. Tato data se přitom meziročně nemění, začínají přitom zřejmě první minutou prvního dne tohoto období a končí poslední minutou dne posledního. Všichni lidé narození v takovém období pak mají používat takto jim přiřazené znamení.\n\nJakkoliv jsou znamení zvěrokruhu takovéhoto kalendáře graficky podobná a stejně nazvaná, jako stejnojmenná znamení astrologická, od tradiční astrologie se liší. V astrologii i astronomie je zvěrokruh geometrickým útvarem (kruhem), který se nedělí na \"dny\", ale pouze \"úhlovými jednotkami\" (stupně, minuty, vteřiny). Začátek či konec \"astrologického znamení\" je v časových jednotkách možné vymezit pouze vstupem, průchodem a výstupem konkrétní astrologické planety. I když data, ohraničující dvanáct pseudoastrologických období, zpravidla odpovídají přibližně dnům, ve kterých obvykle v tropickém zvěrokruhu vstupuje do jednotlivých znamení Slunce, není ani takovéto dělení přesné. Ke vstupům planet do znamení obvykle nedochází přesně o půlnoci a meziročně se vstupy do znamení mění. Ke skutečnému vstupu do příslušného znamení zvěrokruhu tak může dojít při každém oběhu v jinou hodinu, či dokonce jiný kalendářní den.\n\nKalendářové dělení zodiaku navíc vede k takovým paradoxům, že znamení Ryb má podle něj každé čtyři roky jeden den navíc (29. únor). Astrologická znamení jsou přitom vždy přesně 1/12 tropického či siderického ekválního zvěrokruhu (30°)a při předpokladu relativně stálé úhlové rychlosti oběhu Slunce stejnými oblastmi zodiaku se nemohou takto lišit.\n\nPostavení astrologických planet (vč. Slunce) ve znameních v astrologickém horoskopu má být, podle knihy \"Planety a znamení v domech horoskopu\", jasně vymezené (např. planeta je buď v Rybách anebo v Beranu).\n\nBulvární astrologie používá jeden prvek astrologického horoskopu, zpravidla postavení Slunce ve znamení, což umožňuje autorům rozdělit jejich tvrzení do přehledných tabulek či seznamů podle kalendářového dělení jednoduše srozumitelných čtenářům. Podle postavení tohoto prvku v takovém kalendářovém horoskopu, svým čtenářům přidělují charaktery, nálady, oblíbené partnery (dny, živočichy, rostliny, drahé kameny, čísla, kovy, jídlo, pití, hudbu či jiné zboží) nebo prognózu budoucnosti.\n\nVlastnosti přiřazované tradičně jednotlivým znamením zvěrokruhu lze podle knihy \"Encyklopedie západní astrologie\", zobecnění přiřadit, jen pokud toto postavení ve znamení podporují minimálně dva další astrologické faktory.\n\nAutoři bulvární astrologie často neodkazují na astrologické zdroje, používají obraty „...je obecně známo...“, „...již dlouhá léta se ví, že...“ Autoři bulvární astrologie své předpovědi nepodepisují.\n\nVe svých astrologických pojednáních se tradiční astrologové při popisu posuzovaných prvků horoskopu zpravidla odvolávají na tradiční astrologické zdroje od klasických děl helénské astrologie, přes spisy arabské či středověké, renesanční i moderní spisy Západní astrologie. Ve speciálních případech se odkazují na další mimoevropské astrologické tradice a historické či astronomické výzkumy.\n\nBěžným produktem bulvární astrologie jsou krátké předpovědi na určité blízké období pro laickou veřejnost. V lepších případech jsou psány odlehčeným stylem a zábavnou formou. V jiných případech používají pseudoastrologický slovník a jsou prezentovány jako seriózní astrologické předpovědi pro velké skupiny čtenářů.\n\nZ vysvětlení u předchozích kapitol vyplývá, že možnosti \"kalendářového dělení\" zvěrokruhu a znalosti nepřesné pozice \"jediného popisného prvku\" v rozmezí 30° jednoho znamení jsou pro moderní astrologii zcela nedostatečným podkladem pro vytváření jakýchkoliv predikcí pro čtenáře jako individuum anebo dokonce skupinu čtenářů. V případě mundánního horoskopu astrolog pracuje s horoskopem vzniku organizace či státu, který mu bývá podrobně znám včetně pozic všech astrologicky významných faktorů ve skutečném tropickém zvěrokruhu. Takové predikce se ovšem nevztahují ke konkrétním lidem či skupinám podle jejich zrození, ale k obecným oblastem působnosti popisovaného subjektu.\n\nZažitým nešvarem lidové astrologie je katalogizace známých osobností (z oblasti vědy, kultury, politiky, historie ap.) ve znameních zvěrokruhu bez dostatečně doložených astrologických souvislostí.\n\nAstrologické učebnice zpravidla nevybírají tyto osobnosti plošně na základě pouhého data narození, ale na základě znalosti kompletního horoskopu příslušné osobnosti a tato ukázková data pro příslušný horoskop (přesný rok, měsíc, den, hodinu, minutu, zeměpisnou šířku a zeměpisnou délku) uvádějí pro jeho možnou opakovanou ověřitelnost. Neuvádí-li astrolog přesná data, uvede alespoň astrologické zdůvodnění zařazení osobnosti do znamení. Přiřazování vlastností (klíčových slov, interpretačních formulí) ke znamení se vytváří spíše na základě tradice než z vyhodnocení vlastností omezeného vzorku osobností narozených s jedním prvkem v konkrétním znamení.\n\nTypickou ukázkou nepochopení astrologické terminologie je, například když někteří autoři hovoří o „zrozencích souhvězdí“ či „postavení Slunce (resp. planet) v souhvězdí“ namísto astrologického „pojmu znamení“.\n\nAstrologická definice pojmů „zvířetníková souhvězdí“ a „zvířetníková znamení“ souvisí s definicí zvěrokruhu a to jak v jeho tropické, tak v obou siderických, formách. U astrology nejčastěji používaného \"tropického zvěrokruhu\", který by s velkou mírou nepřesnosti mohl odpovídat kalendářovému dělení zvěrokruhu užívaného v bulvární astrologii nejčastěji, nelze v hovořit o „souhvězdích“ téměř nikdy, protože proti skutečnému postavení stejnojmenných astronomických souhvězdí je v současnosti kvůli precesi jarního bodu posunut o přibližně 25° (bezmála o jedno celé znamení). U siderického ekválního zvěrokruhu, který kopíruje precesní pohyb astronomických zvířetníkových souhvězdí ekliptikou, nelze o \"souhvězdích\" a jejich totožnosti se \"znamením\" hovořit proto, že hranice znamení se někdy výrazně od hranic souhvězdí liší. O \"postavení planet v souhvězdích\" lze s jistou mírou tolerance hovořit pouze při použití siderického inekválního ekválního zvěrokruhu s nestejně dlouhými úseky pro zvířetníková znamení. Tento typ zvěrokruhu však není v astrologii běžně používán a jeho členění právě díky nestejně dlouhým úsekům a precesnímu otočení proti tropickému zodiaku zpravidla ani neodpovídá \"kalendářového dělení zvěrokruhu\" bulvární astrologie.\nTzv. \"novinový horoskop\" je pravděpodobně nejrozšířenější a nejznámější formou bulvární astrologie. Jedná se zpravidla o soubor dvanácti jednoduchých předpovědí na určité období rozdělený do tabulky pro čtenáře narozené ve dvanácti obdobích roku formálně totožných s astrologickými znameními zvěrokruhu. Takovéto předpovědi jsou vydávány vždy pro určitá období (rok, měsíc, týden, den) a závisí pouze na periodicitě příslušné publikace.\n\nPůvodní řecký termín hóroskópos se dá do češtiny přeložit jako „znamení hodiny“ a v původní starověké praxi byl termínem používaným pouze pro jeden z bodů astrologického diagramu (ascendent). Pozdější praxí se termín přenesl na celý astrologický diagram, dnes nazývaný horoskop, který zachycuje vždy přesný konkrétní okamžik s přesností na minuty. Protože „novinový horoskop“ je sestaven na základě \"kalendářového dělení zvěrokruhu\", nezohledňuje tedy přesný čas události (narození) a se „znamením hodiny“ nemá tedy vůbec nic společného. Systémově navíc obvykle „novinový horoskop“ trpí i kombinací dalších metodických vad popsaných výše.\n\nMetody propojení astrologické symboliky a propagace prodeje často bezcenného zboží jsou velmi široké. Sahají od poměrně neškodného prodeje cetek, ale i poměrně drahých předmětů, s astrologickými vyobrazeními po zcela bezostyšné přiřazování \"astrologických znamení\" různým druhům neprodejného zboží. Tyto metody obvykle trpí chybami popsanými jako \"kalendářové dělení zvěrokruhu\" a \"jediný popisný prvek\", ale zpravidla i \"absencí odkazů a zdrojů\" pro opodstatněnost takové pseudoastrologické kategorizace zboží a často pravděpodobně i \"vymyšlenými predikcemi\" v propagačních materiálech. Mezi takovéto \"obchodní triky\" je ovšem často nutné počítat i v posledních letech značně populární přiřazování \"šťastných kamenů\" zrozencům jednotlivých znamení. V klasické astrologické tradici tato přiřazení nemají příliš oporu. Výzkumem tzv. \"planetárních\", \"živlových\" či \"zodiakálních\" signatur minerálů (ale i rostlin a živočichů) se v hermetické tradici věnovali spíše než astrologové alchymisté a mágové a do jejich oborů také tyto výzkumy víceméně patří. V průběhu historie vzniklo postupně několik různých, jen částečně se překrývajících, systémů klasifikace minerálů, k nimž astrologie přispěla pouze jako aplikovaná nauka přes sdílenou symboliku (např. Heinrich Cornelius Agrippa z Nettesheimu, Albert Veliký, Paracelsus, Tadeáš Hájek z Hájku a další), které dodnes neprošly žádným systematickým empirickým či experimentálním výzkumem samotných astrologů. Nejsou tedy, přes jejich dlouhověkost, dosud ověřeny ani experimenty, ani dlouhodobou astrologickou tradicí. Moderní pseudoastrologické katalogy šťastných kamenů však často obsahují nesourodou směs takovýchto různých tradic, nebo naprosto odkaz na jakoukoliv okultní tradici postrádají, a odkazují maximálně pouze na astrologii. Bez odkazu na původní systém takovéto klasifikace však z hlediska astrologie ztrácí jakoukoliv vypovídací hodnotu, protože není jasné, jak se k přiřazení příslušných signatur dospělo. Astrologie sama ze své dávné definice zkoumá vztah makrokosmu (vesmíru) a mikrokosmu (člověka), dění nebeského a pozemského. Následné vztahy mikrokosmu (člověka) a minerálů (případně i rostlin a živočichů), či jiného \"lukrativního\" zboží, jsou však již za takto vymezenou hranicí a přináleží spíše jiným okultním oborům, případně literární fikci a ekonomickému marketingu.\n\nS rozvojem internetu jako masového elektronického média pronikla bulvární astrologie v hojné míře i do této oblasti. Na internetu má bulvární astrologie nejčastěji podobu internetových virtuálních serverů, často s lukrativní \"astrologickou\" adresou, různé kvality zpracování a s pseudoastrologickým obsahem. Některé takové servery v sobě v různé míře kombinují prvky \"novinových horoskopů\" s \"nabídkou zboží\" (nebo jsou zaměřeny pouze na jeden takový pseudoastrologický produkt), některé návštěvníkům nabízejí \"základní astrologickou učebnici\" na několik vybraných pseudoastrologických témat v podobě seznamu podřízených stránek.\n\nTakovéto internetové pseudoastrologické stránky zpravidla bývají anonymní (pokud přímo nenabízí zboží ke koupi) a trpí několika výše popsanými metodickými vadami bulvární astrologie, případně jejich kombinací. Jako zřejmé motivy vzniku takovýchto pseudoastrologických serverů lze zpravidla vysledovat některý z následujících důvodů:\n\nJako typický produkt pro \"šedou zónu\" na pomezí mezi astrologií a její pokleslou bulvární formou lze považovat různé \"horoskopické automaty\", které s možnostmi současné výpočetní techniky, na základě vložených dat a databáze krátkých základních interpretačních textů samy strojově sestrojí \"výklad horoskopu\" bez účasti lidského faktoru a empirické zkušenosti astrologa.\n\nTakovéto produkty zpravidla netrpí některými typickými rysy bulvární astrologie a k sestavení horoskopu používá stejné metody jako tradiční astrologie, ovšem mechanické vyhodnocení takového horoskopu je naprosto nedostatečné. Interpretace horoskopu závisí na posouzení významnosti jednotlivých prvků a vztahů mezi nimi a pouhé mechanické seřazení odstavců odpovídajících jednotlivým prvkům do řady za sebou toto nebere v potaz. V západní astrologické tradici sice několik astrologů (např. William Lilly, Jan Kefer) vytvořilo pomocnou metodiku, která by k posouzení významnosti některých prvků mohla vést, ale jejich systémy přidělení bodových hodnot, jejich vzájemné sčítání a odčítání k výsledné hodnotě „síly planet“, nebyly nikdy astrology přijaty bezvýhradně. Ačkoliv tyto metody zvládá naprostá většina současného astrologického software pro konstrukci horoskopů, praktikující astrologové na základě svých empirických zkušeností tyto bodové hodnoty používají spíše pro orientaci, používají-li je vůbec. Tyto pomocné metody navíc nikdy nepostihovaly horoskop jako celek, ale pouze některé vybrané prvky. A protože řada faktorů v horoskopu může být vůči jiným naprosto protichůdná, či bezvýznamná, nebyl do současnosti vyvinut žádný systém, který by umožnil smysluplnou mechanickou interpretaci horoskopu byť jen v základních rysech. Automatický výklad správně spočítaného horoskopu může být částečným vodítkem začínajícího astrologa, laickému čtenáři však neřekne vůbec nic a může na něj působit zmatečně. Astrologie se zatím bez zkušených astrologů neobejde.\n\nKořeny bulvární astrologie lze v historii astrologie vysledovat zhruba v období objevu knihtisku, kdy začalo být možné poměrně rychle předávat informace poměrně širokému publiku. Vzhledem k tomu, že lidé vždy toužili mít možnost nahlédnout do budoucnosti, není divu, že mezi prvními tištěnými knihami se záhy objevily i některá astrologická pojednání. Neutuchající poptávka po astrologických alamanaších, jejichž sestavování se ujali i významní astrologové své doby (např. Nostradamus, William Lilly), vedl k tomu, že almanachy musely být srozumitelné a přehledné pro široké čtenářské spektrum bez odborných astrologických znalostí. Zjednodušení systému zákonitě podle astrologické teorie muselo vést i k větší míře zobecnění, rezignaci na většinu astrologickou praxí ověřených ukazatelů, a tím i úspěšnosti předkládaných „predikcí“. I přes některé dílčí úspěšné předpovědi spěla úroveň stále jednodušších a lidovějších \"astrologických kalendářů\" stále níže.\n\nDalší impuls ke vzniku bulvární astrologie nastal zejména koncem 19. století a ve 20. století s opětovným zvýšením zájmu o astrologii a současným rozvojem tisku jako všeobecně dostupného média. Vydavatelé tisku velmi záhy zjistili, že úspěšnost jednoduchých astrologických předpovědí bez opory v astrologické tradici je limitně blízká nule a že k sestavování \"novinových horoskopů\" není tedy nutné platit astrology. Zájem čtenářů o podobné zábavné čtení však neutuchal, a tak se jejich sestavováním začali zabývat i lidé bez astrologické erudice. Bulvární astrologie byla na světě. K ještě většímu rozostření hranic a zmatení pojmů mezi bulvární a tradiční astrologií pak došlo spolu s další vlnou zájmu o hnutí New Age ve druhé polovině 20. století. Na tradiční západní astrologický symbolismus byly bulvární astrologií často uměle naroubovány teorie a systémy vzájemně nekompatibilních mimoevropských astrologických tradic a promíchány se směsí podobně zlidovělých poznatků z jiných neastrologických okultních oborů. Bulvární astrologie tak dostala svou současnou hypertrofovanou podobu.\n\nAčkoliv se naprostá většina současných tradičních astrologů od všech forem bulvární astrologie co nejhlasitěji distancuje, stal se tento obor neoddělitelným průvodcem a jakýmsi „špatným svědomím“ astrologie zřejmě již navždy. A i když si to obvykle nepřipouštějí, astrologové sami řadou svých činností dalšímu rozvoji tohoto pseudoastrologického oboru napomáhají. Jejich astrologické učebnice a knihy, ve snaze být srozumitelné co nejširšímu spektru čtenářů či mít atraktivní, ale jednoduchou a přehlednou grafickou úpravu, často v mírnějších formách obsahují podobné metodické vady, jaké jsou uvedeny v předchozích kapitolách. Tyto učebnice sice často někde v úvodu, či závěru, obsahují upozornění, že formulace v tabulkách či nadpisech a popiskách symbolů obsahují zjednodušené informace a jak je správně číst. Takováto varování jsou při následném přebírání informací laiky obvykle ignorována a zjednodušená tvrzení (např. o kalendářním trvání znamení) jsou pak vydávána za \"v astrologii obecně známý fakt\". Ta pokleslejší část astrologické tradice spočívající v sestavování lidových almanachů a populárních „astrologických kalendářů“ s nízkou vypovídací hodnotou ostatně nebyla některými astrology opuštěna dodnes.\n\n"}
{"id": "169694", "url": "https://cs.wikipedia.org/wiki?curid=169694", "title": "Running Wild", "text": "Running Wild\n\nRunning Wild je jedna z několika německých power metalových hudebních skupin, které začaly působit v první polovině osmdesátých let dvacátého století (jako např. Helloween, Rage, Blind Guardian, Grave Digger atd.). Running Wild se stal známý mj. pirátskou tematikou svých písní, která se datuje od vydání alba \"Under Jolly Roger\" v roce 1987.\n\n17. dubna 2009 Rolf oznámil, že Running Wild končí činnost. Jejich poslední vystoupení proběhlo 30. července 2009 na Wacken Open Air. Bylo zaznamenáno a pak vydáno na CD a DVD.\n\nV říjnu roku 2011 se skupina dává znovu dohromady a v dubnu roku 2012 vydává nové studiové album nazvané Shadowmaker. Obsahuje deset nových songů a je to první studiové album od roku 2005.\n\n\nkytara\nbaskytara\nbicí\n\n\n\n\n"}
{"id": "169701", "url": "https://cs.wikipedia.org/wiki?curid=169701", "title": "Rage (hudební skupina)", "text": "Rage (hudební skupina)\n\nRage je německá heavymetalová hudební skupina, založená v roce 1984, spolu s ostatními německými metalovými kapelami jako Helloween, Grave Digger či Running Wild, které vznikly v 80. letech. Původně se kapela jmenovala Avenger, ale jelikož už se takto jmenovala jiná kapela v Británii, tak se v roce 1985 přejmenovali na Rage. Téhož roku se Peter \"Peavy\" Wagner stal zpěvákem a baskytaristou, přičemž dodnes zůstává jako jediný stálý člen kapely a frontman od jejího založení. Za celou svoji kariéru se Rage proslavila jako jedna z metalových ikon a do budoucna nepřemýšlí o ukončení své činnosti.\n\nSkupina byla založena pod původním názvem AVENGER, kterou původně tvořila čtveřice Peter Burtu (zpěv), Alf Meyerratken (kytara), Klaus Müller (basová kytara) a Jan Yildiral (bicí). V této sestavě natočili své první demo pod názvem \"Demo\". Nedlouho poté postihly kapelu značné změny v sestavě a tím byla kapela skoro celá obnovená. Na post zpěváka a baskytaristy se usadil Peter ’Peavy’ Wagner a za bicí se posadil Jörg Michael. A této sestavě vydali své první debutové album \"Prayers of Steel\", které bylo zároveň poslední pro kytaristu Alfa Meyerratkena, na jehož místo přišli hned dva kytaristé Jochen Schröder a Thomas Grüning s nimiž přišlo přejmenování kapely na trvalý název RAGE.\n\nV roce 1986 vyšlo další plnohodnotné album \"Reign of Fear\" a hned po jeho vydání opustil kapelu kytarista Thomas Grüning - na jeho post přišel Rudi Graf. V této sestavě natočili v roce 1987 další studiové album \"Execution Guaranteed\" a po něm přišli opět problémy se sestavou. Z kapely odešli oba kytaristé Jochen Schröder a Rudi Graf na jejichž posty přišel s úlohou jediného kytaristy Manni Schmidt a bubeníka Jörga Michaela vystřídal Chris Efthimiadis. Věčné potíže se sestavou se na několik let uklidnily. V roce 1988 vyšlo album \"Perfect Man\", které mimo jiné obsahuje hit „Don’t Fear The Winter“. Roku 1989 vyšlo další album \"Secrets in a Weird World\".\n\nV roce 1990 natočili další desku Reflections Of A Shadow, jíž následoval rok poté singl Extended power. Roku 1992 kapela vytvořila další desku s názvem Trapped!, na které je například cover skladby ,Fast as a Shark“ od legendární kapely Accept. Toto album téhož roku následoval singl Beyond The Wall. Poté kapela vydala desku The Missing Link která vyšla v roce 1993. Nato přišly po 5 letech další změny v sestavě a na místo kytaristy Manniho Schmidta, který mimo jiné hrál i ve formaci Grave Digger, přišli dva kytaristé Sven Fischer a Spiros Efthimiadis a skupina mohla pokračovat ve vydávání dalších alb. Roku 1994 přišlo na svět jubilejní album k deseti letům existence kapely s názvem 10 Years In Rage jež následovalo v roce 1995 album Black In Mind. Rok 1996 byl ve znamení nejen dalšího alba End Of All Days s hitem ,Higher Than The Sky“, ale také projektu Lingua Mortis, jenž byl téhož roku vydán jako další album a nachází se na něm písně z předcházejících alb upravené pro symfonický orchestr - účinkují zde pražští symfonici. V roce 1998 přišlo další album ke třinácti letům skupiny zvané XIII. Hned na to vyšlo album Ghosts, na němž se podílel třetí kytarista Victor Smolski pocházející z Běloruska. Hned po vydání tohoto alba přišla další personální změna a kapelu opustili Sven Fischer se Spirosem Efthimiadisem a bubeník Chris Efthimiadis na jehož místo přišel Mike Terrana a na post kytaristy se usadil Victor Smolski. V této sestavě nahráli roku 2001 album Welcome To The Other Side a to následovaly dvě desky Unity v roce 2002 a Soundchaser v roce 2003. Roku 2004 kapela pořádala výroční koncert v německém městě Bochum ke dvaceti letům existence zvaný From The Cradle To The Stage a vyšlo jako dvoj CD a zároveň jako DVD.\n\nV roce 2006 vyšlo studiové album \"Speak of the Dead\" na němž se podílel minský orchestr Lingua Mortis pod vedením Victorova otce, a to na prvních osmi písních. Zatím poslední změna v sestavě proběhla na konci roku 2006, kdy kapelu opustil Mike Terrana, kvůli špatným vztahům v kapele a první počin, který kapela vydala v nové sestavě je live album Full moon in St. Petersburg, které vyšlo rovněž i na DVD. Novým bubeníkem se stal André Hilgers a s ním se roku 2007 kapela vydává na turné s celým orchestrem Victora Smolskiho, s nímž se představili i v České republice na festivalu Masters of Rock. 22. února 2008 vyšlo album \"Carved in Stone\".\n\nDalším studiovým počinem, který skupina vyprodukovala, bylo v roce 2010 album Strings to a Web, na němž je opět slyšet orchestr Lingua Mortis. V roce 2012 vyšlo album s názvem 21, které, jak vyplývá z názvu je dvacátouprvní plnohodnotnou studiovou deskou kapely.\n\nV roce 2014 skupina vydala album The soundchaser archives ke 30. výročí své existence, které obsahuje různé DEMO nahrávky vydaných písní nebo písně nikdy nevydané a následně kapela vyrazila na tříměsíční turné po celé Evropě a Rusku. V únoru kapela oznámila, že končí spolupráci v sestavě P.Wagner, V. Smolski, A. Hilgers. Zatím je známo, že Victor Smolski bude společně s André Hilgersem pokračovat v projektu Lingua Mortis Orchestra. Peavy Wagner obnovil na tajném koncertě v Herne bývalou sestavu s kytaristou Manni Schmidtem a bubeníkem Chrisem Efthimiadisem a oznámil že se spolu objeví v roce 2015 na několika festivalech, včetně Metalfestu v Plzni, pod názvem Refuge a slibují oprášit písně Rage z let 1988 až 1993.\n\nV červnu 2015 byla oficiálně oznámena nová sestava kapely, kde se k Peavymu přidal dlouholetý fanoušek Rage kytarista Marcos Rodriguez a za bicí usedá Vassilios „Lucky“ Maniatopoulos, který je zároveň zpěvákem v kapele Tri state corner. V této formaci se na konci roku 2015 vydali na turné k 20. výročí vydání alba Black in Mind a v březnu 2016 vydali novou desku The Devil Strikes Again, kterou následovali albem Seasons Of The Black v roce 2017. Zatím nejnovější příspěvek je album Wings Of Rage, vydané v lednu 2020.\n\nDo budoucna kapela plánuje vydat nejméně jedno další album v kolaboraci se symfonickým orchestrem předtím, než se navrátí k čistému metalu, čímž také naznačili že v budoucnu nemají v plánu ukončení své činnosti.\n\nbaskytara,zpěv\nkytara\nbicí\n\n\n\n"}
{"id": "169706", "url": "https://cs.wikipedia.org/wiki?curid=169706", "title": "Okres Përmet", "text": "Okres Përmet\n\nOkres Përmet (albánsky: \"Rrethi i Përmetit\") je jedním z šestatřiceti albánských okresů. V roce 2004 v něm včetně řecké a aromanské menšiny žilo 26 000 obyvatel na rozloze 929 km². Nachází se na jihovýchodě země, jeho hlavní městem je Përmet.\n\nJe známý tradiční výrobou vína a rakie.\n"}
{"id": "169708", "url": "https://cs.wikipedia.org/wiki?curid=169708", "title": "Vojtěch Kotecký", "text": "Vojtěch Kotecký\n\nMgr. Vojtěch Kotecký (* 22. prosince 1974) je český zoolog, publicista a ochránce životního prostředí. Je ženatý.\n\nVystudoval systematickou biologii a zoologii na Přírodovědecké fakultě Univerzity Karlovy v Praze.\n\nOd roku 1992 pracuje v občanském sdružení Hnutí DUHA, v současné době jako programový ředitel. Je členem Rady vlády pro udržitelný rozvoj a Rady surovinové politiky ministerstva průmyslu. Rok předsedal Friends of the Earth Europe, federaci ekologických organizací z třiceti zemí celého kontinentu.\n\nPublikoval řadu článků týkající se ochrany přírody a ekologické politiky (např. Vesmír, Literární noviny, Sedmá generace, Mf Dnes, Hospodářské noviny), píše pro Deník Referendum.\n\nV červnu 2007 mu Martin Bursík udělil Cenu ministra životního prostředí „za významný přínos prosazování věcnosti a odbornosti do veřejné debaty o ochraně životního prostředí“.\n\nPracuje jako analytik v think-tanku Glopolis.\n\n"}
{"id": "169711", "url": "https://cs.wikipedia.org/wiki?curid=169711", "title": "Okres Kolonjë", "text": "Okres Kolonjë\n\nOkres Kolonjë (albánsky: \"Rrethi i Kolonjës\") je jedním z šestatřiceti albánských okresů. V roce 2004 v něm včetně řecké a aromanské menšiny žilo 17 000 obyvatel na rozloze 805 km². Nachází se na jihovýchodě země, jeho hlavní městem je Ersekë. Dalšími městy jsou například Leskovik v jeho jižní části. Na severu hraničí s okresem Korçë, na východě s Řeckem. Ersekë stojí na úpatí čtvrté nejvyšší albánské hory (2525 m n. m.).\n\n"}
{"id": "169712", "url": "https://cs.wikipedia.org/wiki?curid=169712", "title": "StarCraft", "text": "StarCraft\n\nStarCraft je realtimová strategická počítačová hra, žánrově se řadí mezi military science fiction. Byla vyvinuta společností Blizzard Entertainment. Jedná se o první hru ze stejnojmenné série a od svého vydání 31. března 1998 se zařadila mezi jedny z nejprodavánějších her na osobní počítače v historii. Kromě verze pro Windows vyšly i upravené verze pro systém Mac OS v březnu 1999 a herní konzoli Nintendo 64, na jejímž vydání 13. června 2000 se podílela společnost Mass Media Inc. Kromě upravené a rozšířené dějové linie v podobě tří knižních románů se \"StarCraft\" dočkal rozšíření a v roce 2010 i pokračování – \"\".\n\nPříběh StarCraftu je zasazen na přelom 25. a 26. století a hlavní dějová linka se odvíjí kolem konfliktu tří velkých civilizací o vládu nad vzdálenou částí Mléčné dráhy. Jsou jimi Terrani, lidé vyhoštění ze Země, Zergové, obří členovci s cílem dosáhnout genetické dokonalosti, a Protossové, humanoidní vysoce pokročilá mimozemská civilizace s psionickými schopnostmi a přísnou životní filozofií.\n\nHra byla oceňovaná za průkopnictví v užití jedinečných frakcí, za které mohl hráč hrát, a podmanivý příběh. Mnoho novinářů zaměřených na herní průmysl označili StarCraft za jednu z nejlepších a nejdůležitějších her všech dob a oceňovali jej za nastavení vyšší příčky při vývoji real-time strategických her. Hraní StarCraftu ve více hráčích je populární zejména v Jižní Koreji, kde se profesionální hráči a týmy účastní zápasů, získávají sponzory a soutěží v televizí vysílaných turnajích.\n\nHra se soustřeďuje na získání kontroly nad zdroji, které jsou nutné k budování bojových jednotek a staveb. Jsou dva druhy zdrojů: nerosty (nutné pro skoro všechny jednotky) a plyn vespene (požadovaný pro pokročilé jednotky a vylepšení). Nerosty jsou modré krystalické formace rostoucí ze země, které těží dělníci (SCV za Terrany, Trubec (Drone) za Zergy, Sonda (Probe) za Protossy), zatímco plyn vespene se objevuje jako gejzír se zelenými obláčky, nad který musí být vybudována patřičná budova (rafinerie pro Terrany, extraktor pro Zergy, asimilátor pro Protossy), z níž dělníci mohou plyn těžit.\n\nHráči mohou mít jen omezené množství jednotek (s výjimkou zergských vladařů (Overlord), kteří jsou vlastně létající stavbou pro zásobování a podporu). Každá jednotka má určité požadavky na zásobování, jež souvisejí se sílou jednotky a hráči musí udržovat dost podpůrných jednotek (skladiště (Supply Depot) u Terranů, pylony u Protossů a vladaři (Overlord) u Zergů).\n\nHráči budují řadu dalších staveb, které poskytují specializované vylepšení k poražení protihráčů. Vedení prostředků, expanze k surovinovým zdrojům a efektivní použití útoku a obranných taktik jsou klíče k vítězství. Různé typy jednotek definují každé ze tří stran její identitu. Protossové staví silné, ale drahé válečníky a stroje, zatímco Zergové spoléhají na naprosté přečíslení a rychlost. Terrané jsou všestranná a flexibilní alternativa k oběma rasám, poskytující kompromis mezi specializací a sdruženou armádou, s minimem mimořádně silných jednotek schopných likvidovat vše kolem sebe mrknutím oka. Každá ze tří stran i každá jednotka má své silné a slabé stránky, může lehce zabít, ale může být i lehce zabita. A každá z nich, i ta nejslabší, má svoje místo na bitevním poli. A právě skutečnost, že žádná bojující strana nemá stejné, ba ani podobné jednotky, umožňuje velikou flexibilitu bojových operací a získala StarCraftu ohromnou popularitu.\n\nStarcraft je velmi podobný jiné populární hře Blizzardu, Warcraft II. Vývojáři se snažili odlišit hru tak, aby nebyla známá jako “Warcraft ve vesmíru”, a nakonec přepsali celý herní engine i koncepci jednotlivých stran, aby každá byla skutečně jiná a jedinečná, čímž se vývoj protáhl na několik let. Hra byla zpočátku vytvořena pro platformy Apple a PC, později došlo ke konverzi pro Nintendo 64.\n\nVerze pro Nintedo vyšla v roce 2000 ve spolupráci společností Blizzard Entertainment a Mass Media Interactive Entertainment. Obsahuje všechny mise z původní PC verze i datadisku a navíc přidává několik exkluzivních misí, jako jsou dvě odlišné výukové kampaně a tajná misi Resurrection IV. \"Brood War\" vyžadovaly ke svému chodu rozšíření paměti Nintenda 64. Ovládání bylo přizpůsobeno pro gamepad, navíc hra nabízela kooperativní mód pomocí split screenu. Na druhou stranu používala nižší rozlišení, nedisponovala možností online hraní a namluvené brífinky a video sekvence byly zkráceny.\n\nKe hře je implicitně přiložen \"StarCraft Campaign Editor\" (známý také jako StarEd). Systém ovládacích událostí, editoru jednotek a terénu umožňuje uživatelům radikálním způsobem změnit způsob hry a vytvářet vlastní mapy, scénáře a kampaně. StarCraft komunita také vytvořila další editory, které mohou ovlivnit design hry ještě mnohem zásadněji.\n\nHra také zahrnuje multiplayerovou hru na vlastní internetové hráčské službě Battle.net firmy Blizzard. Hráč může on-line hrát proti oponentům, stačí když si zakoupí originální hru se sériovým číslem a být připojený k internetu (min. 56,6 kb/s). Mnoho fanoušků hraje ve skupinách proti počítači, zatímco zkušenější hráči nehrají proti jednoduchému AI, ale vyhledávají sobě rovné soupeře v různých ligách a turnajích.\n\nBattle.net je sít serverů, na které se denně připojují hráči z celého světa, aby spolu nebo proti sobě změřily síly s ostatními. Battle.net je rozdělen na 4 celky podle světadílů:\n\n\nPro každý stát je v Battle.net rezervován herní kanál podle mezinárodní zkratky (např. pro Českou republiku je to CZE-1, pro Dánsko DNK-1).\n\nHráči se sdružují do týmů, které se nazývají Klany. Tito hráči se pak účastní různých soutěží a lig a turnajů jak on-line přes internet, tak off-line v rámci různých LAN turnajů (tzv. LAN Party). Mezi nejznámější soutěže v Evropě patří „WGTour“, „BWCL Premier League“ a již zaniklá „PGTour“. Díky velkému rozmachu on-line počítačových her se konají soutěže, které jsou obdobné jako Mistrovství Evropy nebo Mistrovství světa (WCG – World Cyber Games)..\n\nVe hře jsou dostupné celkem tři civilizace, jež se liší vzhledem, původem a typem bojových jednotek, staveb a rozdílnou taktikou boje.\n\nTerrani jsou potomci lidí ze Země, kteří byli tyranskou globální vládou na počátku 23. století za trest (namísto obvyklého trestu smrti) ve velkém počtu vysláni kolonizovat vzdálenou planetu v jedné ze sousedních slunečních soustav. Chybou hlavního navigačního počítače minuly desetitisíce pasažérů v kryogenní stázi ve čtyřech obřích vesmírných lodích cíl a po 27 letech (v roce 2259) vydal kvůli vyčerpání paliv hlavní počítač pokyn přistát na třech nejbližších obyvatelných planetách, velmi velmi daleko od Země, až na druhé straně galaxie. Trosečníci ze tří lodí (jedna při přistání havarovala a nikdo nepřežil) se postupně začali na světech Tarsonis, Moria a Umoja nerušeně bez zásahů ze Země rozvíjet ve vysoce technologicky vyspělou společnost a do dvou set let jich byly miliardy, kterým vládly tři dominantní vlády: Konfederace, Koncern Kel-Morian a Umojský protektorát, které brzy vyhlásily programy kolonizací mnoha obyvatelných světů v okolních soustavách tohoto sektoru vesmíru, jenž nazvali Koprulu.\n\nOvšem díky lidské povaze zakusili i mnoho občanských válek a horkých meziplanetárních válek. Nejhorší byl případ Korhalu, sousedícího ve stejné soustavě s Tarsonis, metropolí Konfederace. Zde se zformoval odboj proti konfederační nadvládě, který vedl vědec jménem Angus Mengsk, jenž Konfederaci z Korhalu v roce 2480 úspěšně vyhnal. Na jiné frontě v tzv. \"Válce cechů\" ale padl Koncern Kel-Morian, kam Konfederace nasadila nový typ vojáků z neurologického programu resocializace pachatelů závažné kriminality (v podstatě jim vymazávali paměť). Vláda Konfederace po své prohře na Korhalu rozhodla zabránit hrozícím dalším vzpourám jejích kolonií, tak v roce 2491 vystřelila z Tarsonisu na Korhal ohromné množství jaderných hlavic, kterými její obyvatelstvo téměř kompletně vyhladila. Anguse Mengska už dříve zabili vládní vojáci útvaru (masových zabijáků) Ghost, kteří měli na rozdíl od běžných lidí psionické schopnosti.\n\nKonfederace touto genocidou, jež proměnila Korhal v pustou radioaktivní poušť, nic nevyřešila a do odboje se začali k přeživším Korhalanům přidávat nespokojení obyvatelé dalších soustav. Pokračování odboje nějakou dobu Konfederaci vyhovovalo, protože umožnila utužení režimu, navíc docházelo jen k menším bojůvkám na okrajových soustavách. Vše se změnilo, když se do čela odboje, přejmenovaného na Syny Korhalu, postavil Angusův syn Arcturus Mengsk, jenž byl dosud spíše stranou. Pod jeho velením dostala organizace zase řád a stala se pro Konfederaci vážnou hrozbou. Vypukla nová válka, do níž se v témže roce 2491 připletli Zergové, kteří se ve formě zárodků padajících atmosférou na povrch země náhle vynořili z hlubin vesmíru. Konfederace se rozhodla je studovat, i jejich vliv na psioniku člověka a nijak proti nim nezasahovala. Jedním z testovacích subjektů byla mladá vojákyně z útvaru Ghost Sarah Kerriganová, kterou Mengsk vysvobodil ze zajetí laboratoře a udělal z ní svého pobočníka (přestože byla v týmu vykonavatelů vraždy jeho otce).\n\nJelikož Konfederace v bojích se Syny Korhalu prohrávala, začala do regulérní armády násilím verbovat a neurologicky resocializovat kromě kriminálníků i kolonisty z odlehlých světů. V roce 2499 tato válka přerostla do největšího konfliktu v historii Koprulu sektoru, když se z temných hlubin vesmíru vynořilo ještě strašlivější nebezpečí, jež zcela sterilizovalo zemi Chau Sara, která byla infikovaná zergskou nákazou.\n\nProtossové tvoří vyspělou mimozemskou civilizaci, nejstarší ze všech hratelných stran ve StarCraftu. Jejich vývoj byl na rozdíl od lidí uměle řízen starodávnou civilizací známou jako Xel'naga. Xel'nagové usilovali o stvoření dokonalé životní formy, protože končil jeden velký cyklus jejich existence. Vybrali si svět Aiur, který už před dávnými věky terraformovali, neboť se tam vyvinula primitivní kmenová kultura, jež si říkala Protoss, ale ukrývala v sobě potenciál dokonalé genetické čistoty. Xel'nagové z oběžné dráhy uměle urychlili evoluci Protossů a jakmile byla požadovaná čistota jejich genetického kódu k vyvinutí se schopnosti řízení celé společnosti telepaticky dosažena, rozhodli se Xel'nagové Protossům poprvé ukázat a přistáli ve svých lodích na povrch Aiuru. Protossové začali Xel'nagy uctívat jako bohy, mnoho se od nich naučili a vybudovali vlastní vyspělou civilizaci s koloniemi na mnoha okolních světech.\n\nAvšak odhalení Xel'nagů rozdělilo dosud jednotnou filozofii protossů (vnucenou telepaticky Xel'nagy) na znepřátelené frakce, jež se začaly soustřeďovat na technologický rozvoj, aby předčily nepřátelské kmeny. Následkem konfliktů přestala protosská telepatická psionická komunikace fungovat a Protossové zdivočeli. Snad začali útočit i na Xel'nagy, kteří Aiur raději opustili a zanechali Protossy svému osudu jako nezdařený experiment. Všichni Protossové se ze svých kolonií stáhli na Aiur, kde vypukla série staletých občanských válek kmenů \"\"Aeon of Strive\"\", jež vždy vedly k devastaci Aiuru, pohromě, zkáze, úpadku a ztrátě identity. Po obnově kmenů a technologií vždy válka vypukala nanovo. Tento cyklus ničil Protossy celé věky, dokud se neobjevil válečník jménem Savassan, který se pustil do studia (oficiálně pod záminkou hledání nových zbraní), protože jako jediný necítil nenávist k ostatním. Studoval artefakty po Xel'nazích a poprvé v životě se setkal s písmem, tedy s jinou formou komunikace. Pro Protossy bylo nečitelné, protože neobsahovalo živou duši, ani nebylo nijak spjato s psionikou, avšak věřil, že význam znaků pečlivým porovnáváním rozluští.\n\nSe svým studentem potají vyřezal na kus kůže všechny znaky, které našel, a oba opustili kmen. Objevili jeskyni s khaydarinskými krystaly, jejichž dotykem znovuobjevil podstatu protosské psioniky, což bylo pro oba dva jako osvícení. Vrátili se i s krystaly ke kmeni, ale ostatní Protossové jen nařídili využít jejich moc na nové zbraně. Savassan však brzy objevil metodu, jak pomocí oněch krystalů ovládnout svou psioniku bezdotykově. To mu pomohlo také konečně rozluštit písmo Xel'nagů, jež ho dovedlo do další ztracené jeskyně. V jejím nitru nalezl se svým učedníkem krom dalších khaydarinských krystalů zvláštní zařízení z obřího krystalu, k němuž byla připoutána těla mnoha mrtvých Protossů. Savassan se k zařízení připoutal také, ale ztratil vědomí, tak ho jeho učeň rychle odpojil. Díky této zkušenosti však odhalil metodu, jak Protossy vyléčit z věčného válčení, neboť zjistil, že podstatou nefungování psionické komunikace Protossů není jen nenávist k ostatním, ale hlavně nenávist vůči sobě samému, jež byla spuštěna láskou a nenávistí ke Xel'nagům. Provedl pokusy na svých soukmenovcích a po úspěšné léčbě jejich psionické komunikace se vydal jako poutník pod jménem Khas k ostatním kmenům a učil je, čímž položil základy k filozofii Khala, jež ukončila \"Aeon of Strife\".\n\nSkončení válek vedlo k reorganizaci společnosti a zániku starých kmenů. Objevila se nová kastovní společnost soudců, templářů a khalajců s příslušností k některému z nově zformovaných kmenů. Z Protossů se znovu stala prosperující vyspělá civilizace, řízená konkláve soudců, nyní usilující o mír a stabilitu v celém známém vesmíru. Učení Khaly a zvláště totální kontrola soudců nad společností nebyly každému po chuti a někteří se od Khaly úmyslně odtrhli a začali vyznávat vlastní filozofii. Kolem roku 1500 (pozemského letopočtu) konkláve nařídila tyto kacíře ze strachu, že by se o nich dověděla běžná populace a že by znovu vypukla \"Aeon of Strife\", najít. Soudci nařídili exekutorovi Adunovi, aby vyslechnul zajatou nezletilou kacířku jménem Raszagal. Ta mu vysvětlila motiv. Konkláve však znala všechny úkryty těchto kacířů, takže Adunovi nařídila je jednoho po druhém popravit, ve jménu míru. Adun rozkaz odmítnul splnit a přivedl před konkláve Raszagal v poutech, aby je přiměl vysvětlit důvod popravy. Konkláve však nařídila vykonat její popravu okamžitě, tedy zabít Protossa jiným Protossem, což se od konce \"Aeon of Strive\" nestalo, tedy opět odmítl.\n\nNicméně rozkaz vyhledat dle velmi dlouhého seznamu ostatní kacíře splnil. Ti se odstřižením od Khaly dokázali před populací ukrýt, nikoliv však před Adunem a konkláve. Čím víc jich vyslechl, tím víc ho znepokojovalo, co se dovídal. Nikdo z nich neusiloval o zabíjení ostatních Protossů, jak tvrdila konkláve, takže je odmítl popravovat navzdory tlaku nadřízených. Pouze zosnoval \"popravu\" Raszagal, která při přenosu \"exekuce\" hrubými nadávkami inzultovala konkláve, aby si nikdo z nich nevšiml, že ji Adun nezabil, jen zranil. Podobně postupoval u ostatních a doufal, že si konkláve své kroky rozmyslí. \"Popravené\" kacíře zatím schovával před ostatními Protossy a ti si díky Adunovi vyvinuli schopnost rychlého zneviditelnění, aby je konkláve už znovu neobjevila, ani Adun, jenž se obával prozrazení.\n\nJednoho dne jeden ukrytý kacíř vyzkoušel novou psionickou schopnost, která zabila jeho kamaráda a způsobila rozsáhlý požár džungle na mnoha místech Aiuru. Ostatní kacíři zpanikařili a bez vedení Khaly se jim moc začala vymykat z rukou. Konkláve nařídila incidenty vyšetřit a nakonec nalezla několik čerstvých mrtvol před lety \"popravených\" kacířů. Soudci byli v šoku nejen z toho, že nebyli popraveni, ale také z nesplnění rozkazů Adunem, takže nařídili znovu všechny pochytat. Aduna ale potrestat nemohli, protože by museli veřejnosti přiznat existenci kacířů. Nyní by však museli jejich existenci přiznat i v případě, že by jen některému z nich zkřivili vlas. Proto se dospělo k rozhodnutí a kompromisu: vypovězení všech kacířů z Aiuru i z Protossy ovládaného známého vesmíru. Adun je tedy tajně nalodil na opuštěnou, ale funkční xel'nažskou loď. Dozorující soudce Kortanul se je však z nenávisti pokusil přesto vyhladit, čemuž Adun dokázal zabránil. Aby je ochránil před dalšími útoky soudců, vytvořil z energií Khaly a temné energie kacířů (prázdnoty - \"\"Void\"\") , kterou se naučil používat, modravý dým okolo lodi, v jehož záblesku se sám rozplynul.\n\nLoď tedy v pořádku odletěla pryč z protosského vesmíru. Přesto se začaly šířit mezi běžnými obyvateli zvěsti o těchto temných templářích jako o legendách. Konkláve pak Adunovu smrt vyhodnotila jako oběť v zájmu zachování existence Protossů, když zabránil hrozivému masakru a v konečném důsledků další možné \"Aeon of Strife\". Navíc se věřilo, že ho smrt spojením khalajské a temné energie posunula do vyšší sféry bytí, odkud se může kdykoliv vrátit. Khalajci ho proto začali uctívat pozdravem \"\"En Taro Adun\" (na počest Aduna)\" a temní templáři \"\"Adun Toridas\" (Adun tě ochraňuj)\".\n\nPo několika staletích dorazili na hranici protosských světů lidé ze Země, kteří se označovali za Terrany. Protossové je potichu studovali jako civilizaci drancující přírodní zdroje. Avšak v roce 2491 dorazilo ještě jedno plemeno neznámých vetřelců zvaných Zergové, kteří začali napadat Terrany. Po odebrání vzorku Protossové v roce 2499 zjistili, že komunikují též psionicky jako oni sami, a rozluštili stopu jejich cíle: zničit Protossy. Konkláve tedy nařídila exekutorovi Tassadarovi provést očištění zamořených terranských světů.\n\nZergové jsou xenomorfní bytosti, na první pohled primitivní přerostlý hmyz, který našli Xel'nagové při svém putování vesmírem na vulkanickém světě Zerus. Těmto stvořením ovšem dali esenci čistoty podobně jako Protossům, které zavrhli jako nezdařený experiment, ale jiného typu. Viděli, že spolu se Zergy ještě mohou být Protossové užiteční. Začali tedy Zergy upravovat tak, aby byli schopní jako paraziti infikovat ostatní živé formy a brát si z jejich genetické výbavy to nejlepší, zatímco geneticky slabé jedince a druhy bez milosti likvidovat. Takto si měli udržet věčnou existenci. Ale Zergové se brzy naučili absorbované druhy dále geneticky upravovat tak, že jim narostly obří krunýře schopné ochránit je i před radiací, a bodáky schopné probít se i nejtvrdšími materiály. Původní Zergové i asimilované druhy se změnily k nepoznání, což šokovalo i Xel'nagy samotné.\n\nNavíc se v primitivních hmyzích zvířatech začaly objevovat známky větší organizace a inteligence, což vedlo i k vývoji ega, což vedlo zase k rozdělení a málem k neúspěchu jako u Protossů. Vznikly dva druhy Zergů: neinteligentní roj (\"Swarm\") a inteligentní samotáři (\"Primal Zerg\"). Aby Xel'nagové zabránili opakování scénáře z Aiuru, dali roji kolektivní vědomí na bázi psionické síly, prostřednictvím kterého monitorovali další vývoj. Toto kolektivní vědomí narostlo do napůl inteligentní entity zvané Nadvědomí (\"Zerg Overmind\"), usilující o lepší organizaci evoluce. Za pár generací se už Nadvědomí samo vyvinulo v samostatnou svébytnou osobnost, jež si začala pomáhat v ovládání roje neinteligentních Zergů pomocí cerebratů. Tedy rozdělilo roj na několik menších částí, zvaných \"\"broods\"\" se specifickými úkoly. Zergy samotáře začalo Nadvědomí postupně díky vzrůstající psionické síle začleňovat do roje také, ale někteří odolali, neboť jejich vlastní mysl a psionika byly dostatečné, aby si uchovali svobodnou vůli a názor, že je roj zkažený. Věřilo se, že je Nadvědomí nakonec vyhladilo.\n\nZergský roj se brzy dostal na hranu možností, jaké nabízela biodiverzita Zerusu. Nadvědomí začalo do okolního vesmíru vysílat pulzy psionické síly, která na Zerus přilákala živočišné druhy schopné létat vesmírem, které Zergové asimilovali a díky nimž konečně vyspěli tak, že byli schopni přežít ve vesmíru, což bylo pro Xel'nagy znamením, že jsou jejich experimenty na Zerusu úspěšné. Nadvědomí záhy odhalilo jejich přítomnost na oběžné dráze a svému roji přikázalo zaútočit na jejich mateřské lodě. Krátce před tím však bylo přerušeno psionické spojení s jeho stvořiteli a pány, čímž Xel'nagové nemohli nadále roj monitorovat, a vypukla mohutná bitva, během níž Zergové své vlastní stvořitele přečíslili a zlikvidovali. Zbyly po nich jen některé lodě, které se Nadvědomí pokusilo do sebe absorbovat, včetně její posádky i khaydarinských krystalů, čímž se samo rozrostlo co do rozměrů i intelektu a vzdělání. Nadvědomí se od teď díky xel'nažským znalostem dokázalo zabývat genetikou na vědecké úrovni, aniž by se obávalo ztráty kontroly nad Zergy.\n\nZergové tak brzy vyvinuli biologickou variantu hyperpohonu, ale hlavně se Nadvědomí dozvědělo o dalších inteligentních druzích v galaxii, které Xel'nagové studovali, a hlavně o Protossech, které chtěli nakonec do roje absorbovat. Ovšem z biologicky upravených xel'nažských počítačů se dovědělo jen přibližnou polohu Aiuru, takže muselo jejich svět hledat. Jenže se stalo, že Nadvědomí náhle ztratilo svobodnou vůli, což si samo uvědomilo, včetně toho, že někdo využil situace i vývoje Zergů k tomu, aby od začátku sabotoval xel'nažskou snahu o stvoření dokonalých bytostí. Tato neznámá bytost Zergy zotročila a Nadvědomí vědělo, že je nakonec všechny zničí, až zničí Protossy, ale nebylo schopno kvůli své vlastní genetice nic udělat, stejně jako řadoví Zergové včetně cerebratů nebyli schopni neuposlechnout rozkazům Nadvědomí. Zotročené Nadvědomí s úplně celým rojem dostalo příkaz opustit Zerus a najít Aiur. Avšak cesta byla dlouhá a snad trvala tisíce let. Jakmile Zergové dorazili na hranici sektoru Koprulu, narazili na bytosti, s nimiž se dosud nesetkali: zdánlivě slabé Terrany, ovšem se schopnostmi psioniky a intelektu, jaké Nadvědomí dosud nikdy nevidělo. Začalo vysílat z hlavního roje zárodky na terranské okrajové kolonie, aby je studovalo...\n\nV roce 2499 Konfedrace vyvinula na základě studia Zergů zvláštní přístroje - Psi Emitéry, schopné dálkového vysílání telepatických vln ghostů, aby přilákala více Zergů. Zvolili odlehlou planetu Chau Sara, kde na ně nachystala pasti, aby je pak použila jako zbraň proti Synům Korhalu, kterou následně konfederační vojáci zlikvidují jako životy ohrožující nestvůry, aby je pak tisk vyzdvihl v propagandě jako hrdiny. Avšak plán selhal: v listopadu dorazili Zergové v tak ohromném množství, že zcela zamořili půdu Chau Sary povlakem, v němž zapustili ze zárodků nové shluky roje (\"Hive Clusters\"), jež sloužily jako základna pro invazi do dalších částí Terranského sektoru Koprulu, kam začali Zergové ihned šířit další zárodky. Konfedrace vyslala na Chau Saru armádu, jež Zergy vytlačila z metropole Los Andares, ale Zergy nezkrotila. Navíc o měsíc později dorazila na Chau Saru protosská koprulská expediční jednotka pod vedením exekutora Tassadara, jenž bez varování orbitálně vybombardoval veškerý povrch světa, zamořeného Zergy. Nadvědomí celou akci sledovalo zpovzdálí a vědělo, že je téměř na místě svého cíle.\n\nKonfederace na události na Chau Saře uvalila přísné informační embargo (podobně jako o existenci Zergů), neboť se lidstvo poprvé setkalo s mimozemšťany, ale ti jak se objevili, hned vyhladili veškerý život světa. Přesto se nepodařilo zabránit zvěstím o krvelačných mimozemšťanech a mnozí lidé se začali chystat na válku. Konfederační generál Edmont Duke se vrátil do soustavy Sara, aby se s nimi střetl, se Zergy i těmito Protossy. Tassadar pochyboval, zda vyhladit celý svět byl správný krok a obdivoval Terrany, že byli i přes zjevnou nevyspělost odhodláni provést protiútok. Mar Sara, sousedící s Chau Sarou, byl už také nakažen zergskými zárodky, takže se Tassadar stáhl mimo dosah terranských senzorů a hledal jiné možnosti, jak splnit rozkaz konkláve, aniž by provedl na lidech genocidu nebo zničil jejich armádu.\n\nTerrani však na Mar Saře neuspěli a už v prosinci 2499 zbývalo čím dál méně kolonistů. Konfederaci došlo, že tito Protossové nepřišli zničit je, ale Zergy, takže se její elita rozhodla tuto teorii potvrdit nebo vyvrátit rozkazem ke stažení z celé soustavy Sara. Generál Duke proto nařídil nově jmenovanému konfederačnímu magistrovi Mar Sary (hráči) přesunout do 48 hodin vojáky i civilisty na místo provedení evakuace, ale Konfederace se více starala o záchranu majetku než o civilisty, kteří byli ponecháváni napospas nekontrolovatelně přemnoženým Zergům. Proto se lidé navzdory cenzuře, jež připustila existenci Protossů, kteří se měli \"zbaběle stáhnout před Konfederací,\" dověděli o mimozemšťanech a také o tom, co se stalo na Chau Saře, tedy že Mar Saru stihne stejný osud.\n\nDo záležitostí Mar Sary se připletli i Synové Korhalu, díky čemuž vypukly bojůvky s Konfederací. Při jedné z bitev se tým konfederačních vojáků dostal do obklíčení Zergy, kteří se zmocnili stanice Backwater, a konfederační maršál Jim Raynor nabídl magistrovi pomoc s jejich vysvobozením navzdory Dukově zákazu do akce zasahovat. Raynor ale přesto šel a s dalšími vojáky zjistil, že celá stanice byla infikována Zergy a celý velín byl prorostlý povlakem ze zergských zárodků. Raynor nařídil její zničení, ale byl pak generálem Dukem zatčen za zničení majetku Konfederace. Tímto vývojem událostí byl magistr rozezlen a uvědomil si, že se Konfederace až na výjimky jako Raynor snaží vyhýbat střetům se Zergy, proto na radu svého robotího asistenta vyhledal pomoc Synů Korhalu. Ti prozradili, že Konfederace nařídila úplnou evakuaci planety, tedy že i oni odejdou, avšak Konfederace zcela prokazatelně selhávala při evakuaci, proto se už i běžný lid obrátil na Syny Korhalu, když Arcturus Mengsk nařídil bránit hlavní město Mar Sary před hlavním nájezdem Zergů, dokud nepřistanou nákladní lodě pro civilisty. Po splnění mise chtěl po Raynorovi, jehož vysvobodili z vězení, aby se i se svým týmem infiltroval do konfederační základny Jacobs Installation, aby ukradli důležitá data. Zde Raynor narazil na Zergy, které Konfederace studovala už léta, byl překvapen tímto zjištěním, pochopitelně nemile. Každopádně s většinou civilistů evakuovanou opustili Synové Korhalu, kam se oficiálně přidali Raynor i magistr, Mar Saru. O 13 hodin později se do lidmi opuštěné soustavy Sara vrátili Protossové pod velením Tassadara a vyhladili veškerý povrch Mar Sary, který už obývali jen Zergové.\n\nSynové Korhalu se přesunuli na měsíc Antiga Prime, kam byla již s předstihem vyslána Sarah Kerriganová kvůli přípravě povstání proti Konfederaci, čemuž dopomohla zabitím konfederačním vojáků včetně velitele. Na Antize už byli také Zergové, kteří při invazi sestřelili Norada II, vlajkovou loď Konfederace, s generálem Dukem na palubě, jež havarovala přímo do oblasti zamořené Zergy. Arcturus Mengsk vycítil příležitost, jak získat mocného spojence, tak nařídil Raynorovi generála zachránit. Díky tomu se k Synům Korhalu přidala celá Dukova konfederační jednotka Alfa, jež pak prolomila planetární blokádu hlavního konfederačního světa Tarsonis, ale Mengsk si prozatím své skutečné záměry nechával jen pro sebe.\n\nNa povrchu Tarsonisu pak Kerriganová s Raynorem zničili mnohé zbrojní továrny a jednotky generála Duka s sebou přivezly Psi-Emitéry. Rozhořela se tam ohromná bitva na frontě i přímo v ulicích konfederačních měst. Po umístění Psi-Emitérů na místa je Mengsk na dálku aktivoval a nařídil všem stáhnout se zpět na plošinu nad planetou. Odtud sledovali, jak Tarsonis ze všech stran napadají mračna Zergů. Překvapené zbytky armády Konfederace nebyly schopny udělat nic. Situaci celou dobu monitoroval Tassadar a rozhodl se zakročit...dříve než Mengsk předpokládal. Mengsk svým spolubojovníkům tvrdil, že se bojí, aby vůdcové Konfederace neuprchli. Nařídil proto Kerriganové ochraňovat před Protossy úl zergského roje, jenž vyrostl u města New Gettysburg. Kerriganová i přes svoje a Raynorovy protesty nakonec šla, ale ocitla se i se svou jednotkou v křížové palbě od Zergů, Protossů i Konfederatů. Kerriganová sice dokázala Protossy přimět ke stažení z Tarsonisu, ale její jednotku poté náhle přepadla mračna Zergů. Kerriganová žádala opakovaně o evakuaci, ale Mengsk ji tam nechal, což dost naštvalo Jima Raynora.\n\nTen se ji pak navzdory rozkazu vydal na Tarsonis hledat, jenže našel jen pár přeživších civilistů a po Kerriganové se slehla zem. Tarsonis byl nadále Zergy pleněn a pak zuřivě bráněn před dalším nájezdem Protossů. Zničení Tarsonisu znamenalo pád Konfederace i zničení stávající mocenské struktury v sektoru Koprulu. Obyvatelstvo se hromadně přidalo na stranu Synů Korhalu a evakuovalo se na Ursu. Arcturus Mengsk zatím oznámil Raynorovi, Dukovi i magistrovi, že je \"semeno nového impéria konečně zaseto\", ale Raynor s magistrem ho poslali k čertu a po jeho slovech, že se \"nenechá zastavit ani Zergy, Konfederaty nebo Protossy a bude vládnout sektoru nebo ho spálí na popel\", opustili Syny Korhalu. Spolu s velkým množstvím věrných vojáků zformovali vlastní armádu \"Raynorovi jezdci\", prolomili Mengskovu blokádu a ukradli spoustu obřích bitevníků, včetně Mengskovy vlajkové lodi Hyperion.\n\nMengsk vyhlásil novou říši: Terranské Dominium, jež bude ochraňovat lidmi obývané světy před mimozemšťany, a nechal se korunovat císařem. Měl masivní podporu a prakticky sjednotil celý Koprulu sektor. Ale za jakou cenu...\n\nMezitím Zergové na Tarsonisu usilovně ochraňovali svůj \"poklad\". Byl jím kokon \"\"chrysalis\"\" nového velmi mocného Zerga, kvůli jehož ochraně Nadvědomí stvořilo nového cerebrata (hráče) a nový zergský rod (\"brood\"). Zergové se i s kokonem po zničení veškerého odporu na Tarsonisu a prolomení protosské blokády přesunuli na vulkanický svět Char, jenž byl podle Nadvědomí ideální, aby tam kokon nerušeně dorostl. Jenže kokon vysílal silné psionické pulsy, které zachytil Mengsk a vyslal na Char generála Duka, aby identifikoval jeho zdroj a vyhnal odtamtud Zergy. Krátce poté na Char dorazili i Raynorovi jezdci, kteří na povrchu úspěšně lokalizovali zdroj psionických vln. Než se k němu probojovali, stihlo se to, co rostlo uvnitř, vylíhnout. Byla to Sarah Kerriganová, nyní zergská infikovaná Terranka, s mnoha tykadly místo vlasů a smrtonosnými zádovými čepelemi, podle nichž si sama začala říkat Královna čepelí (\"Queen of Blades\"). Cerebrat pak na její příkaz umožnil Raynorovi, šokovanému že Kerriganová žije a ještě více z toho, co se z ní stalo, odejít z Charu.\n\nPoté se Kerriganová pustila do vyčištění vědecké stanice Amerigo, jež se potulovala nad Charem, odkud se dověděla více informací o někdejším programu Ghostů, což ji umožnilo zvýšit si svoji sílu a moc. Mezitím se na Charu objevili Tassadarovi Protossové, kteří také přišli hledat zdroj psionických vln, když byla ještě v kokonu a jež náhle přestaly vysílat, jakmile se vylíhla. Ostatní cerebrati, v čele se Zaszem, sice Kerriganovou respektovali jako nového agenta Nadvědomí, ale byli znepokojeni z toho, že se vzpouzela jejich kolektivnímu vědomí, a sám Zasz ji obvinil z toho, že se stane jejich zkázou. Mezitím Tassadar nalezl nad Charem Raynorovu družinu a uzavřel s ním spojenectví. Spolu se vrátili se na povrch Charu, neboť se tam děly nezvyklé věci.\n\nPo téměř tisíci letech se vynořili ze stínů bájní temní templáři, vyhnanci z Aiuru, kterým velel Zeratul a kteří sem pravděpodobně také přilákala přítomnost Kerriganové. Zeratulovi se povedlo prosmýknout se zergským úlem Garmského rodu až k cerebratu Zaszovi, kterého zabil. Tato událost uvrhla Zergy do stavu paniky, jednak proto, že bez cerebrata celý rod Garm zdivočel a útočil i na ostatní Zergy, a jednak proto, že Nadvědomí ztratilo na čas vědomí, což umožnilo Zergům, a hlavně Kerriganové, být na chvíli uvolněni ze sevření jeho vůle. Přesto se museli Zergové soustředit hlavně na likvidaci roje Garm, jenž byl momentálně hrozbou. Kerriganovou šokovalo, že Nadvědomí není schopné Zasze znovu reinkarnovat, a jiný cerebrat ji vysvětlil, že tito protosští temní templáři využívají jako zbraně temnou energii, jež dovede zcela přerušit psionické spojení mezi cerebratem a Nadvědomím.\n\nNadvědomí se brzy opět vzpamatovalo a sdělilo cerebratovi, že Zeratul sice způsobil roji velké škody, ale při doteku jeho čepele o Zasze došlo ke krátkému spojení jejich myslí a vyčetlo z Protosse přesnou polohu Aiuru, který dosud neúspěšně hledalo. Okamžitě nařídilo zahájit invazi, zatímco Kerriganovou nechalo na Charu, kde ji nechal lovit temné templáře a ničit Tassadarovy Protossy, aby už nezpůsobili Zergům více škod.\n\nZatím se Zergové rychle v mračnech vynořili z hyperprostoru na Aiuru a porazili nepřipravenou Aiurskou stráž. Na povrchu našli a získali khaydarinský krystal, který pak posloužil v závěrečné bitvě, při níž zdecimovali část protosské armády i mnohá protosská města. Na místě pradávného chrámu Xel'nagů se pak za pomocí tohoto krystalu Nadvědomí zapustilo přímo na povrch Aiuru.\n\nNásledkem zergské invaze se civilizace Protossů ocitla ve stavu naprostého chaosu. Obnovit pořádek se snažil soudce z Konkláve Aldaris spolu s preatorem Fénixem a nově jmenovaným mladým exekutorem Artanisem (hráčem). Aldaris oběma vysvětlil vážnost situace a také její příčinu: bývalý exekutor Tassadar nesplnil úkoly vyhlazovat Zergy v terranském sektoru, kdekoliv na ně narazí, a ten pak ve své misi selhal, jak bylo vidno při invazi Zergů na Aiur. Jejich prvním úkolem tedy byla obnova pevnosti Antioch, kde uvízl Fénix, a vyhnání Zergů z tamního regionu. Po tomto vítězství se se Zeratulovou pomocí dokázal Tassadar spojit s Aldarisem a svým nástupcem Artanisem. Informoval je, jakým způsobem Zergové mezi sebou komunikují a koordinují své útoky. Musejí zabít ceretrata, pak bude Zergy jednoduché porazit.\n\nAldaris byl vůči tomu skeptický, protože Tassadarovi neodpustil nesplnění rozkazů. Ovšem Fénix i exekutor Artanis naslouchali a provedli útok na nejbližšího cerebrata, v němž Fénix velel jednotkám robotických housenek (\"reaverů\"), s nimiž ho snadno zabili. Útok byl úspěšný, ale za chvíli se začal cerebrat reinkarnovat a jeho Zergové rychle Fénixovu a Artanisovu armádu zahnali z oblasti zpět do Antiochu, kde Fénix řídil jeho obranu před dalším nájezdem Zergů. Artanis zatím velel útoku na zergský úl v oblasti Scion. Sice uspěl, ale brzy uslyšel špatné zprávy, že Antioch padl, stejně jako jeho přítel Fénix.\n\nAldaris po takovém vývoji důrazně žádal od Tassadara vysvětlení, jak to, že není cerebrat mrtvý, jak sliboval, a jak to, že se Zergové nestali zranitelnými, ba začali být agresivnější než dřív. Tassadar vysvětlil, že cerebrata nelze zabít jen tak, ale je k tomu potřeba síla, jež umí přerušit psionické spojení. A takovou disponují mezi Protossy jedině temní templáři, kteří jednoho cerebrata již odstranili nadobro, proto by měla Konkláve požádat temné templáře o pomoc. Šokovaný Aldaris odmítl a nazval spojenectví s odpadlíky od Khaly kacířstvím. Proto vyslal Artanise na Char zatknout Tassadara, neboť jeho alianci s temnými templáři považoval za mnohem větší hrozbu než Zergy před branami hlavního města Aiuru.\n\nMezitím Raynor se Zeratulem a Tassadarem vymysleli plán, jak lapit Kerriganovou, o níž věřili, že s ní mělo Nadvědomí větší plány. Připravili na ní past, když Zeratul a jeho temní templáři zabili cerebrata, jenž na ni dohlížel (hráče ze zergské kampaně), aby nadále nemohla ovládat Zergy (ačkoliv několik jedinců poblíž jí přesto poslouchalo). Pak na ni trojice zaútočila, ale Kerriganová po omráčení Raynora zmizela, stejně jako Zeratul, když na bojiště na plošině nad povrchem Charu dorazily z Aiuru posily. Ovšem tyto posily pod vedením Artanise ve skutečnosti přišly zatknout Tassadara, k jeho nepříjemnému překvapení. Artanise však přesvědčil, že je taková mise nesmysl. Měl by bránit Aiur a ne poslouchat Konkláve, která nechce vnímat realitu a raději si vyřizuje staré účty. Artanis se přidal k Tassadarovi a s Raynorem vysvobodili na povrchu Charu temné templáře, které nestihla Kerriganová zabít, a které v opuštěné terranské instalaci našel Zeratul. Mezitím Tassadar ještě jednou vysvětlil, jak moc jsou ve válce se Zergy temní templáři důležití, že jedině s jejich pomocí lze Zergy skutečně porazit.\n\nSpolu s nimi se vydali Artanis, Zeratul, Tassadar a Raynor na Aiur, kde je však nečekalo vřelé přivítání. Konkláve navzdory invazi Zergů fanaticky odmítla jakékoliv jednání o spojenectví a nařídila stáhnout své síly od Zergů, aby naplno udeřily na kacíře a zatkly Tassadara i Artanise. Vypukla bitva, při níž pomohl Tassadarovi a jeho armádě i Fénix, který u Antiochu přežil vlastní smrt, ale ztratil víru v moudrost Konkláve. Při bitvě u sídla Konkláve zemřelo nejen velké množství Protossů na obou stranách, ale také většina členů Konkláve. Tassadar však po prolomení obrany Khalajců nařídil zastavit útok, neboť se již nadále nedokázal dívat na to, jak Protoss vraždí Protossa, a sám se vydal zbylým členům Konkláve.\n\nTassadara uvěznili do kryogenní stáze, kde měl čekat na rozsudek, zatímco Zeratul a temní templáři zmizeli, což dle Fénixe znamenalo, že jim Tassadar raději neměl věřit. Bylo nutné něco udělat, než Tassadara popraví. S Jimem Raynorem a jeho jezdci se ho povedlo vysvobodit. Vzápětí však všechny přišel zatknout Aldaris a jeho letka, ale ta byla v ten moment přepadena ze stínů Zeratulem a temnými templáři. Krátký boj naštěstí skončil jen u několika nadávek ze strany Khalajců.\n\nKaždopádně Zeratul vysvětlil ostatním, co se viděl, když zabil cerebrata Zasze. Zjistil, že Zergové komunikují také na psionickém principu a jsou rovněž stvořeni Xel'nagy s tím, že Nadvědomí má za úkol zřejmě vyvinout evolucí a absorpcí protossů dokonalou a nesmrtelnou životní formu. Zničení Nadvědomí je proto otázkou nejen pro přežití Protossů jako takových, ale také snad všech živých forem ve vesmíru. Fénix se Zeratulem vymysleli plán, jak oslabit roje hlídající Nadvědomí, tedy zabitím dvou cerebratů v jeho blízkosti. Po jejich odpravení si Tassadar sezval všechny na poradu před závěrečnou bitvou, které se účastnili i Raynorovi jezdci. Aldaris se jménem zbytku Konkláve omluvil za vlastní chyby a popřál hodně štěstí.\n\nAčkoliv Zergové bránili Nadvědomí zuřivě, nedokázali zabránit průniku Tassadarovy vlajkové lodě Gantrithor až nad hlavní cíl. Zatímco Protossové i Terrani utrpěli značné ztráty, když se Zergové stále zuřivěji bránili, Nadvědomí, které v bitvě přišlo díky temným templářům o svrchní štíty, se chystalo z Aiuru odejít na jiný svět. Toho si byl Tassadar vědom, takže na palubě lodi spojil svou moc Khaly s mocí temné energie (prázdnoty) a použil stěny Gantrithoru jako usměrňovač takto získané modré energie přímo do Nadvědomí, které bylo po zásahu okamžitě mrtvé. Tassadar při tomto závěrečném útoku zemřel stejným způsobem jako Adun před tisíci lety, a dodal válkou se Zergy a krátkou občanskou válkou zdecimovaným Protossům naději.\nStarCraft se stal inspirací pro vytvoření oficiálních románů a elektronických knih. Čtyři romány byly oficiálně vydány společností Blizzard a dva byly vydány samostatně:\n\n"}
{"id": "169716", "url": "https://cs.wikipedia.org/wiki?curid=169716", "title": "Okres Korçë", "text": "Okres Korçë\n\nOkres Korçë (albánsky: \"Rrethi i Korçës\") je jedním z šestatřiceti albánských okresů. V roce 2004 v něm včetně řecké a aromanské menšiny žilo 194 000 obyvatel na rozloze 2 180 km². Nachází se na jihovýchodě země, jeho hlavní městem je Korçe. Je druhým největším okresem v Albánii.\n\nNa severu hraničí se Severní Makedonií, na východě s Řeckem, na jihovýchodě s okresem Devoll, na jihozápadě s okresy Kolonjë a Përmet a na západě s okresy Gramsh a Skrapar. Dalším městem v okresu je Maliq.\n"}
{"id": "169723", "url": "https://cs.wikipedia.org/wiki?curid=169723", "title": "Hnutí DUHA", "text": "Hnutí DUHA\n\nHnutí DUHA je česká nevládní environmentální organizace. Je mediálně nejvlivnější a jednou z nejaktivnějších, potažmo nejúspěšnějších environmentálních organizací v České republice.\n\nHnutí DUHA je spolek založený v září roku 1989 v Brně. Oproti jiným environmentálním organizacím, formujícím se v té době, bylo pro Duhu typické, že se soustředěněji zabývala nejen důsledky, ale i systémovými příčinami ekologických problémů. Při zakládání organizace se zřetelně projevil vliv britského environmentalismu, typicky v přetiscích článků z popularizačního časopisu \"The Ecologist\" na stránkách duhového časopisu Sedmá generace.\n\nV současné době jde o jednu z nejvýznamnějších českých ekologických organizací s asi 40 stálými zaměstnanci a množstvím dobrovolných pracovníků. Vedení organizace sídlí v Brně, další kanceláře jsou v Praze a Olomouci. Mezi nejznámější a nejvýraznější osobnosti organizace patří její programový ředitel Vojtěch Kotecký či vedoucí lesní kampaně Jaromír Bláha. V minulosti v Hnutí DUHA působili jako výkonní ředitelé Martin Ander, Petr Machálek a také jeho spoluzakladatelé Jan Beránek (bývalý předseda Strany zelených a dnes pracovník Greenpeace International) nebo Jakub Patočka (bývalý šéfredaktor Literárních novin), dnes působící v Deníku Referendum.\n\nHnutí DUHA se zabývá ochranou životního prostředí a související legislativou. Hnutí DUHA prosazuje ekologická řešení, která podle něj pomohou zajistit zdravé a čisté prostředí. Navrhuje konkrétní opatření, jedná s úředníky a politiky, připravuje zákony, spolupracuje s obcemi, vydává studie a informační listy, organizuje veřejné akce apod.\n\nOrganizace vydává od roku 1991 společensko-ekologický dvouměsíčník Sedmá generace. Ten do roku 1997 vycházel pod názvem Poslední generace, v současnosti se jeho název někdy zkracuje na 7.G. Proklamovaným cílem časopisu je pojednávat o environmentálních otázkách ze širší perspektivy, tedy kriticky a nadčasově sledovat proměny moderní společnosti, vytvářet prostor pro debatu o jejích sociálních a ekologických dopadech a přitom se snažit srozumitelnou formou zprostředkovat poznatky z přírodních, společenských i humanitních věd.\n\nMezi nejznámější aktivity Hnutí DUHA patří kampaň proti kácení stromů v bezzásahových zónách Národního parku Šumava, nebo proti prolomení územních ekologických limitů těžby uhlí v severních Čechách. Od roku 2009 vede iniciativu Velká výzva. Hnutí DUHA navrhuje konkrétní opatření závažných problémů a vypracovalo cíle kterých chce dosáhnout (vybraná témata):\n\n\nHnutí DUHA je odpůrcem výstavby dalších atomových reaktorů, Hnutí DUHA uvádí, že hlavně „\"protože česká energetika by tak byla dál v rukou ČEZ a jeho mamutích zdrojů\"“. Hnutí DUHA rozvoj jaderné energetiky podmiňuje férovým podmínkami na trhu, v oblasti nakládání s odpady, dohodou s obcemi a povinností „\"…dát před politicky motivovaným spěchem dát přednost pečlivému technickému ověřování správného postupu.\"“ Hnutí DUHA také prosazuje myšlenku nezvyšovat výrobu radioaktivních odpadů, \"…dokud průmysl nevyřeší, jak s nimi naloží… …Na světě se ani po desítkách let pokusů nepodařilo postavit žádné konečné úložiště.\" tvrdí Hnutí DUHA.\n\nIniciativa má za cíl prosadit nový zákon, jenž závazně stanoví, že Česká republika bude snižovat spotřebu fosilních paliv (a exhalace skleníkových plynů) o 2 % ročně. Podle tvrzení Hnutí DUHA tím rozhýbe investice do moderních zelených řešení, jako je zateplování domů, čistá energie, pohodlná veřejná doprava, místní potraviny nebo snadná recyklace. Velkou výzvu dosud podporuje téměř 25 000 lidí, řada velkých českých nevládních organizací, některé firmy a desítky osobností v čele s Václavem Havlem, Michalem Vieweghem nebo Simonou Stašovou.\n\nHnutí DUHA už dvacet let navrhuje dílčí řešení, které prosazují diverzifikování energetických zdrojů v České republice. Prosazuje programy, které sníží závislost na fosilních palivech. Organizace pomohla prosadit zákon o obnovitelných zdrojích energie a hájí takzvané územní limity těžby v severních Čechách. Účastnila se přípravy zelené daňové reformy, která má průmyslové podniky motivovat k úsporám a efektivním inovacím. V roce 2010 Hnutí DUHA a další ekologické organizace přišly s koncepcí \"Chytrá energie\", která představuje přehledný a do jisté míry podrobný, všeobecný plán, vykreslující, jak se v příštích desetiletích zřejmě změní a jak by se mohl změnit energetický metabolismus české ekonomiky, podle odhadů i propočtů.\n\nPlán \"Chytrá energie\" v proklamativní části upozorňuje na politická a ekologická rizika současné energetiky, ovšem jeho nejvýznamnější náměty k řešení stojí na předpokládaných inovacích, zatím ještě neprozkoumaných technologiích, masivních investicích do „inteligentních“ energetických sítí (inteligentní sítě) a v praxi již stejně prováděných úsporách. Hodnocení rizik a dopadů již existujících technologií v plánu \"Chytrá energie\" ukazuje, že v ČR bude dlouhodobě přetrvávat závislost na fosilních palivech, jaderné energii, anebo dovozu energie.\n\nNavržené řešení je postaveno na očekávání vylepšení a vynálezů. Konkrétní propočty ovšem kalkulují pouze se stávajícími technologiemi. Plán \"Chytrá energie\" přiznává, že obnovitelná energie v ČR i v roce 2050 pokryje asi 23 % energie, kterou česká ekonomika spotřebuje a ukazuje že i tak budoucnost solární a větrné energie stojí především na přebudování energetické sítě a redistribuci energie inteligentními sítěmi. Za největší zdroj obnovitelné energie považuje spalování biomasy.\n\nKritici \"Chytré energie\" ovšem upozorňují například na otázky praktické těžitelnosti, využitelnosti, nákladovosti a následky výroby biomasy na životní prostředí. \n\nKonkrétním výstupem projektu \"Chytrá energie\" je doporučení závazku dosáhnout snížení spotřeby fosilních paliv a exhalací skleníkových plynů o 2 % ročně (doporučení je realizováno Hnutím DUHA jako samostatná kampaň \"Velká výzva\"), provést ekologickou daňovou reformu a reformu obchodování s emisními povolenkami, záměr stanovení standardů pro nové tepelné elektrárny, mýtného pro nákladní auta, snížení DPH pro zateplovací materiály a rozšíření možností a povinností recyklace.\n\nV praxi se však už v roce 2010 proti plánované vizi projektu \"Chytrá energie\" postavilo omezení výnosnosti výroby a prodeje sluneční energie zdaněním tzv. \"solárníků\" 26% daní, což zabrzdilo rychlý rozvoj zatím nejčistšího a nejperspektivnějšího zdroje energie. Vysokými výkupními cenami solární a větrné energie byl zdůvodněn nárůst cen elektřiny. Nárůst solárních elektráren vedl k výraznému snížení výkupních cen elektřiny ze slunce a k poklesu podpory tohoto odvětví. \n\nOd roku 2005 Hnutí DUHA organizuje tzv. rysí a vlčí hlídky, což jsou speciálně vycvičení dobrovolníci, kteří se během zimy přímo v terénu snaží chránit rysy a vlky ohrožené pytláky. Rysí hlídky jsou organizovány ve spolupráci se Správou chráněné krajinné oblasti Šumava a zahrnují horské oblasti mezi Volary, Prachaticemi a Českým Krumlovem. Vlčí hlídky se pak odehrávají ve všech dalších oblastech výskytu velkých šelem, především vlků v oblasti Krušných hor, Ralska, Broumovska, Jeseníků a historicky nejdéle v Beskydech.\n\nHnutí DUHA chce, aby několik ostrůvků v české krajině bylo ponecháno divoké přírodě tak, že se lidské zásahy omezí pouze na turistické stezky a související zařízení. Proto se trvale vyjadřuje proti agrotechnickým zásahům v NP Šumava a pro ponechání podstatných částí národního parku pouze divoké přírodě a návštěvníkům. Prosazuje také, aby v národním parku nevznikaly nové velké stavební projekty, jako jsou lanovky, sjezdovky, hotely nebo apartmánové domy. Účastní se proto mnoha rozepří o koncepci správy NP Šumava.\n\nČlenové Hnutí DUHA se v červenci 2011 účastnili blokády těžby v NP Šumava na Modravě, protože jde, podle Jaromíra Bláhy z Hnutí DUHA, „…o území dříve ponechané přírodě. Teď se tu začalo kácet, aniž by k tomu měl ředitel parku příslušné výjimky“. Podle jeho tvrzení nesmí podle zákona Správa Národního parku na území II. zóny kácet bez povolení MŽP, nezákonně. Předběžným opatřením soudu v Klatovech na základě lesního zákona, povinností správce lesa, byla Hnutí DUHA zakázána blokáda kácení. Členové Hnutí DUHA upozornili, že na hospodaření v NP Šumava se nevztahuje lesní zákon. Při pokračování blokády, které se účastní příznivci Duhy, ale která již není pod vedením Hnutí DUHA, docházelo k incidentům mezi aktivisty a lesními dělníky, aktivisty a policisty. Policie byla nucena použít k vyklizení zóny donucovacích prostředků, protože aktivisté neuposlechli jejich výzvu k opuštění prostoru a mohli tím způsobit zranění sobě i pracujícím dřevorubcům. Jednomu z dřevorubců v přítomnosti dvou aktivistek upadla na nohu nastartovaná motorová pila. Proti aktivistům často vystupovali i místní obyvatelé a např. jim zahradili cestu do parku traktory.\n\nVedení Správy NP Šumava hrozí, že do kácení zapojí těžkou techniku (harvestory) která pravděpodobně silně poškodí areál na Modravě, v kterém bude použita. Vedení Správy NPŠ čelí možnosti žalob ze strany majitelů lesů a žalobám pro poškozování NP Šumava nedostatečnými zásahy proti kůrovci.\n\nČeská inspekce životního prostředí vyhodnotila situaci, že v této lokalitě není nutná výjimka pro druh tetřev hlušec, schválila a specifikovala způsoby kácení.\n\nSoud vyhodnotil těžbu i zásah policie jako protizákonné \n\nV komplexním adresáři českých biozemědělců si lze podle zvoleného kraje a produktu najít nejbližšího farmáře. Cílem projektu je podpořit místní potraviny, českou ekonomiku a snižování exhalací z kamionů, které běžně dovážejí i v České republice běžně pěstované potraviny.\n\nHnutí DUHA je českým členem největší mezinárodní federace ekologických organizací Friends of the Earth - Přátelé Země a mezinárodní sítě CEE Bankwatch Network.\n\nV roce 2018 Hnutí DUHA realizuje kampaň Zachraňme lesy, kterou upozorňuje na problém nedostatečné legislativy v oblasti ohleduplného, přírodě blízkého hospodaření v lesích. Poukazuje mj. na neudržitelné vysazování smrkových monokultur, které vyústilo v kolaps lesů na Jesenicku a do roku 2060 může pokračovat až na 80 % území dnešních smrkových lesů v ČR.\n\nVýzva Zachraňme lesy usiluje o prosazení přírodě blízkého hospodaření v českých lesích. Aby se toho dalo dosáhnout, bude potřeba změnit zákony, vyhlášky, dotace, vybrat lepší certifikaci veřejných lesů a změnit zadání pro státní podnik Lesy ČR.\n\n"}
{"id": "169728", "url": "https://cs.wikipedia.org/wiki?curid=169728", "title": "Erlangen", "text": "Erlangen\n\nErlangen (česky \"Erlanky\") je samostatné okresní město v bavorském vládním obvodu Střední Franky. Město je sídlem okresu Erlangen-Höchstadt a žije v něm obyvatel, což jej činí nejmenším z celkem 8 velkoměst svobodného státu Bavorsko.\n\nErlangen tvoří spolu s městy Norimberk a Fürth souměstí, jež je jedním z 23 středisek Bavorska. Společně s okolím tvoří \"Metropolitní region Norimberk\", jeden z 11 metropolitních regionů v Německu.\n\nPočet obyvatel překročil v roce 1974 hranici 100 000, čímž se Erlangen stal velkoměstem.\n\nDnešní tvář města je utvářena především \"Univerzitou Fridricha Alexandra\" a četnými pobočkami elektrokoncernu Siemens AG. Město také aspiruje na titul „Spolkové hlavní město medicíny“. Dalším prvkem sahajícím daleko do minulosti, nicméně stále znatelným, je usídlení Hugenotů po odvolání Nanteského ediktu v roce 1685.\n\nErlangen leží na okraji středofranské pánve, na západ souběžně s řekou Regnitz a ke kanálu Mohan-Dunaj. Severně od centra města ústí do Regnitzu od východu řeka Schwabach.\n\nNásledující obce resp. území hraničící s městem Erlangen, jsou jmenována ve směru hodinových ručiček, počínaje od severu:\n\nÚzemí bez statutu obce Mark, dále obce Böhmendorf, Bubenreuth, Marloffstein, Spardorf a Buckenhof, jakož i území Buckenhofer Forst (všechny náležející k okresu Erlangen-Höchstadt), samostatná města – okresy Norimberk a Fürth, obec Obermichelbach (Zemský okres Fürth), město Herzogenaurach a obec Heßdorf (obě patří k okresu Erlangen-Höchstadt).\n\nPrvní zmínka o městě Erlangen jako \"villa erlangon\" (ves Erlangon) pochází z roku 1002. V roce 1361 obec koupil císař Karel IV. Nedaleko této vsi bylo o tři roky později založeno město, které dostalo roku 1374 mincovnu. V roce 1398 byla městu udělena městská práva. V roce 1402 se město dostalo pod správu knížectví Kulmbach (resp. po roce 1604 knížectví Bayreuth) a rodu Hohenzollernů. V roce 1686 přišli do po válce opuštěného města první francouzští hugenotští utečenci. V roce 1706 byla část \"Altstadt\" téměř úplně zničena během požáru, ale ihned znovu postavena.\n\nV roce 1792 patřilo město k feudálnímu státu Pruské království. Po Napoleonově vítězství roku 1806 město od roku 1810 patřilo pod Bavorské království. V roce 1812 byly \"Altstadt\" a \"Neustadt\", dosud vlastně \"Christian-Erlang\", sjednoceny do jednoho města.\n\nV roce 1724 založil hrabě Fridrich z Baroutu v rezidenčním městě Bayreuth univerzitu, která byla již roku 1743 přeložena do Erlangenu. Později získala jméno Friedrich-Alexander-Universität. V roce 1818 během bavorské reformy obcí získalo město vlastní správu. V roce 1844 bylo město poprvé připojeno k železnici na první části trati \"Ludwig-Süd-Nord-Bahn\" mezi Norimberkem a Bamberkem. Přitom vznikl na severu Erlangenu první bavorský železniční tunel - Burgbergtunnel.\n\nDruhou světovou válku přežil Erlangen téměř bez újmy. Po příchodu americké armády 16. dubna 1945 se místní velitel německých vojsk Werner Lorleberg vzdal bez boje, aby v bezvýchodné situaci zabránil bojům na území města. Velitel Lorleberg zemřel téhož dne, není ale s jistotou známo, zda byl zastřelen při vyjednávání s jednotkou německých vojáků, která se odmítala vzdát, nebo zda spáchal po kapitulaci sebevraždu. Za okresní a obecní reformy v roce 1972 byl spojen zemský okres Erlangen se zemským okresem Höchstadt an der Aisch. Město Erlangen se tím stalo sídlem nového okresu a stalo se městským okresem. Připojením okolních obcí se město výrazně zvětšilo, čímž byla překonána hranice 100 000 obyvatel a Erlangen se tak stal velkoměstem.\n\nÚzemí města Erlangenu se dělí na 20 \"městských částí\". Přitom se jedná částečně o někdejší samostatné obce, na druhé straně též o nová sídliště, jejichž označení se v průběhu let stala též názvy částí města. Často tehdy nebyly hranice mezi jednotlivými městskými částmi úředně určeny a vzájemně se prolínaly. Ze statistických důvodů jsou městské části částečně rozděleny do \"statistických okrsků\".\n\nV letech 1967 a 1972 byl ustanoven poradní sbor v rámci obecní reformy a do města Erlangenu včleněny místní části (Groß-)Dechsendorf, Eltersdorf, Frauenaurach (s Neusesem), Hüttendorf, Kosbach (s Häuslingem a Steudachem), Kriegenbrunn a Tennenlohe. Počet členů místních výborů se řídí podle počtu obyvatel jednotlivých částí města a osciluje mezi pěti a sedmi. Místní poradní sbory ze svého středu volí předsedu. Sbory se vyjadřují k důležitým záležitostem týkajících se té které městské části.\n\n20 městských částí Erlangenu:\n"}
{"id": "169729", "url": "https://cs.wikipedia.org/wiki?curid=169729", "title": "Bitva u Pelúsia", "text": "Bitva u Pelúsia\n\nBitva u Pelusia byla vojenským střetnutím, v němž armáda perského krále Kambýsa II. porazila na jaře roku 525 př. n. l. jednotky egyptského faraona Psammetika III. Jejím důsledkem byla více než stoletá okupace Egypta Peršany.\n\nPodle Hérodota (III, 10) tábořil egyptský faraon u pelusijského ramene Nilu a očekával zde útočící oddíly Peršanů. Pelusion bylo strategicky významné pohraniční město, jež kontrolovalo obchodní styk mezi Egyptem a Asií; jeho posádka čítala zhruba 4.000 – 5.000 mužů. Celkově měli Egypťané k dispozici asi 30 000 ozbrojenců, početní stav perské armády není znám – jistě však nebyl nižší než v případě Egypťanů.\n\nKrál Kambýsés II. se mohl opřít o elitní asyrské lučištníky a elamské kopiníky, kvalitní jízdu, tvořenou lýdskými a skythskými jezdci, a dvěma řadami obávaných válečných vozů. Jádro egyptského vojska tvořili řečtí žoldnéři v čele s Fanem z Halikarnassu a núbijští jezdci.\n\nRozhodujícím momentem bitvy byla zrada Fanových řeckých oddílů, jež opustily obranná postavení a umožnily Peršanům vzniklé situace využít. O ztrátách nejsou k dispozici žádné údaje.\n"}
{"id": "169730", "url": "https://cs.wikipedia.org/wiki?curid=169730", "title": "Dolní Žleb", "text": "Dolní Žleb\n\nDolní Žleb (něm. \"Niedergrund an der Elbe\", do roku 1949 Dolní Grunt nad Labem, po roce 1949 Dolní Žleb) tvoří XIV. místní část Děčína. Nachází na levém břehu dolního toku řeky Labe, při hranici s Německem, v nadmořské výšce kolem 130 metrů. V roce 2011 zde trvale žilo 188 obyvatel.\n\nDolní Žleb je nejseverněji položeným sídlem ČR na levém břehu Labe, které zde vytvořilo 250 m hluboký kaňon v křídových (druhohorních) pískovcích, nejhlubší v Evropě.\n\nPrvní písemná zmínka o obci pochází z roku 1579. Dolní Žleb v minulosti přináležel pod děčínské panství rodu Thunů, většina obyvatel byla až do roku 1945 německá.\n\nV obci stála nejdříve hospoda, později vznikaly obytné domy a pila. Roku 1752 zde stála škola, jenž byla v letech 1789-1791 zbourána na příkaz děčínského hraběte, jež dal následně postavit školu novou, v níž se vyučovalo až do roku 1902. V té době zde fungovaly také četnická stanice, pošta, celnice a obecní úřad. Roku 1774 byla v Dolním Žlebu postavena továrna na knoflíky, v první půlce 20. století zde stála továrna Tamany, vyrábějící masti, tinktury a extrakty.\n\nPo roce 1945 došlo k postupnému vysídlení původního německého obyvatelstva. V důsledku toho zanikla část obce německy nazývaná Globt (česky Klopoty) dosahující až ke státní hranici tvořené Klopotským potokem (Gelobtbach), jež byla následně (roku 1956) zničena armádou jako součást pohraničního pásma. Sama obec Dolní Žleb zanikla roku 1980 připojením k městu Děčín.\n\nV obci jsou čtyři restaurace, ale v provozu pouze dvě z nich. Budovy restaurantu Hubertus a pensionu Piccolo jsou na prodej. Hospoda U Kosti má sezonní otevírací dobu od dubna do listopadu. Restaurant Dolní Grund má otevřeno celoročně. V obci je rovněž obchod s potravinami (poblíž nádraží). Ves má převážně rekreační charakter, profituje z turistiky a z horolezectví.\n\n\nVe vsi se nachází také několik cenných ukázek lidové architektury, budova bývalé fary je dokonce stejně jako kostel památkově chráněná. V Dolním Žlebu se nalézá i starý hřbitov, na němž je většina náhrobků dosud německých.\n\nÚzemí je součástí CHKO Labské pískovce. Údolí je ve své spodní části porostlé smíšeným lesem, nad který vystupují přes 100 m vysoké kolmé pískovcové stěny. Lze zde nalézt řadu vzácných chráněných rostlin a živočichů. Zalétá sem orel mořský a orlovec říční. V řece Labi žije přes 20 druhů ryb, mimo jiné od roku 1998 losos obecný, který byl toho roku vysazen do několika labských přítoků.\n\nNa hraničním Klopotském potoku je malebný vodopád a umělé jezírko. Poblíž železniční zastávky se nachází přívoz spojující Dolní Žleb s pravým břehem Labe.\n\nDo Dolního Žlebu se lze dostat po železnici (z Děčína či z Bad Schandau), přívozem z pravé strany Labe či po silnici. Pobřežní silnice ve směru od Děčína v Dolním Žlebu končí. Železniční stanice leží v nadmořské výšce 127 m n. m. a je tak nejníže položenou železniční stanicí v Česku. Druhá železniční zastávka (Dolní Žleb zastávka) se nachází ve směru na Děčín u konce vsi.\n\nDolní Žleb leží na cyklostezce z Děčína do Německa, jež vede přibližně podél železniční trati. Z Dolního Žlebu vede do německé vesnice Krippen dráha upravená pro in-line brusle.\n\nVladimír Páral zasadil do Dolního Žlebu část děje svého románu \"\".\n\nNedaleko železniční zastávky Čertova voda (Prostřední Žleb) byla umístěna socha sv. Vojtěcha, patrona lodníků, a to přímo v místě, kde bylo před odstraněním balvanů z říčního koryta jedno z nejnebezpečnějších míst pro plavbu na Labi.\n\nDolní Žleb leží uprostřed pískovcových skalních útvarů, nejznámější z nich jsou skály Mnich a Jeptiška. K některým skalám v okolí se vztahují různé pověsti.\n\n\n"}
{"id": "169731", "url": "https://cs.wikipedia.org/wiki?curid=169731", "title": "Bitva u mysu Spatha", "text": "Bitva u mysu Spatha\n\nBitva u mysu Spatha byla jednou z námořních bitev druhé světové války ve Středozemním moři mezi italským a spojeneckým námořnictvem. Uskutečnila 19. července 1940 u severozápadního pobřeží Kréty.\n\nNavečer 17. července vypluly z Tripolisu pod velením kontradmirála Casardiho lehké křižníky Giovanni dalle Bande Nere a Bartolomeo Colleoni. Jejich cílem byl ostrov Leros v Dodekanésu. Zde chtěla Regia Marina vytvořit svaz křižníků a torpédoborců, který by napadal britskou dopravu v Egejském moři.\n\nPodobný úkol tedy narušovat nepřátelskou dopravu mezi italskými přístavy a Dodekanésem plnil svaz pod velením námořního kapitána Collinse. Jeho svaz se skládal z australského lehkého křižníku HMAS \"Sydney\" a torpédoborců HMS \"Havock\", HMS \"Hyperion\", HMS \"Hasty\", HMS \"Ilex\" a HMS \"Hero\".\n\nOba svazy na sebe narazily ráno 19. července. Na čele britského svazu pluly torpédoborce, které ihned obrátily o 180 stupňů a začaly pokládat kouřovou clonu. Jakmile Italové zjistili přítomnost křižníku \"Sydney\", dali se na ústup pro změnu oni a to i přesto, že měli stále dvojnásobnou převahu v dělech hlavní ráže. Spojenci však měli přesnější mušku. Jeden granát zasáhl kotelnu a strojovnu křižníku \"Bartolomeo Colleoni\", na kterém vyvolaly nezvladatelné požáry a loď se zastavila. Zatímco \"Giovanni dalle Bande Nere\" a \"Sydney\" pluly dál, k nehybnému křižníku připluly torpédoborce \"Hyperion\" a \"Ilex\", které ho potopily torpédy. Druhému italskému křižníku se podařilo uniknout. Spojenecké torpédoborce vylovily 555 trosečníků. Na spojenecké straně byly jen lehce poškozeny \"Sydney\" a \"Havock\".\n"}
{"id": "169737", "url": "https://cs.wikipedia.org/wiki?curid=169737", "title": "Pojmy diplomatiky", "text": "Pojmy diplomatiky\n\nČlánek obsahuje základní pojmy užívané v diplomatice\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "169738", "url": "https://cs.wikipedia.org/wiki?curid=169738", "title": "Urotropin", "text": "Urotropin\n\nUrotropin je heterocyklická organická sloučenina, která může být připravena reakcí formaldehydu s amoniakem. Je to krystalická látka bílé barvy. Velikost částic se pohybuje v rozmezí 80 až 800 mikrometrů. Urotropin je velmi dobře rozpustný ve vodě a dalších polárních rozpouštědlech. Molekula má klecovitou strukturu podobnou adamantanu. Tuto látku objevil ruský chemik Alexandr Michajlovič Butlerov roku 1859.\n\nMá velmi odlišné způsoby použití:\n\nUrotropin lze připravit následující reakcí v zásaditém prostředí:\nBěžně se tedy připravuje reakcí 37% formaldehydu s 29% hydroxidem amonným (čpavkovou vodou). Hydroxid amonný se přikapává pomalu, přičemž se reakce musí neustále chladit tak, aby nepřesáhla 20 °C. Po vzniku urotropinu se vzniklý produkt zahřívá na 95–100 °C, aby se odpařily všechny ostatní nezreagované členy reakce (formaldehyd, amoniak i voda). Takto se dá získat urotropin ve velmi vysoké čistotě.\n\nPočet evropských výrobců se po roce 1990 značně snížil. Francouzský SNPE uzavřel výrobu v roce 1990, v roce 1993 byla zastavena výroba urotropinu ve firmě Leuna v Německu. V roce 1996 zastavil výrobu italský Agrolinz a v roce 2001 britský výrobce Borden. V roce 2005 ukončila výrobu slovenská Chemko. Zbývající výrobci jsou německá Ineos, nizozemská Caldic a italská Hexion.\n"}
{"id": "169740", "url": "https://cs.wikipedia.org/wiki?curid=169740", "title": "Pevný podpalovač", "text": "Pevný podpalovač\n\nPevný podpalovač (také pevný líh či tuhý líh) může označovat různé substance používané pro usnadnění rozdělávání ohně. \nPodpalovač, uváděné na trh jako spotřební výrobky, mohou být použity k rozdělání ohně ve venkovním ohništi, krbu nebo kamnech na pevná paliva nebo v jednoduchých nouzových campingových vařičích.\n\nJako nebezpečný materiál mají podpalovače přidělen UN kód 2623. \n\n"}
{"id": "169751", "url": "https://cs.wikipedia.org/wiki?curid=169751", "title": "Benedetto Marcello", "text": "Benedetto Marcello\n\nBenedetto Marcello, také Marcelli (31. července 1686, Benátky – 24. července 1739, Brescia) byl italský právník, politik a barokní hudební skladatel.\n\nBenedetto Marcello se narodil 31. července (podle některých pramenů 1. srpna) 1686 v Benátkách. Pocházel ze šlechtické rodiny a proto je v dobových dokumentech často nazýván \"Patrizio Veneto\". Otec Benedetta chtěl, aby jeho syn byl právník. Benedetto se tomu nevzpíral, studoval práva, ale souběžně i hudbu u Antonia Lotti a Francesca Gasparini.\n\nJeho celý život se dělil na práva, politiku a hudbu. V roce 1711 byl členem „Serenissima“, tj. benátské vlády a v roce 1730 se stal guvernérem („Provveditore“) v Pule v dnešním Chorvatsku.\n\nPo celý život byl chatrného zdraví a pobyt v Istrii mu nesvědčil. V roce 1738 odešel do Brescie na břehu Lago di Garda, kde zastával úřad „camerlinga“, dnes bychom řekli ministra financí. Zde také o rok později zemřel. Jeho hrob se nachází v kostele 'Chiesa di San Giuseppe' v Brescii.\n\nBenedettův starší bratr Alessandro Marcello (1669–1747) byl rovněž známým skladatelem podobného zaměření a historici hudby mají u některých skladeb značné problémy s rozlišením autorství obou bratrů.\n\nŠvýcarský skladatel Joseph Joachim Raff (1822–1882) zkomponoval na téma životních osudů Benedetta Marcella operu, která měla premiéru až dlouho po smrti autora 4. října 2002 v Metzingen u Stuttgartu.\n\nVětšina Marcellových skladeb se datuje do první poloviny jeho života. Kromě četných oratorií, oper a scénických serenád napsal více než 400 sólových kantát, publikoval sbírky komorní i orchestrální hudby a mnoho dalších instrumentálních děl zůstalo v rukopisu.\n\nProtože byl finančně zcela nezávislý a nemusel se podbízet vkusu publika, mohl zcela svobodně rozvíjet, svůj osobitý styl. Jeho dílo se tak stalo mezníkem na přechodu z barokní do klasické éry evropské hudby. Ve věku okolo 40 let Marcello prakticky přestal komponovat a později se k hudbě vracel pouze při zcela výjimečných příležitostech.\n\nNejambicioznějším dílem skladatele se stalo \"Estro poetico-armonico\", zhudebnění italské verze 55 žalmů. Biblické texty přeložil Marcellův přítel Girolamo Ascanio Giustiniani a dílo bylo publikováno v osmi svazcích v letech 1724 až 1726. Úspěch díla byl obrovský. Žalmy Benedetta Marcella byla záhy hrány na koncertech v Hamburku, Berlíně, Lipsku, Londýně. V ruském překladu proniklo dílo i do Petrohradu. V Římě kardinál Ottoboni nařídil, aby každý z pravidelných koncertů, které byly pořádány v jeho paláci byl zahajován jedním z těchto žalmů. Dodnes je výběr z Estro poetico-armonico trvalou součástí koncertního repertoáru (snad pouze s úpravou, že generální bas je svěřen modernímu klavíru).\n\nDílo Benedetta Marcella zřejmě dobře znal i Johann Sebastian Bach. Transkripci Marcellova koncertu pro housle a smyčcový orchestr nalezneme jako BWV 981.\n\nMarcello byl činný i literárně. Své zkušenosti s nešvary operní scény té doby sepsal ve formě satirického pamfletu „Il teatro alla moda“, v němž si vzal na mušku zejména Antonia Vivaldiho. Tento spis byl mnohokrát přetiskován a má velký význam jako příspěvek k dějinám hudby a k provozovací praxi italské opery seria. Vyšel rovněž v češtině.\n\nVětšina partitur scénických děl je nezvěstná. Vzhledem k obnovenému zájmu obecenstva i hudebních vědců v posledních letech, lze očekávat, že archivy vydají dosud neznámé skladby.\n\n\n\n"}
{"id": "169753", "url": "https://cs.wikipedia.org/wiki?curid=169753", "title": "Céline Dion", "text": "Céline Dion\n\nCéline Marie Claudette Dion, zkráceně Céline Dion (* 30. března 1968, Charlemagne, Québec), je kanadská zpěvačka oceněná mimo jiné cenami Grammy a Juno a příležitostná skladatelka písní. Svou kariéru započala jako francouzská zpěvačka na začátku 80. let 20. století, na mezinárodní hudební scénu prorazila v 90. letech.\n\nNarodila se do velké, chudé, ale hudebně založené rodiny.\n\nV srpnu 1973 slavnostně vystoupila před početnou rodinou na svatbě svého bratra Michela se skladbou \"Du fil des aiguilles et du coton\". Když jí bylo dvanáct let, složila společně s matkou francouzskou píseň \"Ce n'etait qu'un reve\", která navždy změnila směr jejího života.\n\nDemonahrávka obsahující píseň zaujala Reného Angélila, velmi respektovaného osobního manažéra Ginette Reno. V lednu 1981 byl René natolik unesený hlasem mladé Céline, že se rozhodl pomoci s jejím talentem. Dokonce zastavil hypotékou svůj dům, aby mohl financovat nahrávání debutového alba \"La voix du bon Dieu\".\n\nV červnu 1981 vstoupila jako třináctiletá poprvé před televizní kamery v programu Michela Jasmina nahrávkou \"Ce n'etait qu'un reve\". Byl to vůbec první kontakt mezi Céline a širokou veřejností v rodném Québecu.\n\nZnámá být začala svým talentem v roce 1982, kdy vyhrála zlatou medaili na festivalu Yamaha World Popular Song v japonském Tokiu za skladbu \"Tellement j'ai d'amour pour toi\". V témže roce vyšel druhý, velmi úspěšný singl \"D'amour ou d'amitie\" z pera Eddyho Marnaya.\n\nV lednu 1983 reprezentovala Kanadu na festivale RTL Super Official ve francouzském Cannes. Stala se vůbec první Kanaďankou, která získala zlatou desku ve Francii za kompilaci hitů \"Du soleil au coeur\".\n\nKdyž 11. září 1984 navštívil Kanadu papež Jan Pavel II., reprezentovala mladou generaci na speciálním ceremoniále v Montréal Olympic Stadium. Zpívala zde před více než pětašedesátitisícovým obecenstvem skladbu \"Une colombe\" z aktuálního alba \"Mélanie\". Za šest dní v Kanadě vyšel výběr nejúspěšnějších singlů na desce \"Les plus grands succés de Céline Dion\".\n\nV roce (1984) vyšel nový singl \"Mon ami m'a quittee\", který byl předzvěstí alba \"Les chemins de ma maison\". Céline dostala dvě ceny Félix na Gala představení ADISQ a v listopadu dostala pozvánku zazpívat v prestiží Olympia Music Hall v Paříži na show Patricka Sébastiena.\n\nV roce 1985 získala pět hudebních ocenění Félix. V následujícím roce nahrála nový singl \"Billy\". Ihned po vydaní singlu, 18letá Dion oznámila přestávku v kariéře. Začala se věnovat učení anglického jazyka a malé změně vizáže.\n\nPo krátké přestávce se vrátila na hudební scénu nahrávkou \"Je ne veux pas\", kterou napsal italský textař Romano Musumara. Byl to poslední singl, který vyšel z pásu nahrávací společnosti Pathé-Marconi.\n\nV roce 1988 upevnila své postavení v rodné provincii Québec vydáním alba \"Incognito\" (Sony Music). Dostala čtyři ocenění Félix za platinové album. V stejném roce Céline vyhrála prestižní soutěž Eurovision Song Contest v irském Dublinu. Reprezentující Švýcarsko, Céline získala zlatou medaili za skladbu \"Ne partez pas sans moi\". Následujících 42 dní Céline vystupovala ve vlastní show Incognito v Théatre Saint Denis v Montréale.\n\nRoku 1990 vydala album \"Unison\", její první napsané v anglickém jazyce. Pilotním singlem se stala skladba \"Where Does My Heart Beat Now\", kterou si Céline podmanila i americkou část publika. V singlovém žebříčku Billboard Top 100 skončila na 4. místě. Druhý singl, \"(If There Was) Any Other Way\", se vyšplhal na 5. příčku. Z LP desky nakonec šly do singlových pozic i méně úspěšné skladby \"The Last To Know\" a \"Unison\". Album \"Unison\" překonalo všechna očekávání. Jeho prodejnost dosáhla na 1 700 000 nosičů. Céline začínala být pro americké posluchače známější i díky nočním talk-show.\n\nV roce 1991 oslavovala 10. výročí v hudebním šoubyznysu a v červnu připravila speciální gala vystoupení pro fanoušky ve Forum de Montréal. Pro francouzské publikum nahrála písně populárního textaře Luca Plamondona na album \"Dion chante Plamondon\". Z něj jsme zaznamenali singly \"Je danse dans ma tete\", \"Un garcon pas comme les autres (Ziggy)\" a \"L'amour existe encore\". Album se dostalo na evropský trh až v roce 1994 pod názvem \"Des mots qui sonnent\".\n\nMezinárodní vzestup přišel v roce 1991, kdy nahrála titulní skladbu na soundtrack k animovanému filmu Kráska a zvíře společnosti Walt Disney. Píseň \"Beauty And The Beast\" se stala číslem jedna a posbírala ceny Hudební akademie Grammy, stala se základním kamenem druhého anglicky zpívaného alba s jednoduchým názvem \"Celine Dion\".\n\nAlbum \"Celine Dion\" (1992) obsahovalo pět singlů. \"Love Can Move Mountains\", \"If You Asked Me To\", \"Did You Give Enough Love\", \"Water From The Moon\" a \"Nothing Broken But My Heart\". V Kanadě získalo šest platinových desek a bylo dalším stupněm k ocenění Juno.\n\nTéž v roce 1992 se zúčastnila koncertního turné Michaela Boltona a vystupovala v jedné z hlavních rolí v muzikálu \"Tycoon\". V téže době zaznamenala významné kroky ve Velké Británii. Britské publikum vzalo dobře skladbu \"Think Twice\", baladu z alba \"The Colour Of My Love\" (1993). Následujících pět týdnů dominovala píseň a album britským hitparádám, takový počin se neopakoval od roku 1965 a rozkvětu The Beatles. Skladba \"Think Twice\" zůstala číslem jeden ještě další dva týdny, překonala magickou miliónovou hranici a stala se jediným singlem ženského interpreta, kterému se číslo prodejnosti ve Velké Británii zastavilo na 4 miliónech. Z alba \"The Colour Of My Love\" vzešli další mega-hity: sladká balada \"The Power Of Love\" (původně nazpívaná Jennifer Rush), rytmická \"Misled\", \"Only One Road\" a duet s Clivem Griffinem \"When I Fall In Love\" z filmu Samotář v Seattlu.\n\nS albem \"D'eux\" (1995) dosáhla Céline to, co všichni považovali za nemožné - představila francouzskou hudbu britským ostrovům. Svět skutečně objevil Céline Dion… Obdarovaná skvělým hlasem populární hudby překročila všechny bariéry - včetně jazykové - s velkolepou sérií mezinárodních hitů. S krkolomným tempem nahrávání, natáčení videoklipů, turné a účastmi v televizních show to vypadá, jakoby Céline zůstávalo už jen málo času. Céline použila svůj talent k podpoře Kanadského fondu Cystické fibrózy. Jedna z nejemocionálnějších skladeb \"Vole\" (později se objevuje v anglické úpravě s názvem \"Fly\" na albu \"Falling Into You\") je vlastně dojemnou vzpomínkou na její neteř Karine, která na tuto nemoc zemřela.\n\nAlbum \"Falling Into You\" (1996) se stalo nejlépe prodávaným toho roku. Bodovalo v hitparádách 11 států světa. Bylo zvoleno albem roku a nejlepším popovým albem na 39. slavnostním udílení cen americké Hudební akademie. Alba se prodalo více než 25 miliónů kopií. Z alba \"Falling Into You\" byli v rozhlase vysílané hlavně písně \"Because You Loved Me\", balada \"It's All Coming Back To Me Now\", \"All By Myself\" od Erica Carmena, nebo \"Call The Man\".\n\nAlbum \"Let's Talk About Love\" (1997) bylo nahráváno v Londýně, New Yorku a Los Angeles. Speciálními hosty jsou například Barbra Streisand (píseň \"Tell Him\"), Bee Gees se singlem \"Immortality\", Carole King, Georgea Martina, či Luciano Pavarotti, skvělý textaři a hudebníci včetně Davida Fostera. Album bylo vydano ve stejný den jako soundtrack k filmu \"Titanic\". Obě alba přinesla ústřední píseň, \"My Heart Will Go On\", kterou napsal James Horner a nahrál James Horner s Walterem Afanasieffem. V ohromujícím sledu úspěchů \"Let's Talk About Love\" soupeřilo s 27 milióny prodejů a \"Titanic\" též překonal více než 27 miliónů nahrávek. Je to nejlépe prodávaný orchestrální soundtrack v celé nahrávací historii. Dionová zpívala \"My Heart Will Go On\" v televizním přenose 70. výročních cen Akademie, naživo z Dorothy Chandler Pavillionovou v Los Angeles. Píseň získala cenu Akademie za nejlepší originální píseň – už druhý Oscar za skladbu, kterou nazpívala Céline Dion; první byl za \"Beauty And The Beast\" z roku 1992.\n\nFrancouzské album \"S'il suffisait d'aimer\", nahrané v únoru 1998, bylo oficiálně celosvětově uvedené na trh 8. září. První singl \"Zora sourit\" získal bouřlivé ohlasy v rádiích po celém světě. Zpěvačka představila titulní skladbu z alba svým fanouškům při turné \"Let's Talk About Love\".\n\nRoku 1999 ohlásila přerušení své kariéry, aby se mohla věnovat svému muži, u něhož byla diagnostikována rakovina jícnu.\n\nPo tříleté pauze se Dionová albem \"A New Day Has Come\" vrátila na hudební scénu. Do roku 2004 nashromáždila 175 miliónů prodejů svých desek, takže při předávání World Music Awards obdržela Diamond Award, čímž byla uznána nejlépe prodávanou zpěvačkou na světě. Od roku 2003 vytváří Dion svou noční show \"A New Day...\" v Caesars Palace v Las Vegas v rámci kontraktu trvajícího do roku 2007. Hudbu Dionové ovlivnily různé žánry od popu a rocku po gospel a evropskou klasickou hudbu, je vyzdvihována pro své mohutné a technicky vyspělé vokály.\nMá hvězdu na Hollywoodském chodníku slávy. V roce 2008 a na začátku roku 2009 probíhalo její turné Taking Chances.\n\nV roce 2010 se jí narodily dvě děti Eddy a Nelson a šest let na to, 14. ledna 2016, jí zemřel manžel.\n\nCéline se 15. března 2011 stylově vrátila na prkna Caesars Palace Kolosea v Las Vegas.\n\n\"Attendre\"\n\"Le miracle\"\n\"L'amour peut prendre froid\"\n\"Je n'ai pas besoin d'amour\"\n'Si je n'ai rien de toi\"\n\"Ne me guitte pas\"\n\"Celle qui m'a tout appris\"\n\"La mer et l'enfant\"\n\"Les petits pieds de Léa avec paroles\"\n\"Que toi au monde\"\n\"Qui peut vivre sans amour\"\n\"Tant de temps\"\n\"Une chance qu'on s'a\"\n\"Mille aprés mille\"\n\"Les jours comme ca\"\n\n\n\n\n\n\n\n\nNa Eurovision Céline Dion zpívala za Švýcarsko, původně měla stejnou píseň zpívat Lenka Filipová, ale nedostala v tehdejším ČSSR povolení (Céline Dion byla náhradnice Filipové)..\n\n\n"}
{"id": "169758", "url": "https://cs.wikipedia.org/wiki?curid=169758", "title": "SP", "text": "SP\n\nSpojení písmen S a P může mít různé významy:\n\nV chemii označení pro druh hybridizace, resp. pro vzniklý hybridní orbital.\n\nV biologické nomenklatuře zkratka výrazu „species“, tedy druh.\n"}
{"id": "169759", "url": "https://cs.wikipedia.org/wiki?curid=169759", "title": "Bratrstvo neohrožených", "text": "Bratrstvo neohrožených\n\nBratrstvo neohrožených (v anglickém originále ) je desetidílný televizní seriál o americké 101. výsadkové divizi z období II. světové války vydaný televizní společností HBO v produkci Stevena Spielberga a Toma Hankse. Děj se točí převážně okolo Easy Company v čele s jejich velitelem Richardem Wintersem. Seriál byl natočen na motivy stejnojmenné knihy od spisovatele Stephena Ambrose. Seriál byl nominován na Cenu Emmy a podařilo se mu 6 těchto cen vyhrát včetně ceny „Outstanding Mini-Series“.\n\n14. března 2010 měl premiéru obdobně pojatý desetidílný televizní seriál \"Pacifik\", který se zaměřuje na nasazení námořní pěchoty USA ve válce v Pacifiku.\n\nPokud to bylo možné, herci hlavních postav se podobají skutečně žijícím protějškům.\n\nVšech 10 dílů bylo vydáno v minisérii na DVD 5. prosince 2002.\n\n"}
{"id": "169764", "url": "https://cs.wikipedia.org/wiki?curid=169764", "title": "Bartolomeo Colleoni (1928)", "text": "Bartolomeo Colleoni (1928)\n\nBartolomeo Colleoni byl italský lehký křižník třídy \"Di Giussano\", tedy první skupiny třídy \"Condottieri\", který sloužil v italské Regia Marina během druhé světové války. Za války byl potopen. Byl pojmenován po italském vojevůdci z 15. století Bartolomeu Colleonim.\n\n\"Colleoni\" byl spuštěn na vodu 21. prosince 1930 a do služby vstoupil 10. února 1932.\n\n\"Bartolomeo Colleoni\" sloužil ve Středomoří do listopadu 1938, kdy odplul vystřídat křižník \"Raimondo Montecuccoli\", který hájil italské zájmy na Dálném východě. Připlul do Šanghaje 23. prosince 1939 a zůstal zde do propuknutí druhé světové války. 1. října 1939 předal velení na Dálném východě šalupě \"Lepanto\" a vydal se na cestu domů, kam připlul 28. října 1939.\n\n\"Colleoni\" byl, společně s lehkým křižníkem \"Giovanni dalle Bande Nere\", zařazen do stavu 2. squadrony 2. křižníkové divize. Jeho první bojovou operací za druhé světové války bylo 10. června 1940 kladení min v Sicilském průlivu. V červenci pak doprovázel konvoje mezi Neapolí a Tripolisem.\n\nNavečer 17. července vyplul z Tripolisu pod velením kontradmirála \"Casardiho\" společně s lehkým křižníkem \"Giovanni dalle Bande Nere\". Jejich cílem byl ostrov Leros v Dodekanésu. Zde chtěla \"Regia Marina\" vytvořit svaz křižníků a torpédoborců, který by napadal britskou dopravu v Egejském moři. Ráno 19. července narazily na spojenecky svaz v čele s australským lehkým křižníkem HMAS \"Sydney\". V následující bitvě u mysu Spatha byl \"Colleoni\" nejprve zasažen do strojovny a kotelny, což způsobilo zastavení lodě a potom potopen torpédy z torpédoborců HMS \"Hyperion\" a HMS \"Ilex\". Na palubě křižníku zahynulo 121 námořníků.\n"}
{"id": "169765", "url": "https://cs.wikipedia.org/wiki?curid=169765", "title": "Dalibor Janda", "text": "Dalibor Janda\n\nDalibor Janda, rodným jménem Václav Janda (* 21. března 1953 Drahotuše u Hranic), je český zpěvák pop music, textař a hudební skladatel, který největší popularity dosáhl v 80. letech 20. století, když se v letech 1986–1988 stal Zlatým slavíkem třikrát v řadě. Mezi jeho hity patří „Hurikán“ nebo „Kde jsi?“.\n\nNa české hudební scéně se objevil koncem 70. let a jeho popularita velmi rychle stoupala. Rodné jméno měl Václav, jako Dalibor (což je jméno, kterým byl křtěn v kostele) začal vystupovat v roce 1980 a na počátku 80. let si křestní jméno nechal změnit i úředně. Jeho první hit „Jahodový koktejl“ vyšel v roce 1983.\n\nDalibor Janda je ženatý. S manželkou Jiřinou má dceru Jiřinu Annu (* 1988), jeho syn Dalibor ve svých jedenadvaceti letech v roce 2003 spáchal sebevraždu.\n\n\n\n\n\n\n\n"}
{"id": "169767", "url": "https://cs.wikipedia.org/wiki?curid=169767", "title": "1969 v hudbě", "text": "1969 v hudbě\n\nNa této stránce naleznete seznam událostí souvisejících s hudbou, které proběhly roku 1969.\n\n\n\n\n\ndomácí\nzahraniční\n\ndomácí\n\nzahraniční\n\n"}
{"id": "169772", "url": "https://cs.wikipedia.org/wiki?curid=169772", "title": "Massachusetts (rozcestník)", "text": "Massachusetts (rozcestník)\n\nMassachusetts může být:\n\n"}
{"id": "169776", "url": "https://cs.wikipedia.org/wiki?curid=169776", "title": "Moussa Traoré", "text": "Moussa Traoré\n\nMoussa Traoré (* 25. září 1936, Kayes, Francouzský Súdán) byl druhým prezidentem Mali.\n\nPrvní kapitola života syna rolnické rodiny byla spojena s armádou. Od raného věku procházel sítí vojenských škol a nakonec vstoupil do francouzské armády. Poté, kdy Mali získalo roku 1960 nezávislost, začal budovat svoji kariéru v nově vznikající armádě své vlasti.\nPostavení vojska bylo ohrožené, když prezident Keïta založil roku 1967 konkurenční ozbrojenou složku – lidové milice. Traoré se postavil do čela vojenského převratu, který úspěšně ukončil v roce 1968 Keïtovu vládu. Traoré se stal malijským prezidentem a přislíbil návrat civilní vlády poté, kdy se přechodné vládě podaří zlepšit ekonomického podmínky v zemi. V prvních letech v úřadě byl jen prvním mezi rovnými, vojenská junta dále rozhodovala kolektivně.\n\nPod Traorého vedením nedošlo k odstranění Keïtových socialistických programů, které se těšily určité podpoře. Traoré je však doplnil o finanční pomoc Francie a dalších západních dárců, se kterými úspěšně navázal kontakty. Sucha na počátku 70. let však ekonomickou situaci v zemi dále zhoršila. \n\nZ narůstajících sporů uvnitř vládnoucího výboru vyšel Traoré vítězně a koncem února 1978 odstavil od moci zbývající čtyři vojenské představitele. Civilní vláda se do Mali vrátila roku 1979, avšak v podobě, kterou si Traoré naplánoval. Jedinou povolenou politickou stranou se stal jeho vlastní Union Démocratique du Peuple Malien (Demokratický svaz malijského lidu). To mu zaručovalo, jako již jasné jedničce malijského mocenského žebříčku, jistotu opakované volby prezidentem a také dostatek prostředků k převedení na tajné soukromé účty v zahraničí.\n\nAby získal další prostředky ze zahraničí, musel v 80. letech Traoré přistoupit na hlubší ekonomické reformy navrhované Světovou bankou a Mezinárodním měnovým fondem. Ostře vystupoval proti bující korupci – koncem 80. letech bylo několik osob za defraudaci veřejných prostředků odsouzeno k smrti. Rozsudky však nebyly provedeny.\n\nRostoucí nezaměstnanost vyvolala ostré protesty široké populace. Snaha vyjít demonstrantům vstříc drobnými ústupky byla brzy vystřídána silovým řešeními, zvláště poté, kdy počátek 90. let přinesl ve světle celosvětových události demokratizační požadavky.\n\nPotom, kdy v březnu 1991 bezpečnostní síly zabily přes sto účastníků demonstrace, provedl Amadou Toumani Touré v zemi vojenský převrat a Traoré byl uvězněn. Druhý malijský prezident byl spolu se svojí ženou a švagrem koncem 90. let odsouzen za vraždu a defraudaci k trestu smrti, který nový prezident Alpha Oumar Konaré změnil na doživotní žalář. Traoré však přece jen nakonec mohl vyjít z vězení jako svobodný muž. Byl propuštěn roku 2002 poté, kdy mu odstupující prezident Konaré udělil milost.\n"}
{"id": "169781", "url": "https://cs.wikipedia.org/wiki?curid=169781", "title": "Boží bojovníci", "text": "Boží bojovníci\n\nVazba boží bojovníci se v českém prostředí často používá pro označení husitů. Dále se může vztahovat na:\n"}
{"id": "169782", "url": "https://cs.wikipedia.org/wiki?curid=169782", "title": "České baroko", "text": "České baroko\n\nČeské baroko představuje specifickou podobu barokní kultury, jak se vytvářela v českých zemích v 17. a 18. století a doznívala v lidovém umění ještě dlouho potom. Časově se více či méně kryje s dobou pobělohorskou.\n\nČeské baroko má kořeny v Itálii a Španělsku. Přestože byla kultura v českých zemích ovlivněna situací po bitvě na Bílé hoře, dosáhlo české umění vysoké úrovně, především v malířství a architektuře. Baroko bylo v Čechách obohaceno domácími umělci a řemeslníky o nové prvky – přizpůsobení českému prostředí. Vznikají zde nejen chrámy, kláštery, paláce, zámky, ale mění se také ráz venkova – kostelíky, kapličky, sochy. Pozornost je věnována nejen jednotlivým objektům, ale i jejich umístění a vytváření větších celků včetně komponování krajiny za pomocí dominant (sakrální i světské stavby, sochy), os (cesty, aleje) a ploch polí a luk (barokní krajina). Ze spojení barokního slohu s lidovou tradicí vzniká takzvané selské baroko, jehož rozvoj nastává až v 19. století.\n\nNejvýraznější osobností raného období byl Karel Škréta, tvůrce náboženských témat i portrétů (\"Skupinový portrét brusiče drahokamů Miseroniho\"). Na něj navazovali Antonín Stevens a Jan Jiří Heinsch. Samostatné místo zaujímá v exilu působící grafik Václav Hollar.\n\nPřechod k vrcholnému baroku představuje nevlastní syn Michaela Willmanna Jan Kryštof Liška. K nejvýraznějším vrcholně barokním malířům patří Petr Brandl, autor mj. zejména oltářních obrazů. V oblasti portrétu dosáhl výjimečného mistrovství Jan Kupecký, nástěnné malířství na vysokou úroveň pozvedl Václav Vavřinec Reiner, jinak též autor oltářních obrazů. Ve freskařském díle pokračovali František Xaver Palko a Jan Lukáš Kracker. \n\nV období pozdního baroka až rokoka byl autorem fresek i oltářních obrazů na Moravě i v Čechách Rakušan František Antonín Maulbertsch. Menším formátům s často žánrovými výjevy se věnoval Norbert Grund, nejvýznamnější domácí malíř tohoto období.\n\nZ raně barokních sochařů vyniká Jan Jiří Bendl, autor výzdoby jezuitského kostela sv. Salvátora a staroměstského mariánského sloupu.\n\nProjevy vrcholného baroka přicházejí ke konci 17. století v dílech zdomácnělých cizinců, např. Ottavio Mosto, Matěj Václav Jäckel nebo Jan Brokoff. Jeho syn Ferdinand Maxmilián Brokoff je již vrcholný představitel monumentálního barokního realizmu se zvládnutou modelací postav i drapérií. K této generaci patří i druhá největší postava českého barokního sochařství, Matyáš Bernard Braun, tvůrce na Berniniho navazujícího dramatičtějšího, dynamičtějšího proudu. K jeho významným následovníkům patří Jiří František Pacák a Řehoř Theny, kosmonoský Josef Jiří Jelínek či Lazar Widemann. Značná poptávka po sochařské výzdobě interiérů i fasád kostelů, paláců a zámků, monumentálních sloupů (mariánských, trojičních, či dalších světeckých) zdobících náměstí či samostatných soch a sousoší stimulovala rozvoj barokních sochařských dílen. Autorský podíl slavných sochařů a jejich žáků na jednotlivých sochách i jejich částech pocházejících z určité dílny zpravidla není dokumentován a jejich určování je předmětem uměleckohistorického bádání. Výjimečnými díly tvořícími skutečné sochařské galerie jsou Braunův Kuks s Betlémem a zejména sochy na Karlově mostě.\n\nK významným autorům období pozdního baroka a přechodu ke klasicismu patří Ignác František Platzer.\n\nPrvní stavby řazené již k baroku (Matyášova brána, Panna Marie Vítězná) se objevují souběžně s renesančními a ještě i gotickými formami. Po Bílé hoře se baroko prosazuje, jistou přechodnou fázi představuje Valdštejnský palác. Větší rozkvět raně barokní architektury začíná až po skončení třicetileté války. Mezi nejvýznamnější architekty patřili Carlo Lurago, autor zejména pražských jezuitských staveb, a tvůrce monumentální architektury Francesco Caratti (Černínský palác).\n\nPřechod k vrcholným formám baroka představuje dílo francouze Jana Baptisty Matheye (křížovnický chrám, Troja). K vrcholům barokní architektury se řadí dílo Jana Blažeje Santini-Aichela, který se proslavil osobitým stylem barokní gotiky (Zelená hora, Kladruby), a dále Kryštofa Dientzenhofera a zejména jeho syna Kiliána Ignáce Dientzenhofera, autora mj. originálně a náročně řešených kostelů kombinující prvky podélných a centrálních staveb (malostranský i staroměstský kostel sv. Mikuláše). K dalším významným autorům patří Giovanni Battista Alliprandi, originální přínos měl i František Maxmilian Kaňka, jehož dílo je značně různorodé a často dokončoval stavby jiných architektů.\n\nPřechod ke klasicismu ohlašuje přestavba Pražského hradu vídeňského Nicolo Pacassiho. Na něj a na K. I. Dientzenhofera navazuje Ignác Jan Nepomuk Palliardi, u kterého se domácí vrcholně barokní tradice prolíná s klasicistním dekorem. S Pacassiho tvorbou, jehož hradní přestavbu realizoval, i s dílem Fischera z Erlachu souvisí Antonín Haffenecker, další architekt který se od barokních forem propracoval ke klasicismu (Stavovské divadlo).\n\nČeská barokní literatura byla dlouho opomíjena a barokní období bylo spojováno s úpadkem českého jazyka oproti veleslavínské době. Alois Jirásek pod vlivem nacionalismu tuto dobu popsal dokonce jako dobu temna. K částečnému přehodnocení došlo až v polovině 20. století. \n\nKromě domácí tvorby katolických autorů vznikala také literatura exilová, psaná lidmi, kteří museli z náboženských důvodů odejít z Čech po bitvě na Bílé hoře. Dále se objevuje lidová a pololidová tvorba.\n\nDomácí autoři, nazývaní v dějinách české literatury stranící spíše protestantismu \"oficiální autoři\", se hlásili ke katolicismu a často byli spojeni s řádem jezuitů. Literatura byla ovlivněna patriotismem a snahou navázat na tradice z doby předhusitské, tedy dobu vlády Karla IV., období rozvoje české kultury. Jedná se zpravidla o poezii.\n\nMezi čelné představitele tohoto proudu patřili Bedřich Bridel, Bohuslav Balbín, hudebník a básník Adam Michna z Otradovic nebo Antonín Koniáš, který byl později v duchu národovectví vyobrazován jako „symbol jezuitského tmářství“ a „útlaku české kultury“.\n\n\nLidová tvorba neměla písemnou podobu, byla předávána z generace na generaci. Autor nebýval znám. Používala se improvizace - námět stejný s jinými detaily.\n\nPololidová literatura byla psána často vzdělanými autory z venkova, takzvanými písmáky. Mezi takovéto autory patří Jan František Vavák, rychtář v Milčicích u Nymburka.\nVe městech vznikají \"interludia\", tvorba měšťanů zesměšňující sedláky, kde se užívají i vulgární slova.\n\nVýznamní autoři české barokní hudby: Jan Dismas Zelenka, Bohuslav Matěj Černohorský, Jan Zach, Adam Václav Michna z Otradovic a částečně i František Ignác Tůma.\n\n\n\n"}
{"id": "169784", "url": "https://cs.wikipedia.org/wiki?curid=169784", "title": "Cherson", "text": "Cherson\n\nCherson (ukrajinsky i rusky Херсон) je přístavní město na jižní Ukrajině poblíž ústí Dněpru do Černého moře. Cherson je střediskem Chersonské oblasti, přístavem, dopravním uzlem a průmyslovým i kulturním centrem. V současné době zde žije 312 000 obyvatel. Pod správu Chersonské městské rady spadají také SMT Antonivka a Komyšany a 7 vesnic.\n\nDo roku 1774 patřila oblast chanátu Krymských Tatarů. Po páté rusko-turecké válce, kdy carevna Kateřina Veliká získala tzv. Novou Rus a tím i nové přístupy k Černému moři, nechala dle rad knížete Grigorije Potěmkina při již dříve zřízené vojenské pevnosti založit město Cherson (název byl v souladu s dobovou módou zvolen dle někdejšího antického města \"Chersonésos\", které leželo v místech dnešního Sevastopolu.)\n\nRoku 1803 se město stalo centrem gubernie zahrnující dnešní jižní Ukrajinu. Během 19. století se rozvinul přístav a obchod převážně se zemědělskými výrobky z přilehlých úrodných rovin.\n\nZa první světové války a občanské války bylo město postupně obsazeno několika armádami. Mezi válkami stihl většinu Ukrajiny uměle vyvolaný hladomor a nevyhnul se ani Chersonu. Od srpna 1941 do března 1944 byl Cherson okupován německým nacistickým vojskem.\n\nPo rozpadu SSSR a obnovení nezávislé Ukrajiny nastal rozvrat řízené ekonomiky, zejména průmyslu, a přes nové investice ruských firem je město stiženo úbytkem obyvatelstva. Známkou toho je rozmach takzvaných \"brides agencies\" nabízejících bohatým Západoevropanům zprostředkování sňatku s místní ženou.\n\nCherson je poměrně významné kulturní středisko. Sídlí zde Chersonská, Technická a Agrární univerzita a mnoho odborných středních škol, dále oblastní hudebně-dramatické divadlo, loutkové divadlo, filharmonie. Z muzeí je nejdůležitější Chersonské vlastivědné muzeum. Město uzavřelo partnerství s polským městem Rzeszów.\n\nZ historických památek se zde zachovaly zbytky opevnění z 18. století a další budovy z konce 18. a z 19. století (nemocnice, kasárna, starý městský hřbitov). Z roku 1781 pochází kostel \"Spaskyj sobor\"; římskokatolický kostel Nejsvětějšího srdce Ježíšova, jen o několik let mladší, byl později přestavěn. Blízko města stojí pozoruhodný Adžyholský maják, kovová konstrukce od Vladimira Šuchova z roku 1910.\n\nCherson je zajímavý také tím, že zde roku 1790 při cestě na Krym zemřel britský filantrop a reformátor vězeňství John Howard. Mezi rodáky však patří i někdejší izraelský premiér Moše Šaret. V současnosti nejznámějším rodákem je bulharský politik Sergej Stanišev. Pobývali zde také ruští a ukrajinští spisovatelé, např. Alexandr Puškin, Afanasij Fet, Maxim Gorkij či Mychajlo Kocjubynskyj.\n\nMěsto si drží silnou pozici ve strojírenském (výroba kombajnů apod.), potravinářském průmyslu, metalurgii, výrobě a opravárenství lodí.\n\nŽelezniční tratě vycházející z Chersonu jsou vesměs jednokolejné a neelektrifikované. Vedou ve směru Džankoj – Krym, Mykolajiv – Oděsa/Kyjev, Snihurivka – Kryvyj Rih/Záporoží. Se všemi těmito místy existuje přímé vlakové spojení. Vzdálenějšími destinacemi jsou mj. Moskva, Minsk a Lvov.\n\nMěsto leží na mezinárodní silnici E58 (Vídeň – Košice – Kišiněv – Oděsa – Cherson – Rostov-na-Donu). Koncem 70. let byl na severovýchodním okraji města postaven důležitý silniční most přes Dněpr, který zkrátil především cestu do východních částí oblasti na Krym. Město má důležitý přístav a regionální letiště.\n\nMěstskou dopravu zajišťují autobusy a od 60. let i trolejbusy. Je plánována stavba trolejbusové trati do sousedního Olešky.\n\n\n"}
{"id": "169788", "url": "https://cs.wikipedia.org/wiki?curid=169788", "title": "Alpha Oumar Konaré", "text": "Alpha Oumar Konaré\n\nAlpha Oumar Konaré (* 2. února 1946, Kayes, Francouzský Súdán) byl třetím prezidentem Mali a v současné době je prezidentem Komise Africké unie (Africké komise).\n\nKonaré byl synem učitele. V rámci rozvojové pomoci získal stipendium na studium historie na Varšavské univerzitě v Polsku. Disertaci na téma dějiny zemědělství v oblasti horního Nigeru obhájil v roce 1975 a získal titul doktora historie. Po návratu do vlasti vyučoval historii a stal se vedoucím oddělení historického a etnografického dědictví na ministerstvu kultury.\n\nRoku 1979 byl jmenován do vlády prezidenta Traorého jako ministr mládeže, umění a kultury, avšak po roce svoji funkci po rozepřích s prezidentem opustil a navrátil se k akademické práci.\n\nKonaré se stal pevným zastáncem demokracie. Když v roce 1990 sílily protesty proti režimu Moussy Traorého, založil Alliance pour la Démocratie au Mali – ADEMA (Aliance za demokracii v Mali).\n\nVojenská diktatura padla v březnu roku 1991 poté, kdy začaly být protivládní demonstrace potlačovány silou a zahynulo několik set lidí. Krveprolití zastavil dalším krveprolitím vojenský převrat, při kterém bylo zabito několik desítek osob a který vedl Amadou Toumani Touré. Byla zrušena ústava, rozpuštěna vláda a zakázána vládní strana. Na rozdíl od předchozího vojenského převratu tentokrát armáda vyplnila své prohlášení, že nemá v úmyslu zůstat u moci.\n\nZačátkem roku 1992 šli občané Mali celkem šestkrát k volebním urnám. Jako nejsilnější strana vzešla z voleb ADEMA a prezidentem se stal Alpha Oumar Konaré. V dalším období došlo k řadě rekonstrukcí vlády a obměnám vládní koalice a byla odhalena spiknutí za účelem odstranění Konarého.\n\nKonaré byl s jasnou převahou znovu zvolen roku 1997, v rušných ale dle mezinárodních pozorovatelů spravedlivých volbách. Volby roku 2002, kdy již Konaré nemohl dle ústavy kandidovat, proběhly v mnohem klidnějším duchu a prezidentem se stal Touré. Konaré, který měl, jak už to někdy bývá, více příznivců v zahraničí než doma, vyměnil malijskou politiku za politiku celoafrickou – v srpnu 2003 zaujal předsednické křeslo v Komisi Africké unie. Malijci jsou na svého exprezidenta v nové významné funkci náležitě hrdí i přesto, že mnozí z nich již byli unaveni Konarého dlouhým prezidentstvím a často manipulativním způsobem vlády a uvítali jeho odchod z prezidentské funkce.\n"}
{"id": "169790", "url": "https://cs.wikipedia.org/wiki?curid=169790", "title": "Antifa", "text": "Antifa\n\nAntifašistická akce (zkráceně Antifa, zkratka AFA) se prezentuje jako neformální síť extrémně levicových militantních antifašistických skupin zaměřených na radikální potírání extrémní pravice. První skupina \"Antifaschistische Aktion\" byla vytvořena v roce 1932 Komunistickou stranou Německa jako militantní organizace proti rostoucímu nacistickému hnutí v zemi. Z Německa se skupiny Antify rozšířily do dalších zemí Evropy i světa.\n\nNázvem \"Antifa\" se označují některé antifašistické skupiny, jejich název bývá doplněn jménem města či regionu, kde operují (např. Antifa Přerov, Antifa Ostrava atd.). Antifašistické skupiny zastávají obvykle tzv. militantní antifašismus. Tím se liší od jiných směrů v antifašistickém hnutí (např. od antifašismu liberálního nebo státního).\n\nZískala si také mnoho odpůrců, a to nejen ze strany krajní pravice. Mnoho lidí totiž nesouhlasí s násilnou formou jejich prezentace. Antifa také označuje za fašisty některé osoby s konzervativními názory, případně jim znemožňuje např. veřejně vystoupit či přednášet na univerzitě.\n\nČeská Antifa se zabývá propagačními, informačními a praktickými formami boje se všemi autoritářskými ideologiemi a skupinami usilujícími o jakékoli formy útlaku, v první řadě s neonacismem a ultrapravicí. Stejně tak častokrát vystupuje proti současnému systému, který podle ní přináší čím dál větší kontrolu nad životy lidí, drancování přírody a prohlubování sociální a ekonomické nerovnosti na celém světě. \nOd roku 2008 česká Antifašistická akce mění svoji „politiku“ a přestává pořádat veřejné demonstrace z důvodu zvýšené bezpečnosti jako reakce na údajné policejní represe. Místo toho se snaží monitorovat osoby, organizace, strany a hnutí, které sama označuje mimo jiné za fašistické, rasistické a nacistické. Příznivce či sympatizanty konfrontuje pomocí „přímých akcí“, které mají za cíl ubližovat a umlčovat.\n\nAntifa sdružuje osoby, které vytvářejí po celém území České republiky lokální autonomní skupiny, kde přednostně vyvíjejí svou činnost. Zároveň se sdružují do nadregionálních struktur, dle místa působnosti nebo oboru činnosti.\n\n\n\n"}
{"id": "169791", "url": "https://cs.wikipedia.org/wiki?curid=169791", "title": "Mein Kampf", "text": "Mein Kampf\n\nMein Kampf (česky Můj boj) je nejvýznamnější literární dílo Adolfa Hitlera, který v něm kombinuje autobiografické prvky a náhled na svět skrze ideologii, kterou vyznával, tedy nacismus. V několika zemích byla tato kniha zakázána.\n\nPůvodně uvažovaný název díla měl být \"Čtyři a půl roku [boje] proti lži, hlouposti a zbabělosti\". První svazek byl vydán roku 1925, druhý o rok později, v roce 1926. Tuto knihu Hitler zprvu diktoval svým spolupracovníkům Emilu Mauricovi, později Rudolfu Hessovi ve vězení Landsberg, ve kterém si odpykával trest za nelegální protistátní povstání a snahu svrhnout říšskou vládu v roce 1923 (tzv. pivní puč).\n\nKniha obsahuje nacismus, rasismus a nepodložené tvrzení o nadřazenosti různých ras nad jinými. Kromě těchto rasistických pasáží jsou v Mein Kampf v I. dílu vylíčeny Hitlerovy vzpomínky na celý dosavadní průběh jeho života. Ve II. dílu líčí počátky nacistického hnutí a stranický boj o moc. A o tom, že věří, že je vyvoleným člověkem, který má za svůj úkol, od božské prozřetelnosti, Německo dovést zpět na vrchol moci a cti, která mu byla podle Hitlerových představ odejmuta mírovou smlouvou ve Versailles. Hitler prohlašoval, že tuto knihu napsal jen pro Němce, a nesouhlasil s vydáním v jiných jazycích.\n\n\n"}
{"id": "169797", "url": "https://cs.wikipedia.org/wiki?curid=169797", "title": "Čjintwin", "text": "Čjintwin\n\nČjintwin ( ) je řeka na severozápadě Barmy. Je to pravý, největší přítok řeky Iravadi. Je 1207 km dlouhá. Povodí má rozlohu 114 000 km.\n\nPramení na západních svazích pohoří Kumun. Na horním a středním toku protéká členitou zalesněnou dolinou. Na dolním toku protéká rozsáhlou mezihorskou kotlinou. Z pravé strany ústí do řeky Iravadi.\n\nZdroj vody je dešťový. Vodní režim je monzunový s vysokým vodním stavem je v létě. Průměrný průtok činí přibližně 4 000 m³/s.\n\nNa dolním toku se využívá na zavlažování. Lodní doprava je rozvinutá od ústí až k hlavnímu přítoku Uju, což je přibližně 600 km. V suchých sezónách je to jen 400 km. Na řece leží město Mounjua.\n"}
{"id": "169809", "url": "https://cs.wikipedia.org/wiki?curid=169809", "title": "Pyžamo", "text": "Pyžamo\n\nPyžamo je druh oblečení, které se používá pro spaní. Charakteristickým znakem pyžama je, že je tvořeno horním a spodním dílem (na rozdíl od noční košile a overalu, které jsou jednodílné). Spodní díl kalhotového střihu je uchycen v pase zpravidla na pruženku (gumu).\n\nOblečení podobné pyžamům bylo v Indii typickým oblečením pro celodenní nošení. Odtud ho také převzali britští kolonizátoři během jejich přítomnosti v 18. a 19. století. Větší rozšíření pyžam ve světě začalo až na počátku 20. století, a to nejdříve pánskými a chlapeckými pyžamy. Do té doby byly jediným druhem nočního oblečení noční košile.\n\n\nPyžama lze podle vzhledu rozdělit do těchto základních kategorií:\n\nV poslední době se stírá rozdíl mezi tričkovým druhem pyžama a domácím oblečením.\n\nVětšina pyžam je vyrobena z bavlněného či směsového úpletu (tričkové) nebo bavlněné či směsové tkaniny (klasické).\n\nV současné době je pyžamo běžný druh nočního prádla. Pyžama používají muži i ženy, ale u mužů jsou pyžama ve větší oblibě.\n\n"}
{"id": "169813", "url": "https://cs.wikipedia.org/wiki?curid=169813", "title": "Noční košile", "text": "Noční košile\n\nNoční košile je druh oblečení, které se používá pro spaní. Charakteristickým znakem noční košile je, že je tvořena jedním kusem oblečení (na rozdíl od pyžama) a obléká se přes hlavu (na rozdíl od overalu).\n\nNoční košile se vyvinuly z dlouhé spodní košile. Spodní košile se nosila celý den pod vrchním oblečením. Večer se svléklo pouze vrchní oblečení, spodní košile se na spaní nesvlékala. Ve spodní košili spali muži i ženy, přičemž ženy používaly košili delší než muži.\n\nPrvní zmínky o spaní v košilích jsou ze 7. století.\nV Čechách je o \"sukni ložničné\" zmínka poprvé roku 1492. První noční košile byly velmi rozměrné, jinak celkem podobné denním, a\nstejně jako ony patřily k výsadám majetnějších lidí. Všeobecně se noční košile ujímá až v 19. století, v některých zemích ještě později.\n\nAž do 19. století byla noční košile jediným druhem nočního prádla, který nosili muži, ženy i děti. Teprve koncem 19. století a zejména na začátku 20. století se vedle nočních košil začala používat také pánská pyžama. Dámská pyžama se objevují až po první světové válce.\n\nV československé armádě byly noční košile používány až do roku 1965 (od roku 1960 se postupně nahrazovaly pyžamy).\n\nNoční košile lze rozdělit podle střihu na:\n\nDoplňkem tričkových a historizujících nočních košil může být noční čepička, což je kuželovitá čepice s pružným lemem obvykle ukončená střapcem.\n\nVětšina nočních košil je vyrobena z bavlněného či směsového úpletu (tričkové, košilkové) nebo bavlněné, směsové či syntetické tkaniny (klasické, košilkové, pyžamové kabátky). Historizující noční košile se vyrábějí z odpovídajících materiálů, nejčastěji ze lněné tkaniny.\n\nV současné době je noční košile běžným druhem nočního prádla. Noční košile používají muži i ženy, ale u žen jsou noční košile ve větší oblibě.\n\n"}
{"id": "169831", "url": "https://cs.wikipedia.org/wiki?curid=169831", "title": "Psací látky", "text": "Psací látky\n\nPsací látka je podklad, na který se píše. Ovšem v pomocných vědách historických se tímto pojmem označují jak látky, na které se píše, tak i látky, kterými je psáno (psací potřeby). Psacím materiálem je pak např. inkoust.\n\n\n"}
{"id": "169840", "url": "https://cs.wikipedia.org/wiki?curid=169840", "title": "C. D. Payne", "text": "C. D. Payne\n\nC. D. Payne (* 5. července 1949 Akron, Ohio) je americký spisovatel, představitel absurdního humoru. Proslavil se zejména sérií knih o fiktivním mladíkovi Nicku Twispovi, pojmenovanou \"Mládí v hajzlu\".\n\nPo vystudování Harvardu se živil jako sázeč, redaktor, fotograf, reklamní textař, grafik, výrobce nábytku a hraček, projektant a stavitel domů. V poslední době se věnuje převážně psaní beletrie pro mládež a stará se o chod vlastního knižního vydavatelství Aivia Press, které založil.\n\nPo studiu na Akronské střední škole se zapsal na Harvard College, kde jeho hlavním oborem byla evropská historie. Absolvoval ji v roce 1971.\n\nSe svou manželkou žije ve městě Sonoma County, severně od San Francisca.\n\n\n\n\n\n"}
{"id": "169846", "url": "https://cs.wikipedia.org/wiki?curid=169846", "title": "Bičenka poševní", "text": "Bičenka poševní\n\nBičenka poševní (\"Trichomonas vaginalis\") je anaerobní čtyřbičíkatý parazitický prvok s kosmopolitním výskytem. Má přeměněné mitochondrie zvané hydrogenozomy. Parazituje v pohlavních orgánech žen a způsobuje lidskou urogenitální trichomoniázu. Žije také v močové trubici mužů, zde ale onemocnění způsobuje velmi vzácně. Přenáší se pouze pohlavním stykem. Infekčním stádiem je trofozoit.\n\nBičenka poševní má čtyři přední bičíky a jeden zpětný, který vytváří na boku těla krátkou undulující membránu. Undulující membrána slouží k pohybu a je podložena zpevňující kostou. Dosahuje velikosti až 32 × 14 ųm. Středem těla se táhnou zpevňující vlákna tvořící podpůrný sloupek (axostyl). Golgiho komplex je parabazálními fibrilami propojený s jádrem a vytváří tak parabazální aparát.\n\nBičenka poševní žije v urogenitální soustavě člověka, kde se živí bakteriemi, buněčným detritem a erytrocyty. Rozmnožuje se mitotickým dělením. Jedná se přitom o speciální mitotické dělení nazývané kryptopleuromitóza.\n\nNevytváří cysty a je tedy schopná přežít pouze 24 hodin v moči, ve spermatu, nebo ve vodě. Na předmětech znečištěných kontaminovanou tekutinou přežívá 1–2 hodiny.\n\nPřenos je přímý – z hostitele na hostitele bez využití vektora a bez toho, aby parazit prodělal vývoj ve vnějším prostředí. K přenosu dochází při nechráněném pohlavním styku infikovaného a neinfikovaného člověka.\n\nBičenka u žen způsobuje rozvrat poševní mikroflóry. Vyvolává gynekologické záněty spojené s výtokem. Toto onemocnění se nazývá trichomoniáza. Bez léčení sice trichomoniáza poleví, ale může se opakovat, zejména v těhotenství, kdy může vyvolat předčasný porod. Dlouhodobý zánět může skončit i sterilitou a to i u mužů, pokud se u nich nákaza bičenkou poševní projeví.V případě patogennity bičenky poševní u mužů jsou pak klinickými projevy trichomoniázy zánět prostaty a nadvarlat. Onemocnění také u nakažených zvyšuje citlivost vůči viru HIV.\n\nTrichomonas vaginalis je zpravidla diagnostikována pomocí roztěru poševního sekretu. Kromě toho je možné ji pozorovat pod mikroskopem přímo. Při využití primerů specifických pro GENBANK/L23861 lze bičenku diagnostikovat i pomocí metody PCR.\n\nK léčbě se užívá metrodinazol a ornidazol, přičemž jsou léčeni i sexuální partneři nemocných trichomonázou, pro případ, že by byli asymptomatickými přenašeči. Reinfekce je možná, prevencí je používání kondomů.\n\nCelosvětová zdravotnická organizace WHO odhaduje počet nákaz bičenkou poševní na celém světě na 180 milionů případů ročně, přičemž přibližně v 50 % případů nedojde k rozvoji trichomonázy. Aktuálně je nakaženo zhruba 160 milionů lidí.\n"}
{"id": "169849", "url": "https://cs.wikipedia.org/wiki?curid=169849", "title": "Chubut", "text": "Chubut\n\nNázev Chubut může znamenat:\n\n\n"}
{"id": "169853", "url": "https://cs.wikipedia.org/wiki?curid=169853", "title": "Toxic", "text": "Toxic\n\nToxic \"(Jedovatý)\" je píseň Britney Spears z jejího čtvrtého alba In the Zone, která obdržela i prestižní ocenění Grammy Awards. Píseň vyšla během první čtvrtiny roku 2004.\nPíseň produkovali The Bloodshy a Avant, kteří píseň popsali jako Jamese Bonda zkříženého s bollywoodským filmem.\n\nPíseň je o zamilovanosti, při které cítíme, že skládáme určitou oběť, a že láska je pro nás droga, která má účinek jako cigarety nebo alkohol.\nRežie klipu se ujal Joseph Kahn, ale scénář klipu vymyslela sama Britney a patří k nejdražším videoklipům historie.\n\nKlip začíná v letadle, kde Britney pracuje jako letuška. Na toaletách potká staršího muže a začne jej líbat, po chvíli z něj strhne masku a ukradne mu z kapsy klíč.\n\nČást, kdy má Britney červené vlasy a kožené oblečení se natáčela v ulicích Paříže. Tentokrát je Britney ve scénách neohrožená a dokáže si poradit s ohněm i s mnoha zabezpečeními.\n\nNa konci vidíme(když má černé vlasy), že se vkradla do pokoje svého bývalého milence, kterého otráví, dá mu polibek na čelo a vyskočí z okna.\n\nKlip končí tam, kde začal tudíž Britney jako letuška.\n\nToxic získala řadu cen a nominací. Nejvíce nominací obdržela na MTV Video Music Awards 2004, ale vyhrála jen jedinou.\n\nZa tuto píseň obdržela Britney i svou první Grammy Awards a to v kategorii Nejlepší taneční nahrávka.\nToxic je druhým největším hitem po ...Baby One More Time alespoň podle americké kritiky.\n\nPíseň Toxic se zkrátka stala jedním z největších hitů roku 2004. Grandiózního úspěchu se dočkal po delší pauze i ve Velké Británii, kde dali posluchači Britney přednost dokonce i před Kylie Minogue. V Británii se nakonec singlu prodalo na 268,000 kusů a stal se devátým nejprodávanějším za rok 2004.\n"}
{"id": "169854", "url": "https://cs.wikipedia.org/wiki?curid=169854", "title": "Pero (psací potřeba)", "text": "Pero (psací potřeba)\n\nPero je druhem psací potřeby.\n\nPtačí brk byl používán až do poloviny 19. století. Do počátku novověku byl seřezáván do širokého hrotu, čímž bylo umožněno psát pomocí silných a vlasových tahů. V novověku se však začal seřezávat šikmo, takže stopa byla vlasová, což umožnilo rychlejší psaní. Stínování se pak provádělo přítlakem pera.\n\nNěkde se používalo pero rákosové. Rákos, latinsky \"Calamus\", dal tak jméno kalamáři.\n\nV 19. století se začalo využívat ocelové pero, které se skládalo z ocelového perka (špičky) a z násadky (rukojeti). Perku s násadkou se říkalo pero. (Údaj ze vzpomínek učitele: „Když jsem já počal choditi do školy od 1. října 1864, již se brkovým perům odzvánělo a počalo se psát ocelovými“.) V českých zemích byla ocelová perka vyráběna asi až do poloviny let sedmdesátých ve 20. století. Ocelová perka byla levná, žák jich měl více, aby je mohl při rozskřípání ihned vyměnit. Nasazovala se do násadky, namáčela se do inkoustu v kalamáři, který byl před každým žákem zasazen v otvoru v lavici. Zámožnější žáci měli pera plnicí, jak se postupně zlevňovala, stále více se rozšiřovala. Na přelomu let padesátých a šedesátých v minulém století se navíc rozšířily i propisovací tužky, ocelová pera v tu dobu ve školách postupně skončila. Nadále se ale zejména pro kaligrafické účely používají redispera.\n\nPlnicí pera začala být hojně využívána po první světové válce, nicméně jeho počátky sahají až do 17. století. Konstruktérem moderního pera byl Lewis Edson Waterman.\n\nDnes nejhojněji užívaným typem pera je kuličkové pero (propiska). Jeho počátky sahají do 2. poloviny 19. století, širokého rozšíření se mu však dostalo až po odstranění technických problémů (zadrhávání kuličky, samovolné vytékání psací pasty) po druhé světové válce.\n\n\n\n"}
{"id": "169858", "url": "https://cs.wikipedia.org/wiki?curid=169858", "title": "I když se směju, musím plakat", "text": "I když se směju, musím plakat\n\nI když se směju, musím plakat (v originále \"Auch wenn ich lache, muß ich weinen\") je jeden z posledních románů rakouského spisovatele J. M. Simmela, který byl napsán v roce 1993.\n\nMíša Kafanke je mladý instalatér a prodavač sociálního zařízení. Shání peníze, aby mohl zaplatit svému dodavateli, a tak se chytá různých zaměstnání a obchodů, které mu dohodí jeho kamarád Rus Leon.\n\nAle Míša se dostane do finanční tísně, byl mu zabaven majetek, obchod i střecha nad hlavou. Je zhnusen, otráven životem. Pak se zeptá Leona, jestli by se s ním nemohl vrátit domů do Ruska. Leon souhlasí, a tak se Míša dostává do malé vesničky Dimitrovka, kde se seznamuje s Leonovou rodinou. Zamiluje se do Iriny, Leonovy sestry.\n\nJenže je zlá doba. U moci je Jelcin, lidé ho proklínají a vzpomínají na Gorbačova a předseda kolchozu v Dimitrovce nemá Míšu rád, protože je Položid. Dává Leonově rodině těžké práce a Míša se rozhodne, že odjede do Ameriky. Ale když si jde pro vízum, zatknou ho policisté. Vyslýchají ho a tvrdí, že Míša je nějaký atomový vědec Valentin Volkov. Ačkoliv se Míša brání, je odsouzen za vlastizradu. Má být zastřelen, ale na poslední chvíli je zachráněn - sám soudce ho propouští a dává mu letenku do USA. V hotelu Intourist potkává krásnou Melody, která ho omámí svým zjevem. Melody mu dá povzbuzující drogy a v tomto stavu ho unese do Iráku. \n\nTam je znovu vyslýchán a opět mu říkají, že je vědec Volkov. Když je Míša převážen do jiného místa, je zachráněn izraelskou tajnou službou Mossad. Ta Míšovi věří, že je Míša Kafanke a po neuvěřitelných týdnech může konečně odjet do Ameriky. Ale v letadle ho stihne další dobrodružství: letadlo je uneseno a Míša se dostane do Sarajeva. Únosci jsou zlikvidováni a Míša se v Sarajevu setkává s Leonem.\n\nZanedlouho odjíždí do Ameriky za sestřenicí své matky. Uskutečňuje také svůj vynález a on může poslat Irině letenku, aby za ním mohla přijet žít.\n"}
{"id": "169866", "url": "https://cs.wikipedia.org/wiki?curid=169866", "title": "Bitva u mysu Bon", "text": "Bitva u mysu Bon\n\nBitva u mysu Bon byla jednou z námořních bitev druhé světové války ve Středozemním moři mezi italským loďstvem a Royal Navy. Uskutečnila se v noci na 13. prosince 1941 u pobřeží Tuniska.\n\nNa počátku prosince 1941 zásobovací situace německo–italské armády začala dosahovat krize. Britské lodě, ponorky a letadla narušovaly námořní komunikace do té míry, že se Italové téměř neodvažovali vysílat konvoje pomalých nákladních lodí. Rozhodli se tedy vyzkoušet přepravu pomocí válečných lodí.\n\nVečer 12. prosince 1941 vypluly z Palerma pod velením viceadmirála Antonia Toscana lehké křižníky \"Alberto di Giussano\" a \"Alberico da Barbiano\" a torpédovka \"Cigno\". Na každém z lehkých křižníků bylo 200 tun benzínu v sudech. Toto množství stačilo na dva dny operací pro Rommelovy tanky.\n\nDíky informacím z Ultra se Royal Navy podařilo proti těmto lodím nasměrovat skupinu torpédoborců pod velením fregatního kapitána G. H. Stokese, které pluly na Maltu. Skupinu tvořily torpédoborce HMS \"Sikh\", HMS \"Maori\", HMS \"Legion\" a nizozemský Hr. Ms. \"Isaac Sweers\". Obě skupiny se střetly v 3:25. Spojenecké torpédoborce, které měly výhodu radaru potopily oba italské lehké křižníky. Torpédovka \"Cigno\" zachránila okolo 500 námořníků, ale přes 900 mužů, včetně admirála \"Toscana\" se potopilo spolu s křižníky. Žádný benzín nebyl opět přepraven.\n"}
{"id": "169867", "url": "https://cs.wikipedia.org/wiki?curid=169867", "title": "Diskový oddíl", "text": "Diskový oddíl\n\nDiskové oddíly (anglicky partition) slouží k rozdělení fyzického disku na oddíly (fyzické nebo logické), se kterými je možné nezávisle manipulovat. Laicky řečeno, po rozdělení pevného disku se pak tento z pohledu souborů jeví jako několik samostatných disků, které mohou být různě naformátovány (tj. mít odlišnou logickou strukturu) a dokonce mohou obsahovat i různé operační systémy.\n\nRozdělení fyzického disku na logické diskové oddíly bývá uvedeno v tzv. \"Partition Table\" (tabulka rozdělení disku), která se nachází na úplně prvním sektoru disku (tzv. Master boot record, hlavní spouštěcí záznam). Nejčastější verze této tabulky umožňuje pouze čtyři záznamy (primary partitions), ale v případě většího počtu diskových oddílů na jednom médiu je možné v hlavní (primární) tabulce odkázat na takzvaný \"rozšířený\" diskový oddíl (extended partition), na jehož začátku se opět nachází MBR s další tabulkou, ve které je uvedeno rozdělení extended partition na další oddíly.\n\nVytvoření více jak jednoho oddílu má následující výhody:\n\n\n\n\n\n\n\nVytvořením více jak jednoho oddílu na pevném disku má následující nevýhody:\n\n\n\n\n\nTabulka s popisem rozdělení disku se nachází na jeho úplném začátku v takzvaném MBR (\"Master boot record\", tj. prvních 512 bajtů na disku). V tomto prostoru se obvykle kromě tabulky nachází i zavaděč, který rozhoduje, ze kterého oddílu bude následně zaveden operační systém. Tabulka může mít několik různých formátů. Na počítačích PC je nejčastěji používána tzv. DOSová tabulka, která však neumožňuje popisovat disky větší, než 2 TB. Proto v operačních systémech MS Windows existují tzv. dynamické disky a ve Windows Vista a Windows 7 již existuje částečná podpora GPT v rámci datových oddílů. Od Windows 8 je GPT plně podporováno a může být použito i k zavedení operačního systému.\n\nNejznámějším způsobem rozdělení disku je rozdělení vycházející z potřeb PC BIOSu, které dělí disk na primární a sekundární oddíly (anglicky zvané partition). Pro vytváření oddílů je v DOSu určen program fdisk.\n\nDalším, odlišným způsobem dělení je\nJiné způsoby (bez vlastního jména) dále používají systémy\n\nPC BIOS umožňuje definovat v MBR umístěném v prvním sektoru disku čtyři primární oddíly. U primárního disku by právě jeden z těchto oddílů měl být označen jako bootovací (tedy jako ten, ze kterého lze nahrávat operační systém). V MS-DOS a dřívějších verzích Microsoft Windows bylo nutné, aby byl operační systém nainstalován na primární oddíl, který byl po nabootování označen jako disk C:.\n\nModernější operační systémy mohou obsahovat zavaděče schopné překonat toto omezení, ale pokud má z disku startovat více operačních systémů, rozdělení na primární oddíly může být jediné na kterém se „shodnou“.\n\nKromě primárních oddílů MS-DOS zavedl rozšířené oddíly. Ty jsou implementovány jako jeden oddíl rozdělený na větší počet logických disků. Na disku může být pouze jeden rozšířený oddíl.\n\nPříklad: Disk s jedním primárním a jedním rozšířeným oddílem se dvěma logickými disky ukáže tři jednotky, C:, D:, a E:.\n\nKaždý oddíl je označen kódem, který označuje jeho formát a použití, například:\n\n\nPevné disky měly dříve poměrně malou kapacitu a proto bylo možné jejich obsah komprimovat, čímž se ušetřilo místo. Používaly se programy STACKER (DR-DOS kromě 6), SuperStor (DR-DOS 6), DoubleSpace nebo DriveSpace (MS-DOS, Windows 95). Komprese je realizována vytvořením jednoho velkého souboru v diskovém oddílu. Soubor pak obsahuje všechna zkomprimovaná data. Po zavedení ovladače komprimovaného disku do paměti je soubor otevřen a jeho obsahu je přiřazeno samostatné písmeno disku. Komprimace a dekomprimace je prováděna na pozadí, takže je před uživatelem skryta. Navíc je provedena záměna písmen původního oddílu a komprimované jednotky, takže komprimovaná jednotka má pak označení C:.\n\nPod operačním systémem MS Windows je obvyklé provozovat jedinou jednotku C: a zde se ukládají všechna data včetně souborů operačního systému a odkládacího souboru. Specialisté ale dávají přednost dělení na disk systémový, datový a odkládací jakožto samostatné oddíly. Zatímco použití jediného oddílu na vše klade vyšší nároky, na údržbu systému je řešení s více oddíly praktičtější, při potřebě měnit logické oddíly a obsah. K tomu se používají další programy jako je net-runna Enterprise, Acronis Disk Director Suite, diskdump, Paragon Partition Manager, Norton Partition Magic nebo Norton Ghost. Uživateli je tak umožněno při využití více oddílů rychlejší zotavení z nákazy viry, trojskými koňmi nebo z jinak poškozeného operačního systému.\n\nPro UNIXové operační systémy a operační systémy vycházející z UNIXů (jako Linux a Mac OS X), je obvyklé vytvoření oddělených oddílů pro / (systém), /home (uživatelská data), a swapový, lze vytvořit oddíly i pro /boot, /tmp, /usr, /var či /opt. (Totéž platí pro operační systémy BSD a odvozené, jako třeba Solaris, až na to že místo použití více partition rozdělí jednu partition na několik tzv. slices.)\n\nTakové schéma má několik výhod: pokud se jeden systém souborů poškodí, zbytek dat zůstane neporušený a je minimalizována jejich ztráta; oddíly mohou být zpřístupněny ke čtení (read-only) a zpracování setuid souborů tak zablokuje zvýšení bezpečnosti; výkon může být zvýšen díky kratším pohybům po diskové hlavě.\n\nOvšem má to nevýhodu v disku rozděleném se na velikostně pevně dané oddíly - tak například uživatel může svůj oddíl zaplnit, třebaže ostatní oddíly mají stále spoustu místa nevyužitého. Nevýhoda běžných pevných disků je obtížné přerozdělování volného místa po jejich prvotním rozdělení na oddíly. Správce logických disků (LVM) tento problém elegantně řeší přidáním logické vrstvy mezi fyzická média a operační systém. Do logické jednotky lze snadno přidávat (nebo odebírat) fyzické partition a disky a tím měnit její velikost (nutná je ovšem i podpora souborového systému).\n\n"}
{"id": "169868", "url": "https://cs.wikipedia.org/wiki?curid=169868", "title": "Inkoust", "text": "Inkoust\n\nInkoust je tekutá psací látka obsahující pigment (nerozpustný ve vodě), nebo barvivo (rozpustné ve vodě), na podklad se nanáší pomocí brka, štětce, či pera.\n\nInkoust se používal již ve starověkém Egyptě (převážně černý a červený) či Číně. Černý vznikl spálením organických materiálů (odpovídá grafitu) a smíchání s vodou a gumou (např. z akácie). Až do počátku 19. století si inkoust vyráběli písaři sami, jeho kvalita byla proto rozličná. Jednalo se většinou o \"duběnkový inkoust\", který se skládal ze 4 základních složek: 1. extrakt z duběnky (útvar na listu dubu, vytvářený larvami žlabatek, obsahuje tanin a kyselinu gallovou), 2. vitriol, 3. arabská guma, 4. tekutina (voda, víno, pivo, ocet). Inkoust vznikne až po reakci se železnatými solemi, které ale způsobují „rezavění textu“, až jeho úplné „propadnutí“ - vyleptání papíru (Více článek Duběnkový inkoust). Příměs mědi pak zase způsobuje zelenání textu.\n\nKdyž začaly být ptačí brky nahrazovány ocelovými pery, nastal problém, neboť duběnkový inkoust kvůli obsaženému síranu železnatém ocelová pera leptal. Bylo proto nutné nahradit duběnkový inkoust novým druhem. Začal se proto vyrábět \"kampeškový inkoust\" (extrakt modrého dřeva kampešky + chroman draselný), jehož barva byla fialově černá. Jeho nevýhodou však bylo, že byl poměrně snadno odstranitelný.\n\nVe 20. století pak vznikaly rozličné druhy inkoustů.\n\nOrganokovová sloučenina vzniklá reakcí taninu a železnatých solí, byl hlavním inkoustem používaným od 12. stol po 19. stol.\nVíce viz článek duběnkový inkoust.\n\nNejstarší inkousty, mezi které patří čínská tuš.\n\nNapříklad inkoust z rumělky.\n\n"}
{"id": "169872", "url": "https://cs.wikipedia.org/wiki?curid=169872", "title": "Chubut (řeka)", "text": "Chubut (řeka)\n\nChubut ( , ) je řeka v jižní části Argentiny (provincie Río Negro, Chubut). Je 810 km dlouhá. Povodí má rozlohu 138 000 km².\n\nPramení na východních svazích Patagonských And. Protéká polopouštní planinou Patagonie v úzké a hluboké dolině. Ústí do Argentinského moře v Atlantském oceánu nedaleko města Rawson. Hlavním přítokem je Chico zprava.\n\nPrůměrný průtok činí přibližně 50 m³/s. V řece je vody málo, pouze v zimě hladina mírně stoupá.\n"}
{"id": "169875", "url": "https://cs.wikipedia.org/wiki?curid=169875", "title": "Jakub Kolas", "text": "Jakub Kolas\n\nJakub Kolas (3. listopadu 1882 - 13. srpna 1956, Minsk) byl běloruský básník, prozaik, dramaturg, kritik, publicista, překladatel a spolutvůrce současné běloruské gramatiky.\n\nJakub Kolas, vlastním jménem Konstancin Michailavič Mickevič, se narodil nedaleko Minsku. Jeho otec byl nemajetný rolník a aby rodinu uživil, přijal místo hajného v lesích nedaleko řeky Pripjať. Kolas tak prožil dětství obklopen nádhernou běloruskou přírodou, která mnohdy posloužila za námět jeho děl.\n\nRoku 1898 Kolas nastoupil do učitelského semináře v Něsviži, který úspěšně dokončil v roce 1902. V letech 1902 až 1906 učil na školách v brestské a minské oblasti.\n\nPo roce 1905, kdy se situace v carském Rusku radikalizovala, se Kolas začal zapojovat do různých radikálních hnutí. Za účast na nepovoleném sjezdu běloruských učenců, kteří žádali založení vlastních běloruských škol, byl propuštěn ze zaměstnání a umístěn pod policejní dohled. Krátce nato napsal Kolas první běloruskou čítanku, která sestávala hlavně z jeho vlastní tvorby, pracoval v novinách \"Naša niva\" (1907) a v soukromé škole ve vitebské oblasti.\n\n15. září 1908 byl vilenským soudem odsouzen za účast na nelegálním sjezdu učitelů na tři roky do vězení a trest si odpykával ve vězení v Minsku. V letech 1912 až 1914 učil v Pinsku. V roce 1915 byl povolán do carské armády. Po ukončení studia na Aleksandrovském vojenském učilišti v Moskvě v roce 1916 byl poslán k záložnímu pluku do města Perm. V létě roku 1917 byl povýšen na podporučíka a převelen na rumunskou frontu. Brzy však onemocněl a byl z fronty přeložen a posléze propuštěn ze služby. Odešel do města Obojan v kurské oblasti, kde žila jeho žena s dvěma syny. Po bolševické revoluci se aktivně zapojil do veřejného života.\n\nV roce 1921 se vrátil do Minsku. Pracoval v Naučno-terminologické komisi, která byla zaměřená na sběr běloruské lidové slovesnosti. Přednášel na Belpedtechnikume, běloruské univerzitě, o jejíž založení se zasloužil. Roku 1926 obdržel Kolas titul \"Národní básník Běloruska\". Od roku 1929 byl viceprezidentem Běloruské akademie věd. Podílel se na tvorbě běloruského spisovného jazyka. Za druhé světové války žil v Moskvě, v Taškentu a pak opět v Moskvě. Od roku 1944 sídlil v Minsku. Po válce vstoupil do VKS(b), byl člen ÚV KS Běloruska, členem Nejvyššího sovětu Běloruské SSR a SSSR. Zúčastnil se 20. sjezdu strany. Krátce po skončení sjezdu, 13. srpna 1956 zemřel.\n\nPrvní verše psal Kolas již v době svých studií na učitelském semináři. Sem patří báseň \"Naše vesnice, lidé a život na vesnici\". V této době psal básně jak bělorusky, tak i rusky. Svoje básně později publikoval v běloruských novinách \"Naša dolja\" a \"Naša niva\". Už v prvním čísle Naši doli vyšla Kolasova báseň \"Náš rodný kraj\".\n\nJeště v době jeho pobytu ve vězení, v roce 1910, byla vydána první Kolasova básnická sbírka \"Písně smutku\". Ve svých básních Kolas popisoval krásu běloruské přírody. Teskný popis běloruské krajiny měl znázorňovat i smutný osud běloruského národa. Předválečná díla se vyznačovala láskou k rodné zemí a popisem její krásy. Kolas věřil, že běloruský sedlák má právo na lepší život a šťastnější budoucnost. Nářek v Kolasových básních tak většinou končí v protestu proti nespravedlnosti sociálních poměrů.\n\nVe své próze řešil Kolas stejné problémy jako ve své poezii. Opět se věnuje drsným sociálním problémům běloruského venkova. Hrdinové jeho povídek však byli propracovanější, byli více vykresleni po psychologické stránce. Mezi předválečnou prózu patřila díla jako \"Povídky\" (1912) a \"Blízké zjevy\" (1914).\n\nPřed válkou začal psát Kolas dvě důležitá básnická díla, \"Novaya ziamla\" (Nová země, 1923) a \"Simon – muzika\" (Simon muzikant). V dílech barvitě popisoval život na venkově a volal po svobodě a kulturní emancipaci Bělorusů. Kolas popisuje život a náladu běloruských sedláků, které pokládá za základní kameny běloruské kultury. Nová země je v podstatě encyklopedií běloruského života, podrobně popisuje běloruskou společnost na venkově. Nová země je napsána v kriticko-realistickém stylu.\n\nSimon muzikant popisuje život violončelisty Simona. Dílo je napsáno v romantickém stylu. Simon pochází původem z prostého lidu. Na Simonově příkladu chtěl Kolas ukázat zrání a sebeuvědomování běloruského lidu. Malý Simon dostane od svého dědy flétnu. Po své smrti se děd Simonovi zjevuje ve snu a odkazuje mu kouzelné housle, které mají představovat imaginární symbol hudební moci, která by mu mohla otevřít cestu do světa. Simon o snu přemýšlí a zanedbá hlídané stádo ovcí svého otce, které sežere vlk a otec Simona vyžene. Simon se toulá po Bělorusku a naučí se hudbě na housle. Seznámí se s dívkou Hanou, hudba ho však přitahuje víc a Simon od Hany odchází. Posléze však zažije pochybnou slávu a pád a nakonec se rád vrací k Haně.\n\nPo revoluci byl Kolas ovlivněn bolševiky, což mělo vliv na jeho tvorbu. Porevoluční básně jsou šťastnější. Lidé v nich jsou sebevědomější, nevidí před sebou žádné překážky. Projevuje se zde kontrast oproti pesimistickým předrevolučním básním. Porevoluční tvorba se věnuje oslavě bolševické revoluce a cestě k socialistické budoucnosti. Bolševickou revoluci oslavuje báseň \"K trudu\". Kladného hrdinu, bolševika, najdeme v povídce \"Sergej Korjaga\" (1923).\n\nNejdůležitějším porevolučním dílem je prozaická trilogie \"Na rozcestí\" (Na pereputi) (1923 – 1956). Kolas v ní popisuje nejdůležitější období běloruských dějin,revoluci 1905-1907 a zároveň rozvíjí téma Simona muzikanta a Nové země. V trilogii se ospalý běloruský venkov stává revolučním a začíná si být vědom své síly a svého práva. Hrdina trilogie, učitel Labanovič, ztělesňuje revolučního ducha tehdejší doby. Hledá a nalézá podporu a porozumění prostých běloruských sedláků.\n\nDíla z druhé světové války jsou plná vlasteneckého cítění, víry ve vítězství a touhy po odplatě. Druhou světovou válku popsal Kolas např. v roce 1945 v knize \"Odplata\". Roku 1947 vyšla poslední velká Kolasova sbírka, nazvaná \"Rybářova chatrč\".\n\n\n"}
{"id": "169878", "url": "https://cs.wikipedia.org/wiki?curid=169878", "title": "Alphen aan den Rijn", "text": "Alphen aan den Rijn\n\nAlphen aan den Rijn je nizozemské město ležící v provincii Jižní Holandsko.\nMěsto je situováno na břehu řeky Starý Rýn mezi městy Leiden a Utrecht. Rozloha města je 57.68 km², z čehož 2.61 km² je pokryto vodou.\n\nMagistrát v Alphenu spravuje ještě dvě okolní obce Aarlanderveen a Zwammerdam. Prostředí, kde se město nachází se říká Zelené srdce Randstadu.\n\nBěhem posledních pěti let se velká část města rekonstruovala. Mnoho starších budov postavených v 50. letech a dříve bylo zbouráno a místo nich se postavily moderní architektonické budovy.\nPlány do budoucna vzhledem k obnově města směřují hlavně k postavení nového náměstí, které by mělo být blízko řeky a výstavbě kulturní budovy.\nV roce 2006 skončila výstavba nových obchodů a nové pěší zóny, která nahradila starou nevyhovující.\n\n"}
{"id": "169879", "url": "https://cs.wikipedia.org/wiki?curid=169879", "title": "Lushnjë", "text": "Lushnjë\n\nLushnjë (albánsky také \"Lushnja\") je město nacházející se ve střední Albánii. Má okolo 41 000 obyvatel (odhad z roku 2005) a je hlavním městem stejnojmenného okresu.\n\nMěsto Lushnjë bylo založeno v pozdním středověku.\n\nMístní fotbalový klub KS Lushnja hraje v albánské první lize.\n\n"}
{"id": "169880", "url": "https://cs.wikipedia.org/wiki?curid=169880", "title": "Durrës (kraj)", "text": "Durrës (kraj)\n\nKraj Durrës (albánsky ) je jeden ze dvanácti Albánských krajů.\nSkládá se z okresů Durrës a Krujë. Krajským městem je Durrës. \n\nŽije zde asi 246000 obyvatel (odhad 2004), a má rozlohu 827 km². Leží na západě země na pobřeží Jadreského moře. \nNa severu sousedí s krajem Lezhë, na východě s Dibeë a na jihu s Tiranë.\n"}
{"id": "169882", "url": "https://cs.wikipedia.org/wiki?curid=169882", "title": "Bazilišek", "text": "Bazilišek\n\nBazilišek je mytický tvor. Označení pochází z řeckého \"basiliskos (βασιλίσκος)\" – „malý král“ nebo „králíček“, který vznikl zdrobněním řeckého slova \"basileús (βασιλεύς)\" – „král“. V latině se používá označení \"regulus\" – „malý král“.\n\nPřestože se bazilišek vyskytuje poprvé již v řecké mytologii, přesnější popis máme až z prvního století z Naturalis historia (Gaius Plinius Secundus roku 77).\n\nPodle antického mínění je bazilišek méně než 12 palců (asi 30 cm) dlouhý had, který má na své hlavě bílý diadém. Baziliška vždy nalezneme na poušti, a to díky jeho destruktivním schopnostem, kterými z jakékoli krajiny za pár chvil vytvoří poušť. Proto se jeho domovskou zemí stala Kyrenaika, římská provincie nalézající se v dnešní Libyi. Všichni hadi slyší na jeho syčení, je tedy jakýmsi vládcem hadů. Bazilišek se ale na rozdíl od nich pohybuje ve vertikálním směru se vztyčenou hlavou. Jeho dech rozbíjí skály a spaluje trávu. Kromě toho všeho je bazilišek nejjedovatějším tvorem vůbec. Tradovalo se, že pokud je bazilišek probodnut kopím jezdce na koni, tak je otráven nejen jezdec, ale i kůň. V některých, ovšem pozdějších, interpretacích má bazilišek schopnost svým pohledem zabíjet nebo měnit v kámen živé bytosti.\n\nJiné antické prameny uvádí, že bazilišek může být překonán pomocí zrcadla. V tomto výkladu má bazilišek schopnost smrtícího pohledu. Podle některých údajů bazilišky odpuzuje routa nebo levandule.\n\nDalší možností jak překonat jakéhokoli baziliška je přivést do jeho doupěte lasičku (méně často lišku). Šelmy se v přítomnosti baziliška zmocní bojové šílenství. Začne s baziliškem zápasit a nepřestane, dokud ji bazilišek neusmrtí nebo dokud ho nekousne. Toto kousnutí je pro baziliška smrtelné, zatímco lasička je jediným tvorem, na kterého nepůsobí baziliščí jed. Tento motiv se objevuje i ve fantasy. Pravděpodobně se jedná o určitou reminiscenci na asijské a africké promyky, které loví jedovaté hady včetně kober.\n\n\nŘecký spisovatel Claudius Aelianus ve svém díle De Natura Animalium (175–235) poprvé uvedl, že je pro baziliška smrtelné kohoutí zakokrhání. To mělo později zásadní dopad jak na baziliškův vzhled, tak na chování poutníků, kteří si s sebou na cesty brali kohouta, aby je ochránil.\n\nPostupem času byla vymýšlena spousta verzí baziliškova příchodu na svět. S tím se měnil i baziliškův vzhled z čistě hadí podoby do podoby chimérické. Výsledná středověká podoba zrodu vznikla skloubením předchozích teorií.\n\nBaziliščí vajíčko snese sedmiletý Kohout do hromady hnoje v době, kdy Sirius je vidět na obloze. Toto vajíčko nemá běžnou skořápku, ale jen tenkou kožnatou membránu a musí být vysezeno ropuchou.\n\nTvor podobný bazilišku zvaný \"gye-lyong\" „kohoutí drak“ je znám v korejské mytologii, vůči lidem se však chová laskavě. Bývá zobrazován jak táhne vozy nesmrtelných nebo božstev. Podle jednoho korejského mýtu se pramatka dynastie Silla vylíhla z vejce tohoto tvora. S jeho pojmenováním souvisí i název korejského města Kjerjong.\n\nBazilišek se poprvé v angličtině objevuje v roce 1382 v překladu Bible (Starý zákon) a to hned několikrát (překlad - Wyclif John) – například v knize Izaijáš 11:8 (Starý Zákon). Toto slovo překládá hebrejské \"tziph'oni\" (\"zebona\"). V pozdějších revidovaných překladech je však nahrazeno slovem zmije. U nás v českém ekumenickém i kralickém překladu je dodnes užíváno slovo bazilišek. Správný překlad z hebrejštiny je však pravděpodobně hyena.\n\nČasto se objevuje v současné literatuře žánru fantasy, kde hraje většinou zápornou úlohu jako nebezpečný a krutý protivník. Mezi nejznámější knihy, v nichž se vyskytují bazilišci, patří Harry Potter a tajemná komnata od J. K. Rowlingové, kde má bazilišek hadovitý vzhled s lidskou hlavou (z mýtických bytostí tak připomíná spíše Lamii nebo Glykóna) či Mluvicí balík Geralda Durrella, kde vystupují bazilišci jako krutá a zlá rasa, která chce ovládnout říši Mytologii.\n\n\n\n"}
{"id": "169885", "url": "https://cs.wikipedia.org/wiki?curid=169885", "title": "Obzor (město)", "text": "Obzor (město)\n\nObzor () je město ve východním Bulharsku. Město se rozkládá na pobřeží Černého moře, ve Varenské oblasti, u Staré Planiny. Nachází se 32 km od Nesebaru, správního střediska stejnojmenné obštiny, a má zhruba 2 tisíce obyvatel, který v turistické sezóně narůstá až nad 40 000 obyvatel.\n\nMěsto má rozsáhlou písečnou pláž, přes 7 kilometrů dlouhou. Nachází se zde mnoho hotelů s kapacitou i přes 1 000 lůžek. Centrum je živé, až příliš přelidněné. Do Burgasu i do Varny je zhruba stejně kilometrů. Na návštěvníka město bude působit velice svěže, je umístěno do zeleného prostředí a terén se mírně svažuje směrem k moři. Okolní krajina připomíná krajinu chorvatskou. U pláže je nově vybudovaný park, plný novodobých atrakcí, který spolu s novou výstavbou hotelů severně od města svědčí o tom, že se město snaží do oblasti přilákat více turistů.\n\nSídlo je staré zhruba 3 tisíce let. Nejprve šlo o thrácké sídliště, které se nazývalo Naulochas (také Tetranaulochas nebo Tatranaulochas). V prvním tisíciletí př. n. l. se zde usadili Řekové a svoji osadu nazvali Heliopolis. Na počátku římského období v 1. století př. n. l. byl postaven Jupiterův chrám a město dostalo název Théopolis (boží město) nebo Templum Iovis (Jupiterův chrám). Jeho pozůstatky se nalézají ve středu města. Později se tu nalézala letní rezidence byzantských císařů. V 5. století zde byla postavena trojlodní bazilika o délce 40 m a se stěnami o tloušťce 2 m, která byla objevena v 70. letech a ze které je patrno, že byla několikrát obnovována.\n\nZa dob druhé Bulharské říše ze byla vybudována pevnost Kozjak. V osmanském období se dědina nazývala Gözeken (obzor) a v jeho bulharské formě () ho nesla až do roku 1936, kdy byla přejmenována na současný název. Obzor je městem od roku 1984.\n\nVe městě žije 2 051 stálých obyvatel a je zde trvale hlášeno 1 814 obyvatel. Podle sčítání 1. února 2011 bylo národnostní složení následující:\n\n"}
{"id": "169887", "url": "https://cs.wikipedia.org/wiki?curid=169887", "title": "Mount Kosciuszko", "text": "Mount Kosciuszko\n\nMount Kosciuszko (do roku 1997 psána \"Mount Kosciusko\", bez písmene Z) (2228 m) je nejvyšší horou pevninské části australského kontinentu i pevninské části státu Austrálie. Leží ve Sněžných horách (\"Snowy Mountains\") ve státě Nový Jižní Wales u hranice s Victorií. Hora je součástí národního parku Kosciuszko, který má rozlohu 6 469 km².\n\nTradiční anglická výslovnost je /kɒziːˈʌskoʊ/, ale někdy se používá i výslovnost /kɒˈʃʊʃkoʊ/, což je velmi blízké polské výslovnosti [kɔɕˈt͡ɕuʂkɔ].\n\nHora Kosciuszko je částí velkého hřebene, který tvoří významné rozvodí a zároveň státní hranice Viktorie a Nového Jižního Walesu. Ta se nalézá v bezprostřední blízkosti hory. Mount Kosciuszko leží uprostřed pomyslné čáry mezi Sydney a Melbourne na jihovýchodě kontinentu (tj. 450 km na obě strany).\n\nOd roku 1997 se oficiálně Mount Kosciusko píše se „z“ (Mount Kosciuszko). Jako první na horu vystoupil polský badatel Paul Edmund Strzelecki 15. března 1840. Vrchol dostal jméno podle generála Tadeusze Kościuszka.\n\nHora Mount Kosciuszko je v povodí jenom dvou řek. Západní, jižní, jihovýchodní, jihozápadní a severozápadní svah odvodňuje řeka Swampy Plains River, která pramení na jihovýchodním svahu. Je pravým přítokem řeky Murray. Severovýchodní svah hory a i polovinu severního odvodňuje řeka Snowy River, která ústí do Tasmanova moře poblíž města Marlo. 72% rozlohy hory Mount Kosciuszko je v povodí řeky Murray a 28% v povodí řeky Snowy River.\n\n"}
{"id": "169894", "url": "https://cs.wikipedia.org/wiki?curid=169894", "title": "Kokemäenjoki", "text": "Kokemäenjoki\n\nKokemäenjoki je řeka v jihozápadní části Finska (provincie Satakunta a Pirkanmaa). Je přibližně 200 km dlouhá. Povodí má rozlohu 27 100 km², z čehož připadá 12 % na jezera.\n\nŘeka odvádí vodu ze systému jezer v západní části Jezerní planiny do Botnického zálivu. Na řece se vyskytují peřeje.\n\nPrůměrný průtok činí přibližně 220 m³/s. Maxima dosahuje na jaře. Od začátku prosince do konce dubna je zamrzlá.\n\nVyužívá se na splavování dřeva a na některých úsecích slouží i lodní dopravě. Na řece byla vybudována vodní elektrárna. V povodí leží město Tampere a v ústí Pori.\n"}
{"id": "169895", "url": "https://cs.wikipedia.org/wiki?curid=169895", "title": "František Xaver Dušek", "text": "František Xaver Dušek\n\nFrantišek Xaver Dušek (Franz Xaver Dussek i Franz Xaver Duschek) (8. prosince 1731 Chotěborky u Jaroměře – 12. února 1799 Praha) byl český hudební skladatel a jeden z nejvýznamnějších cembalistů a klavíristů ve své době. Je známý též jako hostitel W. A. Mozarta v Praze.\n\nOtec Václav a matka Dorota, roz. Sobotková byli poddanými hraběte Jana Karla Šporka. Hudební základy dostal u vesnického kantora Ulíka. Hrabě Špork si povšiml jeho nadání a umožnil mu studia na jezuitském gymnáziu v Hradci Králové. Studoval hudbu a připravoval se ke kněžskému povolání. Po těžkém úrazu musel zanechat studií na gymnáziu, ale s podporou hraběte se mohl dále věnovat hudbě. Odešel do Prahy aby studoval skladbu a hru na varhany u Františka Habermanna. Studia dovršil ve Vídni u dvorního skladatele Georga Christopha Wagenseila a současně byl členem několika chrámových orchestrů. U Wagenseila se také poprvé setkal s W. A. Mozartem.\n\nV roce 1770 se vrátil do Prahy a věnoval se pedagogické činnosti. Stal se zakladatelem první české klavírní školy. Mezi jeho žáky patřili nejen přední šlechtici žijící v Praze, ale i budoucí vynikající profesionální hudebníci, např. Leopold Koželuh, Vincenc Mašek a Jan Nepomuk Augustin Vitásek, a také jeho budoucí manželka zpěvačka Josefina Hambacherová, se kterou se oženil roku 1776.\n\nOba si získali pro svou pohostinnost a osobní kouzlo pražskou společnost a ve svém domě a zejména pak v letním sídle Bertramce vedli hudební salon na vysoké úrovni. Přijímali nadějné začínající umělce i slavné hudebníky, kteří zavítali do Prahy.\n\nV roce 1777 Duškovi navštívili příbuzné v Salcburku a František Xaver se opět setkal s W. A. Mozartem a od té doby s ním udržoval těsné osobní i umělecké kontakty. V jejich vile pak Mozart zkomponoval větší část Dona Giovanniho (premiéra 28. října 1787) a slavnostní operu pro pražskou korunovaci císaře Leopolda La clemenza di Tito.\n\nStejně jako Mozart v roce 1785 v Rakousku, tak i Dušek vstoupil brzy do zednářské lóže a to do nejstarší pražské \"U tří korunních hwězd a u poctiwosti w jitru Prahy\". Členy této Lóže byl však také např. operní pěvec a šéf italské opery v Praze Pasqual Bondini, nebo skvělý varhaník Jan Křtitel Kuchař. \nJak vyplývá z jejich nedávno objevené korespondence, operu \"Don Giovanni\" napsal Mozart vyloženě na objednávku a po lobbingu jmenovaných pražských hudebníků - zednářů. Všichni tito jmenovaní se pak také na představeních Mozartových oper v Praze přímo podíleli.\n\nFrantišek Xaver Dušek zemřel v Lichtenštejnském paláci na Malostranském náměstí (dnes sídlo Akademie múzických umění) a je pochován na Malostranském hřbitově.\n\nVynikl jako virtuos na cembalo i kladívkový klavír. Vysoce byla ceněna jeho interpretace Johanna Sebastiana Bacha i Philipa Emanuela Bacha.\n\nJeho skladby jsou ve vkusném mozartovském duchu a i když neznamenaly žádný zvrat ve vývoji hudby, poskytují radost a potěšení posluchačům i interpretům. V řadě skladeb nezapře český původ a romantický nádech předznamenává klavírní dílo Václava Jana Tomáška.\n\nSložil 37 symfonií, několik serenád, 36 dechových sextetů, 26 smyčcových kvartetů a okolo 23 smyčcových trií, 6 klavírních trií, četné písně a koncertní árie a mnoho dalších drobných skladeb. Vzhledem k tomu, že archivy šlechtických rodin nejsou dosud zcela prozkoumány, lze očekávat, že tyto údaje nejsou konečné.\n\nSpolupracoval se šlechtickými kapelami hraběte Pachty a hraběte Clam-Gallase, v jejichž hudebních archivech najdeme jeho skladby. Část klavírních děl má instruktivní charakter. Jeho skladby vycházely tiskem již za jeho života v Praze, Amsterodamu, ve Vídni a v Linci.\n\n\n"}
{"id": "169910", "url": "https://cs.wikipedia.org/wiki?curid=169910", "title": "Halacha", "text": "Halacha\n\nHalacha ( , od הלך – chodit, kráčet – jít určitým způsobem, postupně nabývá na významu zvyk, obyčej, mrav, předpis, ustanovení) je celkový souhrn židovského náboženského práva, včetně biblického práva (613 přikázání) a pozdějšího talmudského a rabínského práva, jakož i zvyků a tradic. Halacha řídí nejen čistě náboženské (např. liturgické) praktiky a věrouku, ale také četné aspekty každodenního života, majetkové, civilní i trestní právo.\n\nKromě výše zmíněného může mít slovo \"halacha\" v samotné halachické literatuře následující významy:\n\n\n"}
{"id": "169912", "url": "https://cs.wikipedia.org/wiki?curid=169912", "title": "Bezstarostná jízda", "text": "Bezstarostná jízda\n\nBezstarostná jízda (v originále Easy Rider) je americký film z roku 1969, režírovaný Dennisem Hopperem, který v něm také ztvárnil jednu z hlavních rolí. Tento film se stal jedním ze symbolů šedesátých let. Film byl první velkou příležitostí pro tehdy takřka neznámého Jacka Nicholsona, který byl za roli právníka George Hansona nominován na Oscara za nejlepší herecký výkon ve vedlejší roli. Film pojednává o dvou motorkářích, kteří se na motocyklech Harley-Davidson vydají napříč Spojenými státy.\n"}
{"id": "169914", "url": "https://cs.wikipedia.org/wiki?curid=169914", "title": "Návrat do budoucnosti", "text": "Návrat do budoucnosti\n\nNávrat do budoucnosti (v anglickém originále Back to the Future) je americká sci-fi komedie, kterou v roce 1985 natočil režisér Robert Zemeckis. Pojednává o mladíkovi jménem Marty McFly, který náhodou odcestuje do minulosti, v níž ohrozí vlastní existenci v době, odkud se na cestu časem vydal. Film se stal kasovním trhákem a v roce 1985 dokonce nejvýdělečnějším americkým filmem vůbec. Komerční úspěch umožnil vznik dalších dvou pokračování v roce 1989 a 1990.\n\nSedmnáctiletý Marty McFly (Michael J. Fox) se v roce 1985 přátelí s excentrickým vědcem dr. Emmettem Brownem (Christopher Lloyd). Doktor vynalezl stroj času, který zabudoval do auta značky DMC DeLorean. Když Martymu stroj předvádí v noci na parkovišti před supermarketem, přijedou na místo libyjští teroristé a doktor klesne k zemi pod jejich střelbou. Pomstili se mu za to, že jim ukradl plutonium, které potřeboval jako palivo pro stroj času. Martymu se podaří v DeLoreanu ujet, náhodou ale spustí stroj času a dostane se do minulosti, konkrétně do roku 1955. V minulosti se setká s doktorem, který se snaží vymyslet způsob, jak Martyho vrátit do jeho doby.\n\nMarty se ale náhodou setká se svými rodiči Georgem a Lorraine a jeho matka se do něho zamiluje místo do otce. To Marty musí napravit, aby zachránil existenci vlastní rodiny i sebe samotného, musí dát své rodiče dohromady. Na společné rodinné fotce, kterou má s sebou, totiž pomalu začnou mizet postavy jeho starších sourozenců Davea a Lindy. Přes různé peripetie uspěje, jeho rodiče se poprvé políbí na školním večírku a zamilují se do sebe.\n\nPotom Marty spěchá k radnici. Doktor totiž zjistil, že chybějící energii z plutonia, která je nutná pro pohon stroje času, nahradí výbojem blesku. Marty ze své současnosti ví, že právě v roce 1955 silný blesk udeřil do radnice a zničil její hodiny. Na poslední chvíli se jim plán podaří realizovat a Marty se vrátí do své původní doby. Na stroji času si nastaví dobu o 11 minut dříve, než rok 1985 opustil (1:35 AM -> 1:24 AM), aby tak zachránil doktora před Libyjci. Když se ale na místo dostane, jen vidí opakování scény, v níž doktor po střelbě klesne k zemi. Není však mrtev, protože na sobě měl neprůstřelnou vestu. Marty mu totiž v minulosti roku 1955 nechal varovný dopis, doktor ho sice původně před Martym roztrhal, protože svoji budoucnost nechtěl znát. Po Martyho odcestování však dopis slepil a zachránil si tak život.\n\nDoktor Martyho zaveze domů a se svým strojem času vyráží vstříc budoucnosti roku 2015. Doma Marty zjistí, že jeho výlet do minulosti měl na jeho rodiče velký pozitivní dopad. Na rozdíl od stavu, z něhož časem odcestoval, je jeho otec úspěšným spisovatelem, rodina je bohatá a i Martyho starší sourozenci jsou šťastnější a v životě úspěšnější. Biff Tannen, který původně byl šéfem George McFlye, mu nyní leští před domem auto. Když se Marty chce se svojí dívkou Jeniffer vypravit k jezeru, objeví se Doktor s tím, že s ním oba musí do budoucnosti, protože se jedná o jejich děti. V doktorově vylepšeném stroji času odlétají (vstříc druhému dílu série).\n\n"}
{"id": "169921", "url": "https://cs.wikipedia.org/wiki?curid=169921", "title": "Buněčná diferenciace", "text": "Buněčná diferenciace\n\nBuněčná diferenciace je koncept vývojové biologie, který představuje proces, jímž z totipotentní („všehoschopné“) nespecializované buňky (např. embryonální buňky, buňky kmenové a u rostlin meristém) vzniká buňka strukturně i funkčně specializovaná. Tyto buňky souhrnně označujeme jako diferenciované buňky. I diferenciované buňky mohou procházet ještě hlubší diferenciací, rozsah jejich další možné specializace již je však silně omezen.\n\nV mnohobuněčných organismech musí jednotlivé buňky obvykle plnit odlišné, specifické úlohy a proto se také významně liší ve své stavbě, velikosti i metabolismu. Například v těle člověka se nalézá na 200 různých typů buněk (např. buňky kůže vypadají jinak a fungují zcela jinak než neurony), přestože vznikly dělením z jediného oplozeného vajíčka. Všechny buňky v jednom organismu nesou stejnou genetickou informaci a odlišné specializace je dosaženo jen tím, že je realizována v jednotlivých buňkách jen její část, tj. jsou aktivovány jen některé geny (označují se jako tzv. transkripční profil). Uplatňují se při tom příslušné regulační mechanismy.\n\nJako diferenciaci pak označujeme právě ten proces, při kterém ke specializaci buňky dochází. Vzhledem k tomu, že veškeré kmenové buňky mají stejný genetický potenciál, jejich specializace musí být důsledkem vzájemné koordinace, tedy jakési „domluvy“, který gen bude kdy, v které buňce spuštěn. Slouží k tomu dva základní mechanizmy. Jednak může dojít k rozdělení rolí mezi buňkami již na úrovni dělení buněk, kde obě dceřiné buňky sice získají stejnou genetickou informaci, ale různým způsobem se mezi ně rozdělí mechanismy, které regulují funkci genetické informace (cytoskelet, transkripční faktory, enzymy, odlišné složení plazmatické membrány ad.) - v tom případě tento proces označujeme jako asymetrické dělení buněk. V druhém případě dochází ke specializaci buňky, která má stejné vlastnosti jako buňka sesterská a to na základě komunikace s vnějším prostředím, se sousedními buňkami. Toto jsou případy hormonální regulace či např. vlivu morfogenů.\n\nPři studiu tohoto procesu, srovnáváme jednak diferenciované buňky navzájem nebo s buňkami, které specializované ještě nejsou. Tyto buńky označujeme jako buňky kmenové. Důsledkem diferenciace jsou ve většině případů nápadné morfologické rozdíly. V některých případech však musíme použít speciální techniky, abychom zjistili např. chemické rozdíly u morfologicky shodných buněk (chemická odlišnost, může znamenat rozdíly v regulačních látkách, které vždy předcházejí rozdíly morfologické).\n\nBuňky, které již jednou svou specializaci získaly ji jen těžko ztrácí a nemohou se specializovat na jiný typ buněk. Proces ztráty specializace se nazývá dediferenciace a je v současnosti předmětem intenzivního výzkumu. Nediferenciované buňky - v podobě kmenových buněk jsou potenciálně velmi významné v lékařství, dávají možnost dopěstování či opravě poškozených částí těla.\n"}
{"id": "169922", "url": "https://cs.wikipedia.org/wiki?curid=169922", "title": "Cikánská stupnice", "text": "Cikánská stupnice\n\nCikánská stupnice (nebo také přesněji cikánská durová stupnice) je pojem z oboru hudební nauky, který je používán pro typ hudební stupnice.\n\nCikánská stupnice je obvykle odvozována od diatonické durové stupnice snížením jejího druhého a šestého stupně (malá sekunda místo velké, malá sexta místo velké).\n\nJedná se o durovou stupnici, která je charakteristická dvěma exoticky znějícími „skoky“ o zvětšenou sekundu – mezi II. a III. stupněm a také mezi VI. a VII. stupněm. Díky tomu vzniká mimo jiné posloupnost dvou půltónů mezi stupni VII.-VIII.(=I.)-II. (například h-c-des na cikánské stupnici od základu c).\n\nNásledující tabulka obsahuje seznam intervalů jednotlivých stupňů vzhledem k základnímu tónu. Jako příklad je použita cikánská stupnice od tónu c, jejíž notaci obsahuje výše uvedený obrázek.\n\nNásledující tabulka obsahuje kompletní seznam cikánských durových stupnic podle základního tónu (lze do jisté míry považovat za durovou tóninu).\n\nDíky dvou zvětšeným skokům mezi stupni má cikánská stupnice některá specifika při snaze o přesný harmonický doprovod pouze tóny této stupnice:\n\nMimo jiné tato stupnice neumožňuje doprovod pomocí tóniky, subdominanty a dominanty bez použití alterovaných akordů (viz zmenšená kvinta v dominantě v tabulce níže).\n\nNásledující tabulka obsahuje pro každý stupeň cikánské stupnice seznam použitelných doprovodných akordů. Použita je stupnice od základního tónu c. Podrobnosti o použitých akordových značkách lze najít v článcích Akordová značka a Seznam akordových značek.\n\n"}
{"id": "169924", "url": "https://cs.wikipedia.org/wiki?curid=169924", "title": "Sociálně demokratická strana Rakouska", "text": "Sociálně demokratická strana Rakouska\n\nSociálně demokratická strana Rakouska ( Sozialdemokratische Partei Österreichs, SPÖ) je rakouská středo-levicová politická strana, která byla založena 31. prosince 1888. Členy strany byli a v jejím čele stáli významní politikové Rakouska jako Victor Adler, Karl Renner a Bruno Kreisky. Rakouskými kancléři byli také sociální demokraté Fred Sinowatz, Franz Vranitzky, Viktor Klima, Alfred Gusenbauer, Werner Faymann a Christian Kern.\n\nStrana zvítězila v parlamentních volbách konaných 29. září 2013 před Rakouskou lidovou stranou (ÖVP), se kterou od té doby tvořila první vládu Wernera Faymanna i následující dvě koaliční vlády. V parlamentních volbách roku 2017 však SPÖ skončila se ziskem 26,9 % hlasů druhá za ÖVP jen těsně před Svobodnou stranou Rakouska (FPÖ) a nedostala možnost se znovu podílet na vládě. Přitom byla součástí téměř všech rakouských vlád od roku 1970. Výjimkou jsou vláda Wolfganga Schüssela a v letech 2017 až 2019 první vláda Sebastiana Kurze.\n\n\nVe svém programovém prohlášení, přijaté na sjezdu strany v roce 1998, se sociálně demokratická strana zavázala k sociální demokracii, k hodnotám svobody, rovnosti, spravedlnosti, solidarity a plné zaměstnanosti.\n\nV roce 2017 zrušila strana po třiceti letech zákaz, tzv. Vranitzkého doktrínu (německy \"Vranitzky-Doktrin\"), tj. vytváření koalice na spolkové úrovni se Svobodnou stranou Rakouska (FPÖ).\n\n\n"}
{"id": "169926", "url": "https://cs.wikipedia.org/wiki?curid=169926", "title": "Oblík (geologie)", "text": "Oblík (geologie)\n\nOblík je ledovcem ohlazená i rýhovaná skalnatá vyvýšenina. Oblíky jsou základním tvarem plošně působící glaciální eroze. Český název „oblík“ zavedl Josef Kunský.\n\n\nOblík je okrouhlý nebo elipsovitě protáhlý. U oblíků převládá délka nad výškou, v ledovcových údolích jsou několik decimetrů až metrů vysoké, v oblasti Labradoru, Skandinávie i jinde mohou tvořit i menší kopce. \n\nOblíky bývají často poznamenány exaračními rýhami, které do nich vybrázdilo ledovcové těleso pomocí spodní morény. \n\nOblíky jsou hojné v místech modelovaných ledovci. Vyskytují se v karech, na dnech ledovcových údolí, ale především v oblastech kontinentálního zalednění. Obdobou oblíků, v jezerech a v mořích, jsou skjäry (šéry, holmeny).\n"}
{"id": "169927", "url": "https://cs.wikipedia.org/wiki?curid=169927", "title": "Oblík", "text": "Oblík\n\nSlovo oblík nebo Oblík má tyto významy:\n\n\n"}
{"id": "169931", "url": "https://cs.wikipedia.org/wiki?curid=169931", "title": "Alfred Gusenbauer", "text": "Alfred Gusenbauer\n\nAlfred Gusenbauer (* 8. března 1960 Sankt Pölten, Dolní Rakousko) byl v letech 2007 až 2008 rakouským spolkovým kancléřem a předsedou rakouské sociální demokracie (SPÖ).\n\nAlfred Gusenbauer navštěvoval v letech 1966 až 1970 základní školu v Ybbs an der Donau a v letech 1970 až 1978 gymnázium ve Wieselburg. Politické vědy, filozofii a práva vystudoval v rozpětí roků 1978 a 1987 na Universität Wien.\n\nGusenbauer byl v letech 1981 až 1990 zaměstnancem strany SPÖ, od 1990 do 1999 byl činný v Komoře pro pracovníky a zaměstnance za Dolní Rakousko, od roku 1999 do konce ledna 2000 pokladníkem zemské SPÖ Dolní Rakousko.\n\nJeho stranická kariéra začala v roce 1981, kdy působil jako jednatel SPÖ.\n\n"}
{"id": "169938", "url": "https://cs.wikipedia.org/wiki?curid=169938", "title": "Ellen Ochoaová", "text": "Ellen Ochoaová\n\nEllen Lauri Ochoaová (* 10. května 1958 Los Angeles) je kosmonautka USA. Byla první hispánskou astronautkou, která v roce 1993 odsloužila devítidenní misi na palubě raketoplánu Discovery. Astronauti studovali ozónovou vrstvu Země.\n\n\n"}
{"id": "169945", "url": "https://cs.wikipedia.org/wiki?curid=169945", "title": "Stuart Roosa", "text": "Stuart Roosa\n\nStuart Allen Roosa (16. srpna 1933 Durango, Colorado, USA – 12. prosince 1994, Washington, D.C.) byl americký vojenský letec a kosmonaut, rusovlasý pilot velitelského modulu kosmické lodi Apollo 14.\n\nPo základní a střední škole studoval na Oklahoma State University – Stillwater a University of Colorado at Boulder, titul leteckého inženýra získal až na University of Arizona v roce 1960. To už měl za sebou službu u vojenského amerického letectva od roku 1953 a praxi zkušebního pilota na letecké základně v Olmstrad v Pensylvánii. Později sloužil na leteckých základnách Tachikawa a Edwards. Nalétal 4600 letových hodin. V roce 1966 se dostal do páté skupiny kosmonautů. Byl členem podpůrné skupiny pro Apollo 9. Byl ženatý, s manželkou Joan měl čtyři děti: Christophera, Jacka, Allen a Rosemary.\n\nStart kosmické lodi byl z mysu Canaveral na Floridě. Na palubě s ním byli velitel Alan Shepard a pilot měsíčního modulu Edgar Mitchell. Devítidenní mise byla třetí, které se podařilo na Měsíci 5. února 1971 přistát. Roosa nebyl na měsíčním povrchu, ale řídil experimenty z oběžné dráhy ve velitelském modulu „Kitty Hawk“. Když se Shepard a Mitchell z Měsíce vrátili k Roosovi, všichni tři se vrátili na Zemi a přistáli v kabině lodi s pomocí padáků na hladině Tichého oceánu.\n\n\nByl ještě jmenován do záložních posádek Apollo 16 a Apollo 17. V roce 1976 z NASA odešel a stal se viceprezidentem mezinárodního oddělení U.S.Industries Middle East Development Company se sídlem v řeckých Athénách. O rok později se vrátil do USA, kde se stal prezidentem Jet Industries v Austinu v Texasu. V letech 1993-1994 byl prezidentem Gulf Coast Coors Inc., Gulfport, Miss. Zemřel ve věku 61 let po nemoci.\n\n"}
{"id": "169953", "url": "https://cs.wikipedia.org/wiki?curid=169953", "title": "Masaccio", "text": "Masaccio\n\nTommaso di Giovanni di Simone Guidi, zvaný Masaccio (21. prosince 1401 San Giovanni Valdarno – podzim 1428 Řím), byl italský malíř, který je považován za zakladatele renesančního malířství.\n\nRoku 1418 se Masaccio přistěhoval do Florencie a seznámil se tu se sochařem Donatellem a architektem Filippem Brunelleschim. O generaci starší zkušení umělci ocenili nadání mladého malíře a snažili se ho dále rozvíjet. Bruneleschi uvedl Masaccia do základů architektury a seznámil ho s pravidly lineární perspektivy, kterou objevil na základě studia antických autorů Eukleida a Ptolemaia. Donatello ho zasvětil do sochařského umění a seznámil ho s anatomií, kterou studoval jako jeden z prvních renesančních umělců. Tyto poznatky aplikoval Masaccio při své malířské tvorbě (viz například perspektiva na fresce \"Svatá Trojice\"). Byl zapsán do malířského cechu roku 1422, není však jasné, zda měl učitele malířství.\n\nPozději byli Bruneleschi, Donatello a Masaccio označeni za velkou trojici florentské renesance.\n\nJeho první zachovalou prací je \"Triptych San Giovenale\" (1422) v Cascia di Reggello. Na centrálním panelu se objevuje Madona s dítětem a anděly, na levé desce je zobrazen sv. Bartoloměj se sv. Blažejem a na pravé sv. Jeroným se sv. Antonínem. Jedním z jeho raných dochovaných obrazů malovaných na dřevě je deskový obraz \"Sv. Anna Samotřetí\" (1424), který byl původně umístěn ve florentském kostele San Ambrogio, dnes je umístěný v galerii Uffizi. Další jeho prací je obraz \"Zvěstování Panně Marii\" v kostele San Niccolo, malovaný temperou na dřevě.\n\nMezi lety 1424–1425 pracoval společně s malířem Masolinem da Panicale (1383–1447) na výzdobě kaple Brancacciů v bazilice Panny Marie Karmelské ve Florencii. Fresky vznikly na objednávku Felice Brancacciho, který kapli označil za pohřební a právně zajistil dokončení její výzdoby u svých dědiců i po své smrti. V kapli se nacházejí výjevy z ráje a náměty ze života sv. Petra malované v polích, oddělené sloupky, ve dvou pásech nad sebou. Původně byly zadány malíři Masolinovi, který si práci rozdělil s mladším, ale nadanějším Masacciem. Každý provedl 10 maleb. Masolino maloval horní partie, Masaccio dolní, na některých výjevech se podíleli dohromady, takže se jejich autorství nedá přesně rozlišit. Masolino práci ukončil, Massacio nikoliv. Podle Vasariho maloval ranější fresky Masolino (\"Čtyři evangelisté, Povolání sv. Petra a Ondřeje, Petrovo zapření a jeho lítost, Kristus kráčející po vodě, Kázání sv. Petra, Sv. Petr uzdravuje chromého a Vzkříšení Tabity\").\n\nVýjevy, které maloval Masaccio, jsou podle Vasariho: \"Sv. Petr křtí obrácené\" (1424–1425), \"Peníz daně\" (1425, ve vyšším patře výjevů nalevo od oltáře), \"Sv. Petr léčí svým stínem\" (1426–1427, na oltářní zdi), \"Vzkříšení syna Teofilova\" a \"sv. Petr zvolen biskupem v Antiochii\" (1427–1428), který byl dokončen Filippinem Lippi. Na malbě \"Peníz daně\" lze najít mezi podobiznami apoštolů autoportrét samotného Masaccia, který namaloval svou tvář na obličej jednoho z apoštolů stojícího vzadu. Podle dodatku popisujícího výjevy Masaccio také maloval scény \"Rozdělení majetku Chrámu a smrt Ananiáše\" (na oltářní zdi) a \"Vyhnání z ráje\" (1424–1425, ve vyšším patře nalevo od vchodu). Protějškový výjev \"Pokušení Adama a Evy\" byl malován Masolinem. Na těchto freskách bylo oceňováno především vyjádření emocí a živost s jakou se postavy na obraze projevují. Filippino Lippi dokončuje výzdobu kaple mezi léty 1481–1485.\nRoku 1425 přerušil Masaccio práci na výzdobě kaple a odešel za studiem a zakázkami do Říma, kde pravděpodobně spolu s Masolinem pracoval pro kardinála Branda Castigliona.\n\nV kostele San Clemente v kapli sv. Kateřiny pracoval Masaccio na fresce s ukřižováním a umučením sv. Kateřiny. Vytvořil také deskové obrazy, z nichž se většina nedochovala. Po návratu do Florencie namaloval nedochovaný obraz dvou aktů, muže a ženy, a pracoval v kostele San Carmine, kde zhotovil fresku na pilíři u vchodu do kaple Serragliů. Je to postava sv. Pavla, na níž se oceňovalo umné použití perspektivní zkratky a opět také živost, s jakou byla ztvárněna. Protějškovou freskou je sv. Petr od Masolina; obě tyto malby však, stejně jako další Masacciovy malby, byly při přestavbě v roce 1675 zničeny.\n\nMezi lety 1425–1428 Masaccio vymaloval v kostele Santa Maria Novella ve Florencii fresku, která jeho současníky ohromila velkolepou a nezvyklou koncepcí s arkádou pojatou radikálně lineární perspektivou. Byla to freska \"Svatá Trojice s pannou Marií, sv. Janem Evangelistou a donátory\". V arkádě je vložen kříž s mrtvým Ježíšovým tělem, za ním stojí postava Boha Otce, která kříž lehce podepírá a upřeně se dívá směrem k divákovi. U paty kříže stojí Panna Marie v tmavě modrém rouchu a na protější straně sv. Jan Evangelista, v rouchu červeném. Vně arkády (architektonicky pojaté v renesančním stylu) klečí donátoři – starší kupec a jeho manželka. Nejen že freska působila plastickým trojrozměrným dojmem, ale otevírala další prostor vytvořený iluzí na dvojrozměrné zdi.\n\nV té době Masaccio údajně také pracoval na malbě pro kostel Santa Maria Maggiore, kde pro postranní kapli vytvořil deskový oltář s Madonou, sv. Kateřinou, sv. Juliánem a ústředním výjevem Narození Páně. Z něho se zachovaly jen části malované Masolinem.\n\nV letech 1426–1427 se také věnoval malbě dnes už zničených fresek ve florenské Badii. Na jednom pilíři ztvárnil v nice sv. Iva z Kermartinu perspektivní zkratkou neobvykle přizpůsobenou pohledu ze zdola.\n\nV kostele San Carmine v Pise namaloval oltář, objednaný v únoru roku 1426, ze kterého se zachovaly jen části dnes uložené v National Gallery v Londýně. Zachovala se Madona s dítětem, u jejichž nohou hrají andílci.\n\nMasaccio umisťuje postavy tzv. do prostoru, který má svůj řád v lineární perspektivě. Srovná-li se malba s jeho současníkem Paolem Uccellem, který se také snaží o nové ztvárnění prostoru, lze dojít k závěru, že Masacciovy postavy vykazují větší přirozenost, plasticitu a měkkost. Patrné je jednodušší ztvárnění drapérií v několika jednoduchých záhybech a soulad barev; jeho malby působí oproti jiným živě a pravdivě. Masaccio zavrhl gotickou tradici malířství a považoval se za následovníka Giotta, který již o 100 let dříve prohlašoval, že umění musí věnovat více pozornosti reálnému světu. Jeho novátorské metody studovali snad všichni pozdější významní florentští umělci. V kapli Brancacci hledali inspiraci například Fra Angelico nebo Michelangelo Buonarotti pro Sixtinskou kapli.\n\n"}
{"id": "169959", "url": "https://cs.wikipedia.org/wiki?curid=169959", "title": "Dámy a pánové", "text": "Dámy a pánové\n\nDámy a pánové (v originále \"Lords and Ladies\") je humoristická fantasy kniha Terryho Pratchetta, čtrnáctá ze série \"Zeměplocha\". V angličtině byla poprvé vydána v roce 1992 s obalem kresleným Joshem Kirbym, český překlad Jana Kantůrka vyšel v roce 1997.\n\nStejně jako v mnoha dalších svých knihách, i zde Terry Pratchett volně zachází s literárními citacemi anglických klasiků - v tomto případě Williama Shakespeara a jeho hry Sen noci svatojánské.\n\nNa začátku léta dochází v království Lancre k zeslabení hranice mezi dvěma vesmíry - \"běžným\" zeměplošským vesmírem obývaným lidmi a vesmírem elfů, kam byla tato rasa zatlačena a uzamčena díky jejímu odporu k železu. Vybudovaná bariéra proti elfům je ale narušena a elfům se podaří proniknout do světa lidí - nejprve \"telepaticky\" s cílem ovládnout na dálku mysl vhodných lidí na druhé straně, později i fyzicky.\n\nElfové jsou v této knize líčeni jako v podstatě zlé bytosti považující lidi za nižší tvory na úrovni zvířat - podle toho s nimi také zacházejí. Jedinými dostatečně silnými jedinci, kteří jsou schopni se mentální síle elfů postavit, jsou místní lancreské čarodějky v čele s Bábi Zlopočasnou, kterým se nakonec podaří po velkém úsilí nad elfy zvítězit a zatlačit je zpátky.\n"}
{"id": "169961", "url": "https://cs.wikipedia.org/wiki?curid=169961", "title": "Kazimierz Nowak", "text": "Kazimierz Nowak\n\nKazimierz Nowak [kažiměř novak] (11. ledna 1897, Stryj, Halič, nyní Ukrajina – 13. října 1937, Poznaň) byl polský cestovatel, korespondent a fotograf.\n\nV letech 1931 až 1936 sám přejel Afriku pěšky a na kole. Zdolal více než 40 tisíc kilometrů. Zřejmě se jedná o prvního člověka na světě, který něco podobného dokázal. Jeho zážitky byly publikovány v knize nazvané \"Rowerem i pieszo przez Czarny Ląd\" (\"Na kole i pěšky černým kontinentem\").\n\n\n"}
{"id": "169962", "url": "https://cs.wikipedia.org/wiki?curid=169962", "title": "The Distillers", "text": "The Distillers\n\nThe Distillers byla americká punková hudební skupina.\n\nKapela byla založena v roce 1998 zpěvačkou a kytaristkou Brody Armstrong, kytaristkou Rose Casper, bubeníkem Mattem Youngem a baskytaristkou Kim Chi. V roce 2000 vydala u společnosti Epitaph eponymní debut, který následovala ve stejném roce druhá deska \"Sing Sing Death House\". V roce 2002 odešla baskytaristka Kim Chi a byla nahrazena Ryanem Sinnem. Vzápětí odešli Matt Young i Rose Casper. Do kapely tak přišel nový bubeník a sestava se ustálila na trojici Brody Armstrong (kytara/zpěv), Ryan Sinn (baskytara) a Andy Granelli (bicí).\n\nV roce 2003 skupina nahrála třetí desku \"Coral Fang\", která již nevychází u Epitaphu, ale u společnosti Sire. V této době se ke kapele připojil čtvrtý člen – Tony Bevilacqua (kytara, doprovodné vokály). Frontmanka Brody se po rozvodu se zpěvákem a kytaristou skupiny Rancid Timem Armstrongem vrátila ke svému dívčímu jménu Dalle. V roce 2005 opustili kapelu Ryan Sinn a Andy Granelli. V současnosti se Distillers skládá pouze z Brody Dalle, která se znovu vdala a narodila se jí dcera, a Tony Bevilacqua. Skupina přerušila svou činnost. Brody Dalle a Tony Bevilacqua založili novou kapelu s názvem Spinnerette, která hraje alternativní rock.\n\nThe Distillers (2000)\n\nSing Sing Death House (2000)\n\nCoral Fang (2003)\n\nThe Young Crazed Peeling (2002)\n\nCity of Angels (2002)\n\nDrain the Blood (2003)\n\nThe Hunger (2004)\n\nBeat Your Heart Out (2004)\n\n"}
{"id": "169967", "url": "https://cs.wikipedia.org/wiki?curid=169967", "title": "Novarupta", "text": "Novarupta\n\nNovarupta je sopka ležící na poloostrově Aljaška v oblasti Katmai, asi 460 km jihozápadně od Anchorage. Novarupta je nejnižší sopkou v této oblasti, vznikla v roce 1912 při nejsilnějším sopečném výbuchu 20. století, srovnatelném s erupcí sopky Krakatoa. Výbuch byl téměř desetkrát silnější než erupce sopky Mount St. Helens v roce 1980, přitom objem vyvrženého magmatu byl třicetkrát větší. Jméno v latině znamená „nově eruptující“.\n\nErupce začala 6. června 1912 a za 60 hodin vyprodukovala obrovskou masu sopečného popela a ryolitového magmatu (objem 30 km³) bohatého na křemík. Většina materiálu spadla na zem ve formě prachu, zbytek se změnil na proud pyroklastického materiálu známého jako Údolí desetisíců dýmů. Na konci vytvořila kalderu s rozměry 3 × 4 km a menší, 65 m vysoký a 400 m široký lávový dóm. V oblasti Novarupty vznikla asi 2 km široká, nevýrazná a mělká sníženina. Okolí vulkánu je součástí Národního parku Katmai. Stopy popela byly nalezeny i ve vrtných jádrech z grónského ledovce.\n\n"}
{"id": "169969", "url": "https://cs.wikipedia.org/wiki?curid=169969", "title": "Diazotace", "text": "Diazotace\n\nDiazotace (\"řečtina + latina\") je chemická reakce, při které se na aromatické primární aminy působí směsí dusitanu a nadbytku anorganické kyseliny za vzniku diazoniové soli.\n\nReakce probíhá následujícím mechanismem:\n\nVzniklé diazoniové soli slouží jako meziprodukt při výrobě například azobarviv, léčiv.\n\nPoužívá se k rozlišení primárního, sekundárního a terciárního aminu nebo k rozlišení alifatických aminů od aromatických.\n"}
{"id": "169970", "url": "https://cs.wikipedia.org/wiki?curid=169970", "title": "Malí bohové", "text": "Malí bohové\n\nMalí bohové (v originále \"Small Gods\") je humoristická fantasy kniha Terryho Pratchetta, třináctá ze série \"Zeměplocha\". V angličtině byla poprvé vydána v roce 1992 s obalem kresleným Joshem Kirbym, český překlad Jana Kantůrka vyšel v roce 1997.\n\nKniha je příběhem nepříliš chytrého novice omniánské církve Bruty, který se náhodou setká s nejvyšším bohem své církve - Omem, nedopatřením vtěleným do malé želvy. Z příběhu postupně vyplyne, že ačkoliv má Omova církev miliony „věřících“, jediným skutečně a upřímně věřícím je právě Bruta. Stává se tak jedinou Omovou nadějí, neboť podle teorie prostupující celou knihou je síla boha úměrná počtu jeho věřících.\n\nProtikladem Bruty je v příběhu diákon Vorbis - krutý a bigotní šéf „církevní policie“ - kvizice.\n\nSpolečně se vydávají s diplomatickou misí do Efebe - sousední země Omnie. Efebe je se svým svobodným a tolerantním přístupem k náboženství protikladem Omnie, ve které jsou všechny aspekty života řízeny a omezovány Omovou církví.\n\nVorbisovou lstí je Efebe během této diplomatické mise dobyto omnijskou armádou, Vorbis s Brutou se ale ocitají sami v poušti, přes kterou se díky Brutovi dokážou po velkém strádání dostat zpět do Omnie. Tam se Vorbis prohlásí za nového proroka Omova a přebírá vedení celé církve - vše tak nezadržitelně směřuje ke konfliktu s Brutou, který je díky své konverzaci s Omem-želvou skutečným prorokem tohoto momentálně slabého boha s jediným věřícím.\n\nS Omovou pomocí se Brutovi podaří Vorbise přemoci a to navíc způsobem, který svou zdánlivou „zázračností“ přiměje tisíce přítomných, aby znovu uvěřili. Posílený Om pak Brutovi, který se stává novou hlavou omniánské církve a uznaným prorokem, pomůže odvrátit trestnou výpravu všech sousedních států proti agresivní Omnii.\n \n"}
{"id": "169973", "url": "https://cs.wikipedia.org/wiki?curid=169973", "title": "Aerodynamický třesk", "text": "Aerodynamický třesk\n\nAerodynamický třesk, také akustický třesk, sonický třesk je projevem fyzikálního jevu rázové vlny.\nAerodynamický třesk vzniká například, když je rychlost zdroje zvuku větší nebo rovna rychlosti zvuku (srovnej Dopplerův jev).\nHrom je příkladem přírodního aerodynamického třesku vytvářeného rychlým ohřevem a expanzí plynu ve výbojovém kanálu blesku.\n\nČelní plocha rázové vlny je místem nespojitosti fyzikálních veličin (skoková změna hustoty, tlaku, …), přestáváme tedy hovořit o mechanickém vlnění, které je dobrým popisem jen pro malé změny fyzikálních veličin.\n\nAerodynamický třesk můžeme pozorovat např. u letadel nebo střel, které se pohybují nadzvukovou rychlostí.\n\nSčítání amplitud vln můžeme pozorovat také za lodí, která se pohybuje větší rychlostí, než jakou se šíří vlny na vodě. Na tomto jevu lze ilustrovat, jak ke vzniku rázové vlny dochází, ale sám rázovou vlnu nepředstavuje, neboť nedochází ke skokové změně fyzikálních veličin.\n\nPohybuje-li se těleso plynem, který se nachází v rovnovážném stavu, pak pohybující se těleso svým pohybem tento rovnovážný stav poruší. Vznikne porucha rovnovážného stavu, která se šíří látkovým prostředím. Při dostatečně dlouhé opakující se periodě těchto poruch nebo trvají-li dostatečně dlouho, vnímáme tyto poruchy jako zvuk.\n\nZvuk, který jeho zdroj v látkovém prostředí vydává, se v tomto prostředí šíří všemi směry a to rychlostí zvuku pro toto dané prostředí. Při tomto není důležitá rychlost zdroje, ale je velmi důležitá hodnota lokální rychlosti na povrchu zdroje.\n\nDochází také k třesení, k sérii lokálních expanzí při lokálním dosažení rychlosti zvuku s příslušnými projevy (například do konstrukce draku letadla). Dále dochází k ovlivnění, někdy velmi výraznému, v obtékání pohybujícího se zdroje zvuku.\n\nAerodynamický třesk vnímáme sluchem jako silnou ránu podobající se výstřelu.\n\nOvlivnění letu aerodynamickým třeskem může vést až ke ztrátě ovladatelnosti stroje (zejména podélného řízení letadla, neboli výškovky), jak nejlépe dokumentují konce některých pokusů o překročení rychlosti zvuku v období po druhé světové válce. Z tohoto důvodu se používá u těchto strojů tzv. plovoucí výškovka, případně zvláštní postupy pro překonání této oblasti letové obálky (střemhlavý let, přídavné spalování, …). Letouny mají povoleno překročení rychlosti zvuku jen ve velkých výškách.\n\nK aerodynamickému třesku dochází též při explozi výbušnin, kde objektem, překonávajícím rychlost zvuku jsou molekuly výbušniny. Akustický třesk v těchto případech tak tvoří zvukovou složku efektu samotného výbuchu. S rostoucí vzdáleností od výbuchu se amplituda a strmost rázové vlny zmenšuje a třesk tedy se vzdáleností ztrácí na intenzitě.\n\nK aerodynamickému třesku dochází rovněž například při práskání bičem.\nPři správném použití biče běží po biči vlna s rostoucí rychlostí pohybu daného místa biče. Poslední část biče (tzv. práskačka) může dosáhnout a překročit rychlost zvuku, což vytvoří akustický třesk.\n\nAerodynamický třesk začíná být slyšitelný při rychlosti vyšší než M=1,15. Jeho intenzita závisí na velikosti letadla a nadmořské výšce, klesá totiž hustota vzduchu (viz Machovo číslo).\n\n"}
{"id": "169975", "url": "https://cs.wikipedia.org/wiki?curid=169975", "title": "Carlisle", "text": "Carlisle\n\nCarlisle může být:\n"}
{"id": "169976", "url": "https://cs.wikipedia.org/wiki?curid=169976", "title": "Harlej", "text": "Harlej\n\nHarlej je česká rocková skupina z Prahy a Mostu, která vznikla v roce 1995.\n\nNa jaře roku 1995 v Praze vznikla kapela Harlej. Všichni zakládající členové už v nějaké hudební skupině byli a buď jí opustili, nebo se jen přidružili. Hereš a Rauer byli dál členy Alkeholu, Šafránek s Rauerem odešli z Brianu, Fiala (Kreyson) a Šůra (Band Viléma Čoka) z Johna Dovanniho. Styl nové skupiny se ale od těchto bývalých velmi lišil.\nKoncem roku 2001 z důvodu oživení kapely odešli tři členové – Richard Karč, Ota Hereš a Dan Šůra a byli nahrazeni členy Debustrolu – Martinem Kolinssem, Martinem Volákem a Liborem Fantou (poslední dva jmenovaní později z Debustrolu odešli).\n\nV roce 2005 Harlej natočil svůj dvou a půl hodinový koncert v Plzni a vzniklo první DVD skupiny nazvané \"Když chválíme, tak vás\". Na natáčení se podílelo několik zvláštních hostů jako Divokej Bill, Komunální odpad či Olda Říha. Zároveň se odehrálo zatím poslední vystoupení původní sestavy.\nOd roku 2006 je frontmanem Tomáš Hrbáček, který spolupracoval i se skupinou Mash. Šafránek se po odchodu stal členem Walda Gang.\n\nV roce 2010 ke svým dovršeným patnácti rokům Harlej znovu nahrál své nejoblíbenější hity do CD \"Harlejland\". V roce 2011 vydala kapela CD \"Máme vlka\", ke kterému natočila videoklip \"Cesta do ráje\". V roce 2012 skupina vydala další řadové album s názvem \"Teleskopický tele\" a natočila videoklip k písni \"Katalog\", ve kterém si zahráli lidé především z jejich fanklubu. Následně kapela vyjela na tour a festivalové koncerty, kde bylo vrcholem nejspíš vystoupení na festivalu Votvírák, kde Harlej sklidil nevídaný ohlas.\n\n\n"}
{"id": "169980", "url": "https://cs.wikipedia.org/wiki?curid=169980", "title": "Carlisle (sopka)", "text": "Carlisle (sopka)\n\nMount Carlisle je v současnosti neaktivní sopka, nacházející se v ostrovním pásu Aleut, patřících USA. Poslední doložená erupce je z roku 1828. Byly sice hlášeny erupce i v letech 1838 a 1987, nepovažují se však za potvrzené (pozorovatelé neuvedli přesně, která ze sopek v dané oblasti to byla – Carlisle, Cleveland, Uliaga, nebo Kagamil).\n\nCarlisle se nachází na neobydleném, 6,5 až 8 km širokém stejnojmenném ostrově (aleutsky \"Kigalĝa\"), který téměř celý vyplňuje. Ostrov je součástí souostroví čtyř hor. Geologická historie je velmi slabě zdokumentována, pro sopku nebyly vypracovány žádné geologické studie.\n\n"}
{"id": "169981", "url": "https://cs.wikipedia.org/wiki?curid=169981", "title": "Vorbis (Zeměplocha)", "text": "Vorbis (Zeměplocha)\n\nVorbis (také diákon Vorbis nebo Vrchní exkvizitor) je literární postava vystupující v knize Malí bohové. Kniha je součástí fantasy série Zeměplocha autora Terryho Pratchetta.\n\nPodle popisu v knize byl Vorbis holohlavý, vysoké kostnaté postavy, s velkým orlím nosem.\n\nJednalo se o člověka krutého a bezcitného až na hranici šílenství (lépe řečeno na odvrácené straně šílenství), navíc pevně přesvědčeného, že veškeré zlo páchá pro dobrou věc - pro větší slávu omniánské církve, ve které zastával funkci Vrchního exkvizitora - šéfa církevní tajné policie (kvizice).\n\nBěhem celého děje knihy vrší diákon Vorbis jeden odporný skutek na druhý, za což je v závěru po zásluze potrestán. Bůh Om (toho času vtělený v malou želvu) spadne Vorbisovi z velké výšky na hlavu během veřejné popravy pravého proroka Bruty a způsobí tak jeho zázračnou (a samozřejmě naprosto zaslouženou) smrt.\n"}
{"id": "169989", "url": "https://cs.wikipedia.org/wiki?curid=169989", "title": "Těžké melodično", "text": "Těžké melodično\n\nTěžké melodično (v originále \"Soul Music\") je humoristická fantasy kniha Terryho Pratchetta, šestnáctá ze série \"Zeměplocha\". V angličtině byla poprvé vydána v roce 1994 s obalem kresleným Joshem Kirbym, český překlad Jana Kantůrka vyšel v roce 1998.\n\nHrdinou této knihy je chamaladoský mladý bard Imp y Cilin, který po roztržce s otcem vyráží do světa vyzbrojen pouze svou harfou. Při neúspěšném pokusu o registraci v ankh-morporkském Cechu hudebníků se seznamuje s trpasličím trubačem Zlotou Zlotassonem a trollím bubeníkem Permem (umělecké jméno Cliff). Společně zakládají multidruhovou hudební skupinu a rozhodnou se hrát bez povolení Cechu.\n\nBěhem prvního koncertu má být Imp náhodně zabit nešťastně odraženou vrhací sekerou přilétlou z publika - je však v rozporu s psaným osudem zachráněn Hudbou, která naplní přesýpací hodiny jeho života a uvolňuje se do okolí, kdykoliv začne Imp hrát.\n\nNásleduje strmá kariéra skupiny (nápadně připomínající například příběh Beatles nebo Elvise Presleyho, kterými se ostatně nechal autor zcela nepokrytě inspirovat).\n\nJejich bouřlivá vystoupení má podle Smrťova itineráře ukončit osudová nehoda při zběsilé cestě na zeměplošský hudební festival - motiv pravděpodobně inspirovaný smrtí fenomenálního kytaristy Clifa Burtona při autonehodě na koncertní šňůře skupiny Metallica v roce 1986.\n\nV paralelní dějové linii je Zuzana Stohelitská donucena převzít povinnosti svého adoptivního dědečka Smrtě. Jedním z jejích prvních „zákazníků“ má být i Imp na prvním koncertu své skupiny. Zuzana se na místo, aby v souladu se svými povinnostmi použila Smrťovu kosu, rozhodne Impa ochraňovat. Ve šťastném konci vyhrává Zuzana i souboj se samotnou Hudbou, která mezitím Impa zcela ovládne.\n"}
{"id": "169990", "url": "https://cs.wikipedia.org/wiki?curid=169990", "title": "Silnice I/37", "text": "Silnice I/37\n\nSilnice I/37 je silnice I. třídy, spojující města Trutnov, Dvůr Králové nad Labem (nepřímo), Jaroměř, Hradec Králové, Pardubice, Chrudim, Ždírec nad Doubravou, Žďár nad Sázavou a Velká Bíteš (s návazností na dálnici D1 do Brna). Celková délka silnice je 145,276 km.\n\nPůvodně silnice začínala v Hradci Králové, do Trutnova byla protažena po povýšení silnice Jaroměř – Trutnov (původně části silnic II/299 a II/300) na I. třídu roku 1998.\n\nV úseku Hradec Králové – Pardubice je vedena jako směrově oddělená čtyřproudá silnice – tzv. \"hradubická\". 12. dubna 2016 se tento úsek stal silnicí pro motorová vozidla s maximální povolenou rychlostí 110 km/h.\n\n\nPo silnicích I/33, I/35 a I/31 peážuje až po Hradec Králové\n\n\n\n\n\nV okrese Žďár nad Sázavou v roce 2018 probíhá oprava silnice mezi Žďárem nad Sázavou a Ostrovem nad Oslavou, stejně tak probíhá oprava v Křižanově.\n\n\n"}
{"id": "169992", "url": "https://cs.wikipedia.org/wiki?curid=169992", "title": "Silnice I/23", "text": "Silnice I/23\n\nSilnice I/23 je česká silnice I. třídy propojující Jihočeský a Jihomoravský kraj přes Vysočinu; je to nejjižněji položená spojnice I. třídy mezi Čechami a Moravou. Začíná na křížení se silnici I/3 u Soběslavi a končí v Brně. Celková délka silnice je 145,446 km. \n\nSilnice vede téměř přesně v rovnoběžkovém směru a prochází městy Kardašova Řečice, Jindřichův Hradec, Telč, Třebíč a Náměšť nad Oslavou. Na své trase kříží silnice první třídy I/3, I/34, I/38, I/42 a dálnici D1. V Brně je po ní krátce vedena evropská silnice E461 a mezi Jindřichovým Hradcem a Jarošovem také E551 (peáž se silnicí I/34).\n\nDnešní silnice I/23 je odedávna důležitou spojnicí jižních Čech se západní Moravou a Brnem. V její stopě byl také veden jeden z meziválečných návrhů páteřní československé dálnice (jižní větev).\n\nPo roce 1934 byl v celostátním silničním plánu republiky úsek mezi dnešní dálnicí D1 a Jindřichovým Hradcem číslován jako silnice I. A třídy číslo 35 a úsek spojující Jindřichův Hradec a dnešní silnici I/3 jako silnice, která měla být součástí hlavní silniční sítě pod označením II. Mezi lety 1940 a 1945 byla po začlenění protektorátních silnic do německého systému rozdělena na říšské silnice 371 a 342.\n\nOd roku 1946 nese silnice číslo 23. Původně začínala na západním konci již u města Písek na křižovatce se silnicí I/20. Od roku 1998 je úsek spojující silnice I/20 a I/3 přes město Týn nad Vltavou degradován na silnici druhé třídy II/159. Za městem Jindřichův Hradec byla trasa silnice v 90. letech přeložena do trasy dosavadní silnice II. třídy a původní úsek přes Kunžak nese označení II/164.\n\nBrněnský úsek mezi dálnicí D1 a silnicí I/42, tvořící Pražskou radiálu, byl do roku 1997 číslován jako I/40 a pak byl s ohledem na tehdejší osazení dopravní značkou \"IP 15a Silnice pro motorová vozidla\" neoficiálně označován také jako R23. Po reformě označování rychlostních silnic v Česku od 1. ledna 2016 tento úsek spadá do kategorie silnic pro motorová vozidla. \n\nMezi lety 1997 a 1998 byl vybudován jižní obchvat Strmilova u Jindřichova Hradce. Do užívání byl předán 23. července 1998. Obchvat má délku 1900 metrů a vyjma silnice I/23H vedené Strmilovem kříží starou trasu dnes označovanou jako silnice II/164 a silnice 3. třídy III/1343, III/02317H III/40916. V případě silnice III/1343 došlo k úpravě křížení s původní silnicí 3. třídy, do jejíž trasy byla přeložena silnice I/23. V místě začátku obchvatu Strmilova proto došlo k úpravě křížení z původního tvaru Y na dnešní tvar X umístěný východněji. Část původní komunikace je dodnes zachována západně od křižovatky jako odbočka k přilehlému stavení. U silnice III/02317H směřující do Leštiny došlo stavbou obchvatu k jejímu přerušení; původně vedla až do Strmilova.\n\nZačátkem 21. století byl vystavěn obchvat Dolních Dvorců.\n\nV roce 2017 (květen–srpen) proběhla oprava silnice mezi Třebíčí a Vladislaví. V srpnu 2017 bylo oznámeno, že probíhá již třetí ekonomická studie na stavbu obchvatu městyse Vladislav. Ten by musel vést náročným terénem a obsahoval by dva mosty. V roce 2017 byl opraven první výtluk, který vznikl nedaleko Studence kvůli vyhnilému pařezu pod tělesem silnice. Takových výtluků má být v části silnice u Studence, která byla rozšiřována v 60. letech a pařezy byly překryty asfaltem, pravděpodobně 16.\n\nV roce 2018 došlo k úpravě křižovatky se silnicí I/38 v osadě Kasárna, kdy byla průsečná úrovňová křižovatka nahrazena kruhovým objezdem.\n\nV roce 2018 byla zrekonstruována silnice ve Vladislavi, následně mělo dle nové metodiky dojít k novému vyhodnocení případného obchvatu obce. Dne 29. března 2018 se konal seminář spolku Regio 2020, kdy starostové obcí a další účastnici řešili úpravy obchvatu městyse Vladislav a úpravy silnice II/351 z Třebíče do Valče.\n\nV roce 2018 byl ve stádiu v přípravě obchvat Kardašovy Řečice s předpokládanou realizací v letech 2023–2024 s kódem stavby ŘSD C69 a ve fázi studie s s kódem stavby C53 obchvat Nové Olešné, obojí v okrese Jindřichův Hradec.\n\n\núsek 2,690 km\n\núsek 1,834 km\n\núsek 0,226 km\n\núsek 1,179 km\n\nDalší větev silnice I/23 je spojka mezi dálnicí D1 (Exit 190 Brno-západ) a městským okruhem I/42, tzv. Pražská radiála.\n\n\n\n\n"}
{"id": "169995", "url": "https://cs.wikipedia.org/wiki?curid=169995", "title": "Seznam sopek na Aljašce", "text": "Seznam sopek na Aljašce\n\nToto je seznam sopek státu Aljaška v USA.\n"}
{"id": "169996", "url": "https://cs.wikipedia.org/wiki?curid=169996", "title": "Tanger", "text": "Tanger\n\nTanger, Tangier nebo Tandža (arabsky طنچة, portugalsky Tânger, francouzsky Tanger) je město v severním Maroku u Gibraltarského průlivu. Čítá 698 000 obyvatel (2004) a je po Casablance druhý nejvýznamnější přístav. Tanger je hlavním městem regionu Tanger-Tetouan.\n\nHistorie města Tanger sahá až do 2. tisíciletí př. n. l., kdy zde byla fénická osada. Podle berberské mytologie, Tanger byl založen synem \"Tinjisy\", po níž se dnes město jmenuje, zvaným \"Sufax\". Tinjis byla žena berberského hrdiny \"Antaiose\".\n\nPodle řecké legendy se založení města připisuje obrovi Antaiovi, jenž má poblíž hrobku s ostatky, a nebo Sufakovi, synovi Herkula. Jeskyně Herkula je jen několik kilometrů od města a je jednou z hlavních turistických atrakcí.\nSamotné město však založili až obyvatelé Kartága v 5. století př. n. l., brzy však přešel do držav Římské říše a stal se hlavním městem římské provincie Mauritania Tingitana.\n\nPo pádu Římské říše se v 5. století dostalo město do podruží Vandalů. O jedno století později (někdy v letech 534 až 682) přešel Tanger pod Byzantskou říši, a to až do roku 702, kdy se dostal pod kontrolu Arabů.\nRoku 1471 se zmocnili města Portugalci, kteří jej drželi až do roku 1580. V letech 1580–1640 bylo město sjednoceno se Španělskem. V letech 1640–1661 patřilo město opět Portugalcům. Roku 1661 po svatbě Karla II. Stuarta s Kateřinou z Braganzy připadl Tanger Angličanům jako součást věna. Tanger získal však práva jako ostatní anglická města.\n\nV roce 1679 se sultán Moulay Ismail neúspěšně pokusil Tanger dobýt. I přes neúspěch však ochromil britskou obranu. Ti následkem toho Tanger zničili a v roce 1684 přenechali město Maročanům.\n\nMoulay Ismail nechal město zrekonstruovat, ale i přes to počet obyvatel postupně klesal až do roku 1810, kdy ve městě nežilo více než 5 000 lidí.\n\nV roce 1821 získali Američané jako dar od sultána Moulaye Sulimana budovu, která se stala prvním americkým vyslanectvím. Tato budova byla bombardována francouzským princem de Joinvillem roku 1844. Dnes tato budova slouží jako muzeum místní americké historie.\n\nDíky své geografické poloze se stal Tanger na přelomu 19. a 20. století hlavním diplomatickým centrem pro obchodní aktivity s Evropou. Na počátku 20. století měl Tanger okolo 40 000 obyvatel, z nichž polovina byla Muslimů, cca 10 000 Židů a 9 000 Evropanů (z toho přibližně 7 500 Španělů).\n\nV roce 1912 si Maroko vzájemně rozdělili Francouzi a Španělé. Tanger a jeho okolí o rozloze 363 km bylo však od roku 1923 demilitarizovanou mezinárodní zónou spravovanou mezinárodním kontrolním výborem (Francie, Španělsko a Velká Británie a od roku 1928 také Itálie).\n\nBěhem druhé světové války v letech 1940–1945 byl Tanger pod kontrolou Španělů. V roce 1956, kdy získalo Maroko nezávislost, byl Tangeru jeho speciální status odňat a město se stalo součástí Marockého království.\n\nV padesátých a částečně i v šedesátých létech 20. století bylo město centrem beatniků, kdy se ve Tangeru usadili například William S. Burroughs, Jack Kerouac, Allen Ginsberg či Brion Gysin a mnozí další městem alespoň tu a tam projížděli. V této době představoval Tanger také nejvýznamnější a nejznámější „město gayů“ – tuto roli však již dávno nehraje.\n\nTanger je druhé největší průmyslové centrum Maroka po Casablance. Průmysl je zejména zastoupen textilním, chemickým, strojírenským, hutním a námořním odvětvím. V Tangeru je druhý největší přístav v zemi.\n\nEkonomika Tangeru je silně závislá na turismu. Město se stále více stává oblíbeným cílem samotných Maročanů, ale i zahraničních turistů. Je to dáno velkými investicemi do rozvoje infrastruktury a podpory turismu.\n\nDalší dva zdroje financí pro Tanger se neobjevují v oficiálních statistikách. Jedním z nich je pěstování konopí v pohoří Ríf a druhým je převážení emigrantů do Evropy.\n\nTanger je přes Gibraltarský průliv spojen lodní dopravou se Španělskem.\n\n15 km jihozápadně od města se nachází mezinárodní letiště Ibn Batouta.\n\nPo zemi je spojen Tanger železniční dopravou s Rabatem, Casablancou a Marrákešem na jihu a Fèsem a Oujdou na východě. Je plánováno vysokorychlostní spojení s Kénitrou, čímž by vznikla první vysokorychlostní trať v Maroku a celé Africe.\n\nTanger má poměrně bohatou kulturní minulost díky multikulturnímu zastoupení Muslimů, Křesťanů, Židů a zejména díky zahraničním umělcům, kteří zde žili nebo alespoň městem projížděli.\n\nAmerický spisovatel Paul Bowles zde žil ve třicátých letech a mluvil o Tangeru jako o svém městě snů. Po roce 1945 se zde usadil natrvalo. V padesátých letech tu žil William Burroughs a mnozí beatníci (Jack Kerouac, Allen Ginsberg, Brion Gysin) a další.\n\n"}
{"id": "170002", "url": "https://cs.wikipedia.org/wiki?curid=170002", "title": "Zátoka císařovny Augusty", "text": "Zátoka císařovny Augusty\n\nZátoka císařovny Augusty je velká zátoka na západní straně ostrova Bougainville v Papuy-Nové Guineji. Místní obyvatelé jsou závislí na lovu ryb ve vodách zátoky. Pojmenována byla podle manželky posledního německého císaře Viléma II. Augusty Viktorie Šlesvicko-Holštýnské.\n\nV listopadu 1943 se zde odehrála bitva mezi námořními silami Japonska a Spojených států známá jako bitva v zátoce císařovny Augusty. Do zátoky ústí řeka Jaba, pramenící v pohoří Crown Prince Range. Během 70. a 80. let 20. století byla zátoka silně znečištěna odpadem z dolu Panguna, jednoho z největších měděných dolů na světě, který provozovala společnost Rio Tinto. Tento problém přispěl ke vzniku separatistické Bougainvillské revoluční armády a k občanské válce na ostrově mezi roky 1989 a 1997.\n"}
{"id": "170003", "url": "https://cs.wikipedia.org/wiki?curid=170003", "title": "Variabilní symbol", "text": "Variabilní symbol\n\nVariabilní symbol je identifikátor plateb v tuzemském platebním styku. Jeho maximální délka je 10 znaků a skládá se jen z číslic. Uvádění a forma variabilního symbolu na platebním příkazu bylo upraveno vyhláškou ČNB 62/2004 Sb. (zrušena vyhláškou ČNB č. 169/2011 Sb. bez náhrady; přes to se dodnes zrušená vyhláška v praxi používá).\n\nZ účetního zákona neplynou žádná další omezení na jeho použití, v obchodním styku se však používá zpravidla pro uvedení čísla faktury, obecně pro jednorázovou identifikaci.\n\nNaproti tomu pro účel jednoznačné identifikace plátce se jako identifikátor používá specifický symbol, jde tedy obecněji o údaj s delší než jednorázovou platností: Jako doplněk k jednorázové faktuře typicky číslo smlouvy.\n\nNapříklad pro rozpoznání platící fyzické osoby lze jako jeden z údajů platby uvést rodné číslo (zvláště při platebním styku s obecními úřady, bytovými družstvy apod.). Vyžadování rodného čísla jako variabilního symbolu však je problematické z hlediska zákona o ochraně osobních údajů a zákona o evidenci obyvatel.\n\nPro identifikaci právnické osoby se uvádí například její IČO (při platebním styku se státním úřadem).\n\nPro platby daní finančnímu úřadu je pro identifikaci vyžadováno DIČ plátce, pro tzv. správné \"umístění platby\", a ne IČO. Obdobně např. OSVČ v platbách sociálního pojištění uvádí jako specifický symbol číslo sociálního pojištění nebo registrační číslo přidělené ČSSZ/PSSZ.\n\n\n"}
{"id": "170004", "url": "https://cs.wikipedia.org/wiki?curid=170004", "title": "Zajímavé časy", "text": "Zajímavé časy\n\nZajímavé časy (v originále Interesting Times) je humoristická fantasy kniha Terryho Pratchetta, sedmnáctá ze série \"Zeměplocha\". V angličtině byla poprvé vydána v roce 1994 s obalem kresleným Joshem Kirbym, český překlad Jana Kantůrka vyšel v roce 1998.\n\nDěj knihy se odehrává na Vyvažovacím kontinentu v Agateánské říši (při jejímž popisu se Terry Pratchett nechal inspirovat historickou podobou Číny). Barbar Cohen, legendární barbarský hrdina, toho času již v pokročilém důchodovém věku, se rozhodne, že se na stará kolena „usadí“ - se svou hordou čítající několik vysloužilých barbaských válečníků s věkovým průměrem někde kolem devadesáti let se chystá zmocnit císařského trůnu.\n\nTo se mu nakonec opravdu podaří, je mu ale vysvětleno, že post císaře nelze jen tak ukrást - je třeba vybojovat řádnou bitvu. Cohen přijímá tuto výzvu, přestože to znamená stát v otevřeném poli proti zhruba stotisícinásobné přesile.\n\nV paralelní dějové linii je Mrakoplaš proti své vůli nejprve teleportován z tropického ostrova, kde žil klidným idylickým životem trosečníka, do Ankh-Morporku, a posléze na Vyvažovací kontinent - jeho vládci si totiž u správce Ankh-Morporku lorda Vetinariho objednala zaslání „Velkého Máka“, jehož popis přesně odpovídá Mrakoplašovi.\n\nMrakoplaš se proti své vůli postaví do čela revolučního odbojového hnutí mládeže, které je intrikami nejvyššího úředníka - lorda Honga - směřováno k vraždě císaře. Mrakoplaš se tak nakonec ocitá po boku Cohena a jeho válečníků a šťastnou náhodou se mu podaří rozhodnout bitvu v jejich prospěch. Jmenování arcikancléřem (tj. představeným mágů) celé říše se již nedočká, neboť je do třetice proti své vůli teleportován ankh-morporkskými mágy - tentokrát nešťastnou náhodou na světadíl XXXX, jehož skutečným předobrazem byla Pratchettovi pro změnu Austrálie.\n\nNa děj Zajímavých časů volně navazuje další kniha z „mrakoplašovské série“ - Poslední kontinent.\n"}
{"id": "170005", "url": "https://cs.wikipedia.org/wiki?curid=170005", "title": "Áres (manhwa)", "text": "Áres (manhwa)\n\nÁres (떠돌이 용병 아레스) je korejská manhwa o jejíž kresbu a příběh se postaral Ryu Kum Chel (류금철). Řadí se do žánru akční shounen [šónen] (klasičtí zástupci tohoto žánru jsou třeba \"Naruto\" či \"Bleach\")\n\nVe světě, který je zmítán nikdy nekončícími boji a válkami, žije mladý potulný voják Áres. Rozhodne se, že se bude živit mečem a stane se námezdníkem, protože mu slibují střechu nad hlavou, jídlo a nějaký ten peníz. U námezdníků se setkává s Michaelem a Varunou, skvělými válečníky s tajemnou minulostí a úžasnými schopnostmi. Áres však také není jen tak někdo, nést jméno po bohu války přece něco znamená, no ne?\n\n\n"}
{"id": "170006", "url": "https://cs.wikipedia.org/wiki?curid=170006", "title": "Aniakchak", "text": "Aniakchak\n\nMount Aniakchak je stratovulkán, nacházející se v Aleutském pohoří ve státě Aljaška v USA.\n\nJeho kaldera má téměř deset kilometrů v průměru a je asi 600 metrů hluboká. Je tak jednou z největších svého druhu na světě. Vytvořila se po výbuchu v roce 1645 př. n. l. Aniakchak je činná sopka, v historii vytvořila nejméně deset lávových proudů.\n\nK poslední známé erupci došlo v roce 1931. Jezero \"Surprise\" uvnitř kaldery je zdrojem vody pro řeku Aniakchak.\n\n"}
{"id": "170008", "url": "https://cs.wikipedia.org/wiki?curid=170008", "title": "Algoritmus Cocke-Younger-Kasami", "text": "Algoritmus Cocke-Younger-Kasami\n\nAlgoritmus CYK (\"Cocke-Younger-Kasami\") je algoritmus, který určuje, zda slovo náleží do bezkontextového jazyka, a to v časové složitosti formula_1 vzhledem k délce slova. Bezkontextový jazyk musí být zapsán gramatikou v Chomského normální formě.\n\nAlgoritmus vypadá takto:\n\nJiné algoritmy jsou Earlyho parser a packrat parser.\n\n"}
