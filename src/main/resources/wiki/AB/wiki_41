{"id": "126271", "url": "https://cs.wikipedia.org/wiki?curid=126271", "title": "Svět záhad Arthura C. Clarka A-Z", "text": "Svět záhad Arthura C. Clarka A-Z\n\nSvět záhad Arthura C. Clarka A - Z: od Atlantidy k Zombie je kniha dokumentaristů Simona Welfara a Johna Fairleyho, která literárním způsobem zpracovává jednotlivá témata velmi populárních televizních dokumentárních seriálů Záhady světa Arthura C. Clarka a Svět tajemných sil Arthura C. Clarka.\n\nV knize je stručným způsobem popsáno přibližně 80 témat, které spisovatel Arthur C. Clarke pokládal za dostatečně významná a málo objasněná, aby jimi ve svém televizním dokumentu podrobněji zabýval. Clarkova spolupráce s autory knihy byla velmi úzká – sám napsal ke knize obsáhlý úvod, kde vysvětluje svůj přístup k výběru v knize uvedených záhadných jevů a skutečností a spekuluje o možnosti jejich definitivního objasnění. Při výběru témat se Clarke řídil ohodnocením ve 3 kategoriích: 1. věrohodnosti, 2.podivnosti a 3. důležitosti jevu. Všechna témata v knize uváděná získala u něho nenulová skóre v prvních dvou kategoriích.\n\nV ČR vyšel český překlad knihy v roce 1994 v nakladatelství Argo (ISBN 80-85794-43-8).\n\nDále je uveden pouze velmi stručný nástin obsahu těch kapitol, které jsou relativně obsáhlé nebo se zabývají obecné známými a populárními tajemnými skutečnostmi.\n\nPrvní zmínky o bájné zemi zničené obrovskou přírodní katastrofou se vyskytují v dílech řeckého filozofa Platóna \"Kritias a Timatois\". Je uveden výčet 10 míst na Zemi, která jsou nejčastěji spojována s bájnou Atlantidou a na nichž se různí badatelé pokoušeli nalézt její pozůstatky.\n\nAutoři líčí pátrání výzkumného plavidla \"Deep See\" na mořském dně v blízkosti pobřeží Floridy a nález několika vraků letadel. Dále je připojen seznam celkem 16 letadel a 20 námořních lodí, jejichž zmizení v oblasti Bermudského trojúhelníku nebylo spolehlivě vysvětleno. U všech je uveden údaj o době katastrofy a stručný popis technických dat a počet zmizelých osob. \n\nKonec kapitoly se zabývá výčtem a popisem teorií, které jsou s anomálními jevy v Bermudském trojúhelníku spojovány. Přitom je zde zdůrazněno, že značné množství událostí lze vysvětlit přirozenou cestou a mnohé senzační nálezy mají spornou hodnotu.\n\nKapitola se zabývá údajným výskytem humanoidního tvora o v jihozápadní Číně. Svědkové údajně uvádějí setkání s tvorem o výšce asi 2 metry, porostlého zrzavou srstí a pohybujícího se po zadních končetinách. \n\nV roce 1989 byla uspořádána vědecká expedice, která měla výskyt tvora potvrdit nebo vyvrátit. Její vedoucí, profesor university v Ohiu, po skončení expedice prohlásil, že podle jeho mínění je pravděpodobnost existence divocha asi 50%. Expedice přitom objevila a přivezla kosti dávného a zřejmě vyhynulého primáta Gigantopitheca. \n\nPokud připustíme, že tvor skutečně existuje, pak autoři uvádí jako možné vysvětlení buď přežívající potomky domněle vyhynulého Gigantopitheca, existenci doposud neznámého druhu orangutana nebo i přežívající skupinu neandrtálců.\n\nAutoři knihy citují z řady protokolů, popisujících zážitky lidí, kteří tvrdí že se setkali s duchem zemřelého člověka a uvádějí zároveň, že tyto příhody jsou obvykle vázány k určité lokalitě (strašidelné domy, staré hrady, místa bývalých popravišť). Zjevení se údajně nevyskytují pouze v noci, ale jsou popisovány zážitky pozorování duchů za jasného denního světla. Zároveň však autoři připouštějí, že řada hlášení bývá falešná ať již nevědomě, kdy svědek podlehl pouze smyslové poruše nebo autosugesci nebo na sebe chtěl naopak obrátit pozornost veřejnosti.\n\nV této kapitole se autoři zabývají přenášením myšlenek na dálku, označovaném také jako spontánní telepatie. Je opět citována řada případů, kdy různé osoby tvrdily, že dostaly myšlenkový vzkaz od svých blízkých nebo přátel, kteří pobývali ve značné vzdálenosti. Přitom jim odesilatel vzkazu toužil sdělit něco podstatného (místo úkrytu cenného předmětu) nebo k jevu ESP došlo v okamžiku ohrožení vysílají osoby – úraz, přepadení nebo smrt.\n\nAutoři dále uvádějí, že medicínský výzkum tohoto úkazu doposud nepřinesl žádné věrohodné vysvětlení ani reprodukovatelné výsledky při pokusech o přenos energie myšlenek na dálku.\n\nPod tímto titulkem je často citován mediálně mnohokrát přetřásaný případ série úmrtí osob, které se zúčastnili otevření hrobky faraona Tutanchamóna v Egyptě roku 1922. Zastánci parapsychologických teorií tvrdili, že se jedné o mocnou a silnou kletbu starobylých egyptských vládců, střízlivější teorie pak uvažují o kultuře smrtících bakterií, která v prostorách pohřební komory byla uložena před jejím uzavřením. Je však i značná pravděpodobnost, že ke všemu došlo pouze souhrou náhod a novináři ve snaze o senzaci řadu údajů popsali zkresleně nebo záměrně nezveřejnili skutečosti, které celou záležitost stavějí do normálního světla.\n\nKniha uvádí nejznámější lokality s hlášeným výskytem neznámých tvorů, jejichž velikost a popis naznačuje, že se může jednat o doposud neznámého živočicha – plaza, savce, obojživelníka, ale třeba i mimořádně velkého úhoře…\n\n\nKapitola se zabývá existencí přibližně tisícovky starých kamenných kruhových staveb na Britských ostrovech. Široké veřejnosti je rozhodně nejvíce známý objekt Stonehenge, existuje však řada staveb o podobné velikosti, jejichž vznik současná archeologie přiřazuje do období zhruba před 4 000 lety. Značná část podobných objektů byla v minulosti zlikvidována, protože překážela zemědělcům v obdělávání půdy nebo bránila výstavbě nových domů. Skutečný účel těchto staveb je dodnes hádankou, autoři knihy uvádějí příklady některých nejčastěji uváděných teorií:\n\n\nTématem této části je magie, která je údajně schopna způsobit smrt. Víra v tento druh kouzel je velmi rozšířena např. na Srí Lance na ostrovech Mexického zálivu nebo i v jižních státech USA. V kapitole je uvedeno několik svědectví lékařů kteří byli přítomni při medicínsky nevysvětleném případu úmrtí zdravého člověka, který tvrdil, že byl proklet šamanem či čarodějem a musí proto v určitou dobu zemřít.\n\nAutoři uvádějí několik svědectví lidí, kteří osobně pozorovali kulový blesk a popisují také několik teorií vzniku tohoto úkazu.\n\nZáhadně opuštěná plachetnice Marie, kterou novináři posléze mylně přejmenovali na Marii Celestu byla objevena opuštěná, bez posádky 4. prosince 1812 v Atlantiku poblíž Britských ostrovů. Loď vyplula z přístavu poblíž New Yorku 7. listopadu s nákladem alkoholu do Evropy. Na palubě lodi nebyly nalezeny známky násilí (únos posádky) nebo zjevné důvody zmizení 14 osob, které se na lodi plavily. Byla vyslovena řada teorií, proč k opuštění lodi došlo, žádná z nich však doposud nebyla definitivně prokázána jako pravdivá. Příklady uvedených teorií:\n\n\nAutoři popisují několik svědectví námořníků o setkání s neznámými obrovskými mořskými tvory a zároveň připomínají, že podobné jevy byly pozorovány již v dávné minulosti. Jako nejpravděpodobnější příčinu většiny pozorování předpokládají autoři setkání v velkými olihněmi i když existují záznamy o pozorování neznámých živočichů, které takto vysvětlit nelze.\n\nUvádí se řada svědectví o spontánním samovznícení člověka a jsou popsány okolnosti těchto jevů. Zároveň autoři upozorňují na fakt, že místa na nichž k samovznícení došlo se překvapivě shodují s výskytem geopatogenních zón.\n\nV současnosti jeden z nejčastěji diskutovaných záhadných úkazů - obrazce a především kruhy v obilí je zde rozebírán především z hlediska různých teorií o původu těchto mnohokráte zdokumentovaných úkazů. Autoři přitom připomínají, že nemalá část kruhů je prokazatelně lidského původu, ať již jako projev recese nebo třeba snaha o finanční zisk majitele pozemku, na němž se obrazec objeví. Na druhé straně uvádějí autoři knihy případy, kdy je lidský faktor prakticky s jistotou vyloučen.\n\nTématem kapitoly jsou veliké obrazce, vytvořené na zemském povrchu z neznámých důvodů a často i s neznámým datem vzniku. Tyto obrazce můžeme nalézt po celém světě – je zde uveden například „obr z Cerne“, nacházející v na Britských ostrovech poblíž Dorsetu, „dlouhán z Wilmingtonu“ ze Sussexu (měří přibližně 70 m), „bílý kůň z Uffingtonu“ a jako nejznámější jsou uvedeny obrazce na planině Nazca v Peru.\n\nJe uvedena řada příkladů působení tzv. „hřmotivého ducha“ neboli poltergeista. Jeho působením dochází údajně ke vzniku nevysvětlitelných zvuků, obvykle hlasitých úderů nebo klepání, Mnohem dramatičtější jsou projevy, kdy dochází k pohybu předmětů, vzduchem jsou nevysvětlenými silami vrhány kusy nádobí, telefonní přístroje, kameny, praskají žárovky, někdy bylo hlášeno i povalení kusů nábytku a demolice bytového zařízení. Jev se někdy odehrává v opuštěné, uzamčené místnosti, byly však hlášeny případy zranění osob létajícími předměty. Autoři uvádějí, že řadu z hlášených jevů lze často vysvětlit přirozenými příčinami, v mnoha případech zůstává však zdroj poltergeistových efektů záhadou.\n\nTématem kapitoly jsou schopnosti některých osob vyhledávat pomocí virgule, lidově často „proutku“ podzemní vodu, ložiska minerálů nebo mapovat základy starých, zaniklých staveb. V tomto případě oficiální věda tyto schopnosti neodkazuje do říše pohádek a bájí, ale vážně se zabývá možnou fyzikální podstatou jevu. Byly proměřovány např. změny magnetického pole v místě oznamovaných nálezů podzemní vody a ve velké řadě případů byla změna magnetického pole prokázána i fyzikálními přístroji. Přesto je však podstata jevu považována za neznámou a někteří fyzici pokládají stále proutkaření za laciný pouťový trik pro oklamání důvěřivých osob.\n\nPsychokineze patří mezi nejvíce sporné a často diskutované parapsychologické fenomény. Označuje se tak údajná schopnost některých osob pohybovat hmotnými předměty na dálku pouhým působením vlastních duševních sil popřípadě způsobovat takto mechanickou deformaci předmětů (nejčastější je ohýbání kovových lžic nebo příborů působením myšlenek). Autoři zde vyjmenovávají několik známých osob, které veřejně předváděli působení svých psychokinetických schopností, uvádějí však zároveň, že v mnoha případech byl jednoznačně prokázán úmyslný podvod a je proto namístě silný skepticizmus i v případech, které uspokojivě vysvětleny nebyly.\n\nJako reinkarnace je označován přechod duše zemřelé osoby na novorozence a tím k jakémusi znovunarození člověka. Zastánci existence tohoto jevu uvádějí údajná svědectví o znalostech malých dětí o věcech, které nemohly získat přirozenou cestou nebo i přímé vzpomínky na předchozí život reinkarnovaného člověka. Vzpomínky na dřívější životy lze údajně vyvolat u řady normálních lidí v hypnóze, někdy se dostavují po úrazu a poranění hlavy (mozku). Skeptici naopak prohlašují všechny uvedené důkazy za podvod, ať již úmyslný s cílem získat popularitu nebo peníze, nebo nevědomý, kdy zkoumané osoby mohly znát popisované události z četby nebo filmu, zapomenout na ně a v hypnóze si je opět vybavit.\n\nZa spiritismus je označována snaha lidí spojit se s duchy zemřelých lidí obvykle za pomoci zvláště senzitivních osob, tzv. médií. Autoři uvádějí, že historicky jsou seance, tedy skupinové pokusy o vyvolávání duchů poměrně staré, nalézáme o nich zmínka již v literatuře 17. století. Obecně jsou snahy o vyvolávání duchů a komunikaci s nimi veřejností posuzovány nejrůznějším způsobem, od 100% víry v pravdivost až po naprostý skepticismus, kdy je celá seance prohlašována za předem připravené divadlo pro oklamání důvěřivých lidí.\n\nAutoři knihy uvádějí, že již od 19. století jsou ohlašována pozorování obrovských světelných kruhů v Indickém oceánu nebo Perském zálivu. Byla hlášena celá řada nočních pozorování světelných kruhů pod hladinou moře, obvykle se přitom kruhy světel pohybovaly nebo rytmicky pulzovaly. Existuje teorie, že jev je způsoben bioluminiscencí mikroskopických mořských organizmů, chybí však vysvětlení časové synchronizace proměn pozorovaného vyzařování.\n\nKapitola uvádí řadu konkrétních svědectví lidí, kteří pozorovali UFO, neboli neidentifikovaný létající předmět. Je zde pochopitelně uveden klasický a vlastně první případ z roku 1947, kdy skupinu létajících talířů pozoroval pilot vojenského letadla Kenneth Arnold nad pohořím Cascade Mountains. Autoři dále rozebírají řadu přírodních jevů nebo přirozených příčin, které mohou být omylem považovány za neznámé létající předměty.\n\nVelká noha neboli \"Bigfoot\", někdy také \"Sasquatch\", je označení neznámého tvora podobného velkému lidoopovi, jehož pozorování bylo údajně během minulého století hlášeno z různých míst v severní Americe. Pozorovaný tvor byl údajně téměř 2 metry vysoký, porostlý tmavou srstí a jeho pojmenování vzniklo podle nalezených stop, které jsou téměř 50 cm dlouhé. Existují i vzorky chlupů tohoto tvora a nálezy hnízd v lesích. Přesto však chybí jediné přímé potvrzení existence – například nález uhynulého tvora nebo dokonce odchyt živého jedince. Podle tvrzení odborníků je tento tvor možná potomkem Gigantophiteka, prehistorického primáta, jehož kosti byly nalezeny v Číně.\n\nStejně jako v předchozí kapitole se autoři zabývají neznámými humanoidními tvory. Prvním je sněžný muž neboli yetti z Himálají, o němž byly napsány stovky článků v bulvárním tisku i seriózní vědecké publikace. Dalším podobným tvorem je Alma, sněžný muž údajně pozorovaný v ruském Pamíru. I v těchto případech autoři uvádějí konkrétní hlášení pozorování těchto živočichů a konstatují, že hlavní důkaz, nález a odchyt tohoto tvora dosud nebyl přes velkou snahu podán.\n\nExistence zombiů neboli oživlých mrtvol se traduje na Haiti a souvisí s tamější tradicí vúdú. Jeho šamani (bokorové) prý dokážou pomocí magických obřadů a zvířecích obětí vzbudit před nedávnem zemřelého člověka, poté ho nechají sníst zombijskou okurku, načež se z něj stane zombie, živá mrtvola bez vlastní vůle, která se využívá například při pracích na plantážích. Autoři uvádějí, že botanik Wad Davis z Harvardu měl možnost zombijskou okurku analyzovat a nalezl v ní jednak halucinogenní anestetikum a dále prudký nervový jed. Autoři proto uvádějí možnost, že zombie je vlastně paralyzovaný člověk, jehož smrt byla pouze předstiraná a který se díky podanému jedu stal pouhou loutkou bez vůle poslouchající slepě každý příkaz svých věznitelů.\n"}
{"id": "126277", "url": "https://cs.wikipedia.org/wiki?curid=126277", "title": "Autodromo Enzo e Dino Ferrari", "text": "Autodromo Enzo e Dino Ferrari\n\nAutodromo Enzo e Dino Ferrari je automobilový okruh situovaný ve městě Imola, které se nachází v provincii Bologna. Okruh nese jméno Enza Ferrariho, zakladatele stejnojmenné automobilky a jeho syna Dina. Před smrtí Enza Ferrariho v roce 1988 byl pojmenován Autodromo Dino Ferrari.\n\nVšeobecné známosti dosáhl pod jménem Autodromo di Imola, každé jaro hostí Grand Prix San Marina vozů Formule 1 a mnoho dalších automobilových a motocyklových podniků. V roce 1980 hostil také Grand Prix Itálie . Je jedním z mála okruhů na kterém se jezdí proti chodu hodinových ručiček.\n\nTento okruh byl navržen koncem 40 let 20. století společností ESTI (Ente Sport e Turismo Imolese), byla to akce revitalizace poválečné situace v regionu. \n\nProjektu se účastnila skupina přátel – Alfredo Campagnoli, Graziano Golinelli, Ugo Montevecchi a Gualtieri Vighi, později se připojuje Checco Costa.\n\nPoložení základního kamene se uskutečnilo 22. března 1950; první kolaudace proběhla 19. října když Enzo Ferrari testoval Ferrari 340 Sport za přítomnosti špičkových pilotů Alberta Ascariho, Giannina Marzotta e Luigiho Villorese. Při této příležitosti se na okruhu odehrál test motocyklu Gilera s šampionem Umberto Masettim.\n\nAle opravdové slavnostní zahájení proběhlo až 25. dubna 1953, když se na okruhu uskutečnilo motocyklové mistrovství Itálie ve třídách 125 a 500 cc. \n\nAutomobily si svůj debut v Imole odbily 20. června 1954 O Zlatou mušli Shell svedly boj sportovní vozy Ferrari e Maserati: Umberto Maglioli (Ferrari) zvítězil před Musitellim a Luigim Mussem kteří pilotovali Maserati.\n\n21. dubna 1963 se na okruhu poprvé představila Formule 1, i když se jednal pouze o závody nezapočítávané do mistrovství světa. Tehdy zvítězil Jim Clark na voze Lotus.\n\nOd roku 1970 autodrom nese jméno Dina Ferrariho, syna Enza Ferrariho, který předčasně zesnul v padesátých letech. Stalo se tak dva roky po zásadních změnách na trati, při kterých vznikly \"Variante Bassa\" a \"Variante Alta\".\n\nKonečně v roce 1979, přesně 16. září, v závodě nazvaném Grand Prix Dino Ferrari, začíná nová éra formule 1 na okruhu v Imole. Následující rok 14. září 1980, Imola hostí svůj první plnohodnotný závod formule 1: Grand Prix Itálie. Další rok se Velká cena vrací na okruh v Monze a Imola se stává sídlem Grand Prix San Marina.\n\n\n\n\n\n\n\n\n"}
{"id": "126279", "url": "https://cs.wikipedia.org/wiki?curid=126279", "title": "Multi Media Extension", "text": "Multi Media Extension\n\nMulti Media Extension (zkratka MMX) je v informatice název multimediální technologie vytvořené firmou Intel pro nové vlastní procesory Pentium MMX, které byly uvedeny na trh 8. ledna 1997. Pod zkratkou MMX se skrývají dvě zásadní vylepšení architektury procesoru.\n\nPrvní vylepšení je velmi jednoduché - došlo ke zvětšení vnitřní L1 cache na dvojnásobek (ze 16 na 32 KB).\n\nDruhé vylepšení je výrazně složitější a důležitější. Technologie umožňuje využít osm 64bitových registrů (MM0 až MM7). Tyto registry využívají technologii SIMD (Single Instruction, Multiple Data) a plně podporují paralelní zpracování dat. Navíc byl standardní soubor 220 strojových instrukcí rozšířen o 57 nových multimediálních instrukcí.\n\nHlavním omezením technologie MMX je skutečnost, že pracuje pouze s celými čísly. Tento nedostatek prolomila multimediální technologie 3DNow! konkurenční firmy AMD, která byla uvedena na trh 28. května, 1998. Další omezení vyplývá ze skutečnosti, že registry MM0 až MM7 jsou vlastně registry pro zpracování instrukcí v pohyblivé řadové čárce (floating point FP) ST0 až ST7, proto není možné zároveň provádět MMX instrukce a floating point. Pokud programátor chce využít v kódu oba typy operací, musí hodnoty registrů nejprve uložit do paměti a po skončení práce MMX nebo FP je zase obnovit. K tomu slouží instrukce FSAVE a FRSTOR.\n\nVýše uvedené nedostatky odstraňuje novější SIMD sady instrukcí SSE, SSE2 a další.\n\n\n"}
{"id": "126280", "url": "https://cs.wikipedia.org/wiki?curid=126280", "title": "Bar", "text": "Bar\n\nBar může znamenat:\n\n\n\nSlovo bar se dále vyskytuje v názvech: \n"}
{"id": "126282", "url": "https://cs.wikipedia.org/wiki?curid=126282", "title": "Radek Jaroš", "text": "Radek Jaroš\n\nRadek Jaroš (* 29. dubna 1964 Nové Město na Moravě) je český horolezec a autor knih. Stal se 15. horolezcem na světě a prvním Čechem, který vystoupil na všech 14 světových osmitisícovek bez použití kyslíku. V roce 2019 dokončil výstupy na nejvyšší vrcholy všech kontinentů. Je členem novinářského profesního sdružení Czech Travel Press.\n\nDětský sen stát se horolezcem začal naplňovat až v osmnácti letech, kdy začal s lezením na Českomoravské vrchovině. Následovaly Tatry, Ťan-šan, Pamír a Himálaj. Mezi své velké cenné kopce řadí šestitisícový Pik Moskevské pravdy (1989) a pětitisícový Pik Učitěl (1989).\n\nV roce 1994 se neúspěšně pokusil o Mount Everest (8 848 m n. m.). Kouzlu nejvyšší hory podlehl a při své druhé expedici v roce 1998 se mu společně s Vladimírem Noskem podařilo z Tibetu, severním žebrem, vystoupit bez použití kyslíkových přístrojů na vrchol. \"„Mount Everest jsem nepokořil, ale hora mi souhrou okolností dovolila, abych na ni vystoupil.“\" Později vystoupil na známý jihoamerický Huascarán.\n\nV roce 2006, kdy měl zdoláno šest osmitisícovek, oznámil svůj cíl zdolat všechny vrcholy, které mají nad osm tisíc metrů.\n\nNa podzim roku 2000 se zúčastnil expedice na Kančendžengu (8 586 m n. m.), velmi špatné počasí nepustilo nikoho na vrchol. Špatné počasí zhatilo i výstup na nejtěžší osmitisícovku K2 (8 612 m n. m.) v roce 2001. Ta je jeho osudovou horou, neúspěšně se na ni pokoušel vystoupit ještě v letech 2003 a 2005. Měl v plánu se pokusit o výstup na K2 ještě v roce 2007, ale kvůli zranění musel expedici ukončit. V roce 2002 se vrátil jako člen malé tříčlenné expedice na Kančendžengu a jako druhý Čech stanul na vrcholu bez použití kyslíku. Expedice byly většinou vedeny lehkým stylem (v malém týmu), nejhodnotnějším výstupem je cesta Scott/McIntyre na Šiša Pangmu v roce 2004 vykonaná alpským stylem a oceněná Výstupem roku ČHS.\n\nV den svých pětačtyřicátých narozenin 29. dubna 2009 vystoupil na Manáslu sólově. V roce 2010 vystoupil spolu s Liborem Uhrem během deseti dnů na vrchol Gašerbrum II a Gašerbrum I. V roce 2011 sólově vystoupil na vrchol čtvrté nejvyšší hory světa Lhoce. Jeho další úspěšný výstup proběhl v roce 2012, kdy vystoupil na vrchol desáté nejvyšší hory světa Annapurny. Při tomto výstupu ovšem utrpěl těžké omrzliny prstů na nohou a postupně mu byly amputovány všechny prsty na levé noze (celkem 9 článků) a dva prsty na noze pravé (2,5 článku). Přesto pokračoval v přípravách na výstup na poslední osmitisícovku, která mu ještě odolávala. Na K2 nakonec vystoupil v červenci 2014 a zkompletoval tak pomyslnou „Korunu Himálaje“. Jako patnáctý ve světě a první Čech vystoupil na všech 14 osmitisícovek bez použití umělého kyslíku. Až na Siša Pangmu prostoupenou alpským stylem a oceněnou Výstupem roku se jednalo o výstupy klasických cest expedičním stylem bez použití výškových nosičů.\n\n\nPoté, co dokončil projekt „Koruna Himálaje“ zrealizoval úspěšně další projekt – Korunu planety (1998–2019).\nNadále mu zbývá Puncak Jaya (4 884 m n. m.), nejvyšší hora Oceánie.\n\nRadek Jaroš je rozvedený, má dceru Andreu a syna Ondřeje. \n\nNa počest zdolání Koruny Himálaje vydala Česká mincovna pamětní medaile z ryzího zlata a stříbra. Křest medaile proběhl společně s křtem nové knihy Radka Jaroše “K2, poslední klenot mé Koruny Himálaje” v pátek 2. října 2015. Celkem bylo vyraženo 550 stříbrných a 300 zlatých pamětních medailí.\n\nSpolečně s Arnoštem Tabáškem napsal knihu \"Dobývání nebe\", ve které popisuje pět expedic na tři nejvyšší hory světa. Na dva z těchto vrcholů (Mount Everest, Kančendženga) se mu podařilo vystoupit jako druhému Čechovi bez použití umělého kyslíku. Kniha čerpá z reportáží posílaných v době expedic na Jarošův web. Další knihou této dvojice je titul \"Hory shora\". V roce 2011 vydal ve spolupráci se svou dcerou Andreou knihu \"Hory má panenko\". V roce 2013 vydal další knihu, opět ve spolupráci s Andreou, \"Hory shora 2\".\nV roce 2015 vydal knihu “K2, poslední klenot mé Koruny Himálaje”.\n\nZ každé ze svých osmitisícovek má Radek Jaroš zpracované dokumenty na DVD, v roce 2015 vznikl dokumentární film \"Cesta vzhůru\".\n\n"}
{"id": "126291", "url": "https://cs.wikipedia.org/wiki?curid=126291", "title": "Historický vývoj češtiny", "text": "Historický vývoj češtiny\n\nHistorický vývoj češtiny zachycuje významná období vývoje českého jazyka od konce 1. tisíciletí až po současnost. Čeština se jako samostatný jazyk vyvinula na sklonku 1. tisíciletí n. l. z praslovanštiny.\n\nNejstarší vývojové stadium češtiny jako samostatného jazyka (konec 10. století – asi polovina 12. století). Jazykovědcům je známa pouze její rekonstruovaná podoba. Z tohoto období neexistují písemné doklady. Funkci spisovného jazyka tehdy zastávala latina a v menší míře také staroslověnština.\n\nNejranější změny praslovanštiny byly společné všem západoslovanským nářečím, byla to především palatalizace veláry \"ch\" na \"š\" (\"vьšь\" všechen), kdežto ve východoslovanských a jihoslovanských (které ještě tvořily jednotnou skupinu) vzniklo \"s\" (\"vьsь\").\nV 10. století došlo, podobně jako v řadě dalších slovanských jazyků, k zániku a vokalizaci jerů podle tzv. Havlíkova jerového pravidla (liché jery zanikly a sudé silné se vokalizovaly (bráno od konce slova)) (\"bъzъ > bez, bъza > bza\", později \"bezu\"), ke kontrakci skupin \"vokál + j + vokál\" (\"dobriji > dobr’í, dobroje > dobré\") a denazalizace nosovek \"ę\" [ẽ] na \"ä\" a \"ǫ\" [õ] na \"u\". Zánik lichých jerů vedl završení fonologizace protikladu palatalizovanosti (změkčenosti) a nepalatalizovanosti konsonantů, ke střídání vkladného \"e\" a \"∅\". Posílil se i protiklad kvantity (délky) u vokálů. Právě vytvoření korelačních párů dlouhý a krátký vokál vedlo k zániku jerů, protože jery k sobě dlouhé protiklady neměly (vyslovovaly se jako krátké y). Později došlo k depalatalizaci konsonantů před \"e\" a \"ä\". Tím se snížila frekvence výskytu palatalizovaných konsonantů, ale zároveň byl protiklad palatalizovanosti posílen. Před koncem 12. století ještě nastala změna \"’ä > ě\" a \"ä > a\".\n\nVokály se dělily na přední (ä, e, i, ě) a zadní (a, o, u), přičemž přední měly své zadní varianty a naopak. Všechny vokály mohly být dlouhé i krátké. Konsonanty se dělily na tvrdé (b, p, v, m, t, d, r, l, n, c, z, s, k, g, ch) a měkké – palatální (t’, d’, r’, l’, n’, c’, s’, z’, č, š, ž, j, ň). Toto rozdělení mělo zásadní vliv na další vývoj.\n\nVe jmenné deklinaci (skloňování) dochází ke střetávání tradičního rozdělení podle zakončení kmene a principu rodového (rozdělení na maskulina, feminina a neutra), který získával na významu. Existovalo trojí mluvnické číslo: kromě singuláru a plurálu ještě duál (dvojné číslo).\n\nV konjugaci sloves se uplatňuje duál. Minulé děje se vyjadřují aoristem, imperfektem a perfektem, předminulé plusquamperfektem (antepréteritem). Futurum (budoucí čas) ještě není ustáleno, používá se často přítomný čas. Vidový protiklad dokonavosti a nedokonavosti dosud není plně vytvořen, přežívají slovesa obouvidová a bezvidová.\n\nObdobí od poloviny 12. století do konce 13. století. Z tohoto období pocházejí první české písemné památky – bohemika (česká jména v cizojazyčném textu), glosy (české překlady slov a frází vepsané do cizojazyčného textu) a přípisky (záznamy v češtině, které se neváží k cizojazyčnému textu). V židovských spisech se dochovaly rovněž hebrejským písmem psané glosy v češtině, která je zde nazývána \"lešon Kenaan\".\n\nNejstarší známé samostatné české věty byly připsány k zakládací listině litoměřické kapituly na počátku 13. století:\n(v přepise: \"Pavel dal jest Ploškovcích zem’u. Vlach dal jest Dolás zem’u i sv’atému Ščepánu se dvěma dušníkoma Bogučeja a Sedlatu.\")\n\nTexty byly psány tzv. primitivním pravopisem, který používal písmena latinské abecedy bez jakékoliv úpravy i pro zápis hlásek, které byly latině cizí. Např. písmeno \"c\" označovalo \"k, c\" i \"č\". Vznikala nejednoznačnost, která byla závažná zejména u vlastních jmen. Později se během 13. století začíná, i když zatím nesoustavně, objevovat pravopis spřežkový, kdy se k zachycení českých hlásek používají kombinace písmen (spřežek), např. \"rs\" pro \"ř\".\n\nDochází k rozsáhlým změnám v hláskosloví. Jsou odstraněny přední a zadní varianty vokálů, mění se např. \"’ä > ě\" (\"ie\") a \"’a > ě\" (\"v’a̋ce > viece, p’äkný > pěkný\"). V morfologii se tato změna projevila prohloubením rozdílu mezi měkkými a tvrdými typy jmen (\"sedláka x oráčě, města x mor’ě, žena x dušě\") i u sloves (\"volati x sázěti\"). Tvrdé slabikotvorné \"l\" se změnilo na \"lu\" (\"Chlmec > Chlumec, dĺgý > dlúhý\") na rozdíl od měkkého \"l’\". Od 12. století dochází k přeměně \"g\" na \"ɣ\", později na \"h\".\nPozději dochází k asibilaci, tj. přidávání sykavkového šumu k palatalizovaným alveolárám \"t’, d’\" a \"r’\", přičemž \"c’\" a \"dz’\" později opět zaniklo. Asibilace se však důsledně projevila trvalou změnou \"r’ > ř\".\n\nMorfologie se v tomto období příliš neliší od pračeské.\n\nVe 14. století začíná čeština pronikat do různých literárních žánrů, na konci století již existují i úřední listiny psané česky. V písmu se uplatňuje spřežkový pravopis. Zpočátku se jedná o tzv. starší spřežkový pravopis: \"ch = ch, chz = č, cz = c, g = j, rs, rʃ, rz = ř, s, ʃ = ž, ʃʃ = š, w = v, v = u, zz = s, z = z, ie, ye = ě\", grafémy \"i\" a \"y\" jsou zaměnitelné. Délka vokálů se zpravidla neoznačuje, zřídka se vyjadřuje zdvojením. Závazný předpis neexistoval, proto nebyl tento systém aplikován vždy přesně.\nOd 40. let se uplatnil tzv. mladší spřežkový pravopis: \"ch = ch, cz = c\" i \"č, g = j, rs, rʃ, rz = ř, s, ʃ = s\" i \"š, ʃʃ = s i š, w = v, v = u, z = z\" i \"ž\", \"y\" na konci slabiky = \"j\", \"ie, ye = ě\". Grafémy \"i\" a \"y\" jsou i nadále zaměnitelné. Sporadicky se začíná používat interpunkční znaménko v různých podobách. Jeho funkcí je vyznačení pauzy.\n\nNastala změna \"’u > i\" (\"kl’úč > klíč\") a \"’o > ě\" (\"koňóm > koniem\"). Završila se tzv. hlavní historická depalatalizace, započatá ve 13. století. Palatalizované (změkčené) konsonaty buď splynuly se svými tvrdými protějšky, nebo se staly palatálními (ď, ť, ň). Depalatalizace se zatím ještě netýkala měkkého a tvrdého \"l\", které splynuly v jediné střední \"l\" až na přelomu 14. a 15. století. V souvislosti s tím došlo k zániku fonému \"ě\" [ʲe]. Krátké \"ě\" se buď změnilo v \"e\", nebo se před labiálami ve výslovnosti rozložilo na \"j + e\" (\"pěna\" [pjena]). Dlouhé \"ě\" se diftongizovalo na \"ie\" (\"chtieti, čieše, piesek\"). Současně s tím se dlouhé \"ó\" změnilo na diftong \"uo\" (\"sól > suol\").\nVe výslovnosti se začala prosazovat regresivní asimilace znělosti (s výjimkou \"h, ř\" a \"v\"), znělost se po zániku palatalizace stala hlavním korelačním rysem u konsonantů. Konsonant \"v\" se původně zřejmě vyslovoval bilabiálně (jak se zachovalo na konci slabiky ve východočeských nářečích: \"diwnej, stowka\"), ve 14. století se artikulace přizpůsobila neznělému labiodentálnímu \"f\". V Čechách vzniklo tzv. protetické \"v-\" na začátku slov začínajících \"o-\".\n\nV morfologii se stabilizovaly tvary futura nedokonavých sloves, z různých forem typu \"chc’u volati, jmám volati, budu volati\" a \"budu volal\" se nakonec prosadil typ \"budu volati\". Ustálil se vidový protiklad dokonavosti a nedokonavosti. Uplatňuje se perfektivizační funkce prefixů (předpon) a imperfektivizační funkce sufixů (přípon). V důsledku toho se koncem století v mluvené řeči přestávají používat aorist a imperfektum a jsou postupně nahrazovány perfektem (dnes označováno jako préteritum). Začíná se konstituovat opisné pasivum.\n\nObdobí 15. století od počátku kazatelské činnosti Jana Husa do doby nástupu českého humanismu. Rozšiřuje se počet uživatelů spisovného českého jazyka, zejména těch, kteří uměli číst. Čeština již plně pronikla i do administrativní oblasti.\n\nNa začátku století se ve spise \"De orthographia Bohemica\", jehož autorství se připisuje Janu Husovi, objevuje návrh na změnu pravopisu – tzv. diakritický pravopis. Pro záznam měkkých konsonantů jsou spřežky nahrazeny tečkou nad písmenem. Délka vokálů se označuje čárkou. Zachovávají se spřežka \"ch\" a grafém \"w\". Zaměnitelnost grafémů \"i\" a \"y\" je zrušena. Návrh je dílem jedince, proto se tento grafický systém ujímal jen pozvolna a užíval se souběžně s pravopisem spřežkovým. S rozvojem řečnického umění se stále více užívá interpunkční znaménko.\n\nVe výslovnosti postupně splynulo \"y\" a \"i\". V Čechách se tato změna projevila diftongizací \"ý > ej\" (viz Obecná čeština). Dochází k diftongizaci \"ú > ou\" (psáno \"au\", pravděpodobně se diftong vyslovoval odlišně než dnes). Postupně se též monoftongizovalo \"ie > í\" (\"miera > míra\"). Monoftongizovalo se \"uo > ú\". Diftong \"uo\" se někdy zapisoval jako \"o\" ve formě kroužku nad písmenem \"u\", z čehož vznikl grafém \"ů\" (\"kuoň > kůň\"), po změně výslovnosti se kroužek začal považovat za diakritické znaménko označující délku.\n\nProtiklad životnosti u maskulin zatím není při skloňování zcela vyhraněn, neužívá se zatím u zvířat (\"vidím pána x vidím pes\"). Do konce století i v psaném projevu zanikly aorist a imperfektum a byly plně nahrazeny préteritem.\n\nObdobí vyspělého spisovného jazyka v 16. a na počátku 17. století (většina na českém území vzniklých písemných památek je však stále psána latinsky). Pravopis v psaném projevu stále není jednotný, jde převážně o různé podoby spřežkového pravopisu. Po vynálezu knihtisku se v tištěných dílech však ustálil jednotný tzv. bratrský pravopis (tradičně nazývaný podle listů vydávaných Jednotou bratrskou, ovšem nastíněn byl v \"Grammatyce české\", jejíž autoři vyznávali utrakvismus), který byl převážně diakritický se zachováním několika spřežek. Původní tečka nad měkkými konsonanty se změnila v háček, kterého se užívalo u \"č, ď, ň, ř, ť, ž\". Písmeno \"š\" se psalo většinou jen na konci slova, uprostřed se psalo spřežkou \"ʃʃ\". Grafém \"ě\" se začal používat dnešním způsobem. Délka vokálů se označovala čárkou, kromě \"ů\" vzniklého z původního \"ó\". Dlouhé \"í\" se z technických důvodů nejprve zdvojovalo (\"ii\"), později se zapisovalo \"ij\", nakonec \"j\". Vyslovované [j] se zapisovalo jako \"g\" nebo \"y\", pro zápis [g] se někdy používal grafém \"ǧ\" (např. slovo „její“ se tak bratrským pravopisem zapisovalo jako \"gegj\"). Uchovalo se psaní dvojitého \"w\", jednoduché \"v\" označovalo \"u\" na začátku slova. Diftong [ou] se zapisoval \"au\" („louka“ jako \"lauka\" apod., dnešní zápis „ou“ jako \"ou\" byl zaveden až ve 40. letech 19. století). Po \"c, s, z\" se vždy psalo \"y\" (\"cyzý\"). Komplikovaná syntax, ovlivněná latinskými texty, si vyžádala zdokonalení interpunkce. Čárka se však používala podle pauz ve výslovnosti, nikoliv podle syntaxe. Začala se používat i tečka, dvojtečka, otazník a vykřičník. Pro potřeby tiskařů vycházejí první gramatiky.\n\nVe výslovnosti se dokončila diftongizace \"ý > ej\", která však v grafice pronikla do psaných textů jen v omezené míře. Byla dokončena i diftongizace \"ú > ou\" (v grafice však i nadále zůstalo \"au\"), na začátku slova však pronikla jen v nižším a odborném stylu (\"ouřad\"(\"a\"), \"ouvoz\"). Psané \"mě\" [mje] se začalo vyslovovat [mňe]. Nastala změna tautosylabického (stejnoslabičného) \"aj > ej\" (\"daj > dej, vajce > vejce\"), heterosylabického \"aj\" se nedotkla (\"dají, vajec\"). \nPoznámka: Tyto změny se, stejně jako mnohé jiné, týkají českých nářečí v užším slova smyslu, moravských nářečí se spíše netýkají: pouze změna aj > ej (> é) byla provedena i ve středomoravských nářečích; u distribuce \"mňe/mje\" je situace složitější.\n\nV morfologii bylo dovršeno rozlišení životných a neživotných maskulin (\"vidím psa\" x \"vidím strom\").\n\nStandardem spisovného jazyka pro další období se stal nový překlad Bible, známý jako Bible kralická – její jazyk, tzv. \"bibličtina\" (zastarale \"bibličina\"), se později stal nejen vzorem pro jazykovou reformu národního obrození a potažmo tak i na současnou spisovnou češtinu, ale hrál roli i v dějinách vývoje spisovné slovenštiny.\n\nObdobí od poloviny 17. století do druhé třetiny 18. století bylo poznamenáno konfiskacemi a vynucenou emigrací české nekatolické inteligence po bitvě na Bílé hoře. Od konce 17. století docházelo k omezení fungování spisovného jazyka, který nejdříve ustoupil z oblasti vědy, postupně i z větší části náročné literatury a nakonec i z oblasti administrativní (v úředním styku byla od vydání Obnoveného zřízení zemského čeština rovnoprávná s němčinou, předtím byla jediným jednacím jazykem zemského sněmu). Pobělohorská literatura je typická svou žánrovou omezeností, ačkoliv v jejím rámci vznikala pozoruhodná díla jak v zahraničí v okruhu české emigrace, tak na domácí půdě především v jezuitském prostředí. Jedním z vrcholů rozvoje vysokého stylu je tvorba J. A. Komenského. Jistý literární úpadek nebyl v této době zapříčiněn snahou o potlačení češtiny (ostatně ani němčina nebyla u císařského dvora ve Vídni preferována), ale spíše celkovou změnou kulturního prostředí v poměrech Obnoveného zřízení zemského. Ostatně ani jazykově německé literatury v českých zemích nevycházelo o mnoho více a ani její úroveň nebyla vyšší. České knihy byly vydávány povětšinou jezuity, kteří měli zároveň v rukou cenzuru vydávaných děl. Jejich původním úkolem byla rekatolizace českého obyvatelstva, ale v průběhu barokní doby vytvořili hlavní českou kulturonosnou vrstvu, z jejíchž řad pocházeli tvůrci literatury náboženské (duchovní poezie, duchovní písně, homiletika) a historické. Z jejich řad také pocházelo mnoho buditelských osobností v závěru 18. století.\n\nZměny hláskosloví a tvarosloví spisovné češtiny byly víceméně završeny již v předchozím období. Dokončuje se však vývoj obecné češtiny, započatý v předešlé době. I ve spisovném jazyce je zřejmá velká rozkolísanost v délce samohlásek. Další změny probíhaly především v lidovém jazyce. Na venkově v důsledku značné izolovanosti docházelo k velké diferenciaci nářečí, zejména moravských a slezských, která se vyvíjela odchylně od obecné češtiny. Ve městech, kde docházelo k intenzivnějšímu styku s němčinou, pronikaly do češtiny četné germanismy.\n\nTištěné texty používají pravopis předchozího období, pouze se přestává graficky rozlišovat dvojí \"l\". Objevuje se středník jako interpunkční znaménko ke zpřehlednění přebujelých souvětí. V psaném textu se i nadále používají spřežky s nesoustavně uplatňovanými diakritickými prvky.\n\nObjevují se ve větším počtu a soustavněji obrany českého jazyka. Za první se – i když nepříliš oprávněně, jak ukazuje např. bohemista Alexandr Stich a jak materiálově doložil v roce 1945 Albert Pražák – považuje latinsky psaná Obrana jazyka slovanského, obzvlášť českého (\"Dissertatio apologenetica pro lingua Slavonica, praecipue Bohemica\") od Bohuslava Balbína (1672–1673). Obsáhlou oficiální obranou v pravém slova smyslu je tzv. jazykový zákon z r. 1615. \"Okřik na nedbalého Čecha učiněný\" (1618) Pavla Stránského ze Zap má mnoho společných rysů s Balbínovou rozpravou.\n\nObdobí od 80. let 18. století do 40. let 19. století. Snahy císaře Josefa II. o zavedení němčiny jako jednotného státního jazyka (motivované čistě praktickými důvody) se ukázaly jako nereálné. Jeho Patent o zrušení nevolnictví z roku 1781 umožnil pohyb venkovského obyvatelstva do měst. To usnadnilo realizaci myšlenek národních buditelů na obnovu českého jazyka. Lidový jazyk a literární žánry předchozího období však byly osvícenecké inteligenci cizí. Pro novou kodifikaci spisovné češtiny se východiskem stal literární jazyk konce 16. století a díla Komenského. Z různých pokusů o kodifikaci byla nakonec všeobecně přijímána gramatika Josefa Dobrovského, která vyšla roku 1809, ve druhém vydání 1819. Dobrovský tak zavedl tzv. analogickou opravu, která odstranila psaní „y“ po s, z, a c podle vzorů \"medvědí\" a \"sedím\" a \"vidím\". V té době se objevují také puristické snahy o očištění češtiny od skutečných či domnělých germanismů. K obnově české slovní zásoby však přispělo zejména vydání pětidílného Slovníku česko-německého (1830–1835) Josefa Jungmanna. Díky nadšení českých vědců bylo vytvořeno i odborné české názvosloví. Dalším důležitým mezníkem je rok 1843, kdy Šafařík zavádí tzv. opravu skladnou.\n\nPravopis se postupně zbavoval přežitků bratrského pravopisu, začalo se psát \"si, zi\" i \"sy, zy\" dle etymologie a jednotně \"ci\". Zavedení antikvy místo fraktury v tisku vedlo odstranění spřežky \"ʃʃ\" a nahrazení písmenem \"š\". Dlouhé \"í\" se začalo psát místo \"j\", a \"j\" nahradilo \"g\" (\"gegj > její\") – toto bylo odstraněno právě opravou skladnou. Od roku 1849 bylo dvojité \"w\" nahrazeno jednoduchým \"v\" a místo tradičního \"au\" se začalo psát \"ou\" – nebylo to uznáno zároveň s přeměnou \"j\" a \"í\", protože „ou“ podle Dobrovského odráží pouze obraz českých, nikoliv už však moravských nářečí. Pravopis se tak přiblížil dnešní podobě. Podle německého vzoru interpunkce postupně opouští pauzový princip a respektuje syntaxi vět.\n\nUmělecká literatura v této době ve snaze po vyšším stylu se dle dobových standardů často uchyluje k archaismům a nerespektuje příliš přirozený vývoj mluveného jazyka.\n\nOd 40. let 19. století již nebyla spisovná čeština záležitostí úzké vrstvy inteligence. Rozvíjí se publicistika a umělecká tvorba se snaží přiblížit zejména v syntaxi živému jazyku. V roce 1902 vydal Jan Gebauer první Pravidla českého pravopisu, která obsahovala přehled morfologie. Tato pravidla ještě upřednostňovala v případě dublet starší tvary. Během 20. století však do spisovného jazyka postupně pronikaly prvky mluveného jazyka, zejména obecné češtiny. Postupně byl počešťován i pravopis cizích slov s přihlédnutím k fonetické stránce, zejména psaní \"z\" místo \"s\" a vyznačování délek vokálů (\"gymnasium > gymnázium\"). Společenské změny po 2. světové válce (1945) vedly k postupnému stírání (nivelizaci) rozdílů mezi nářečími, vlivem médií se od 2. poloviny 20. století šíří prvky obecné češtiny i do oblastí, které jimi byly do té doby nezasaženy.\n\n\n\n"}
{"id": "126307", "url": "https://cs.wikipedia.org/wiki?curid=126307", "title": "Transfinitní indukce", "text": "Transfinitní indukce\n\nTransfinitní indukce je postup důkazu používaný v teorii množin obdobný jako klasická matematická indukce, ale rozšířený z přirozených čísel na ordinální čísla.\n\nPřestože princip matematické indukce je uváděn jako součást Peanovy axiomatiky přirozených čísel, je třeba jej v axiomatice teorie množin ZF dokázat jako větu, neboť přirozená čísla v ní nejsou elementární pojem, ale je třeba je zkonstruovat. Stejně tak v případě transfinitní indukce se jedná o věty (i když s poměrně snadným důkazem), které poskytují návod, jak při důkazu postupovat:\n\nJe-li X třída ordinálních čísel, pro kterou platí, že každou svou podmnožinu obsahuje zároveň jako prvek, pak je X shodná s třídou On všech ordinálních čísel.\nformula_1\n\nPokud je X třída ordinálních čísel, která obsahuje prázdnou množinu, s každým ordinálem formula_2 zároveň ordinál formula_3 a pro každý limitní ordinál formula_2, který je podmnožinou X platí, že formula_2 je zároveň prvkem X, pak tato třída X obsahuje všechna ordinální čísla, tj. X = On\nJinými slovy pokud platí následující čtyři podmínky, pak X = On:\n\nTransfinitní indukce se používá při důkazu značného množství vět z ordinální aritmetiky, mimo jiné například při důkazu, že mocnění na ordinálních číslech je rozšířením mocnění na přirozených číslech:\n\nDůsledkem principu transfinitní indukce je princip transfinitní rekurze, tj. možnost jednoznačně definovat zobrazení na ordinálních číslech předpisem, který využívá pro výpočet formula_2-té hodnoty hodnot pro ordinální čísla menší než formula_2. (Je tomu obdobně, jako u běžného aritmetického principu matematické indukce, ze kterého vyplývá možnost používat rekurzi na přirozených číslech.)\n\n"}
{"id": "126310", "url": "https://cs.wikipedia.org/wiki?curid=126310", "title": "Josef Vavroušek", "text": "Josef Vavroušek\n\nJosef Vavroušek (15. září 1944 Praha – 18. března 1995 dolina Parichvost, Slovensko) byl český ekolog, publicista a politik konce 20. století.\n\nVystudoval strojní fakultu ČVUT v Praze. Nultý ročník absolvoval v roce 1962 jako soustružník v ČKD. Na fakultě vystudoval obor Ekonomika a řízení strojírenské výroby, dělal pomocnou vědeckou sílu u Alfonce Bašty na tématu \"teorie rozhodování v ekonomii\". Během studií byl členem redakční rady studentského časopisu Buchar.\n\nV roce 1968 se zúčastnil studentské Expedice Lambaréné směřující do nemocnice A. Schweitzera v Lambaréné v Gabonu. Cílem expedice, která navštívila čtrnáct afrických zemí, byla jednak materiální pomoc nemocnici, jednak podpora Schweitzerových ideálů humanismu a úcty k životu. Jednalo se o jeho životní zážitek, který do značné míry předurčil jeho příští život.\n\nOd sedmdesátých let 20. století byl součástí ekologického hnutí, a to hlavně v rámci Ekologické sekce Biologické společnosti při ČSAV.\n\nOd roku 1975 pracoval v Ústavu pro ekonomiku a řízení v oblasti kybernetiky a teorie systémů, později se specializací na péči o životní prostředí. Zároveň přednášel na řadě konferencí a kurzů.\n\nV září 1989 spoluzaložil Kruh nezávislé inteligence.\n\nV roce 1989 se podílel na založení Občanského fóra jako člen Koordinačního centra OF (do roku 1990). V březnu 1990 byl jmenován náměstkem Státní komise pro vědeckotechnický rozvoj odpovědným za péči o životní prostředí, v červnu 1990 ministrem vlády ČSFR, předsedou Federálního výboru pro životní prostředí, a to do konce volebního období v červnu 1992. Od roku 1991 byl členem politického seskupení Občanské hnutí.\n\nV roce 1991 zorganizoval historicky první konferenci o životním prostředí v Evropě, na kterou do Dobříše přijeli ministři životního prostředí z celé Evropy. Na tuto historickou konferenci navázal proces setkávání evropských ministrů životního prostředí známý pod názvem „Životní prostředí pro Evropu“, kterou organizuje Evropská hospodářská komise OSN.\n\nV roce 1992 se zúčastnil Konference o životním prostředí a rozvoji, tzv. Summitu Země, pořádaného OSN v Riu de Janeiru. Zde předložil neúspěšný, zato však převratný návrh na principiální reformu OSN.. Od roku 1993 byl zaměstnán na Fakultě sociálních věd Univerzity Karlovy.\n\nPo neúspěchu Občanského hnutí ve volbách v roce 1992 inicioval v září 1992 založení dobrovolné neziskové Společnosti pro trvale udržitelný život, jejímž byl do své smrti předsedou.\n\nMiloval přírodu a zejména hory, byl také aktivní horolezec. Tato vášeň se mu stala osudnou. 18. března 1995 zahynul i se svou dvacetiletou dcerou Petrou pod lavinou v doline Parichvost v Roháčích.\n\nPublikoval pět knih, 40 studií a asi 150 odborných článků, zejména z oblasti kybernetiky, teorie systémů, teorie rozhodování a péče o životní prostředí. Přednášel také na řadě jiných vysokých škol v českých zemích i na Slovensku a dále ve Velké Británii (Cambridge). Na jaře 1994 navštívil USA, kde přednesl 22 přednášek na univerzitách, vědeckých ústavech i státních institucích.\n\nNa prahu sedmdesátých let pomohl Bedřichu Moldanovi s překladem a vydáním knihy Meze růstu od manželů Donelly a Dennise Meadowsových.\n\nV roce 1996 spolu s Vlado Čechem a Karlem Krylem obdržel Cenu Františka Kriegla. Všichni tři ji obdrželi in memoriam.\n\nRoku 2002 mu prezident Václav Havel udělil in memoriam Medaili za zásluhy I. stupně.\n\nOd roku 1996 udělovala Nadace Charty 77 na památku Josefa Vavrouška Cenu Josefa Vavrouška \"za aktivní prosazování trvale udržitelného způsobu života, za činnost usilující o pozitivní řešení vzájemně spjatých ekologických, sociálních, ekonomických i dalších problémů nebo za výjimečný čin nebo činnost v oblasti ochrany životního prostředí a udržitelného rozvoje\". K udělování ceny se v roce 2005 přidala Nadace Partnerství, která cenu uděluje od roku 2014 již samostatně.\n\nFakulta sociálních věd Univerzity Karlovy vypisuje od roku 1996 na památku Josefa Vavrouška, kde působil jako pedagog a jako proděkan pro vědu a výzkum, studentskou soutěž. Té se během jednadvaceti ročníků účastnilo (do roku 2016) ve třech vypisovaných kategoriích téměř 300 uchazečů. \n\n"}
{"id": "126313", "url": "https://cs.wikipedia.org/wiki?curid=126313", "title": "Kazimierz Sosnkowski", "text": "Kazimierz Sosnkowski\n\nKazimierz Sosnkowski (19. listopadu 1885, Varšava – 11. října 1969, Arundel, Quebec) byl polský generál.\n\nNarodil se ve Varšavě. Za první světové války sloužil v polských legiích. Nejprve jako zástupce velitele 1. pěšího pluku. Po znovuobnovení Polska se stal v roce 1920 ministrem obrany a byl jím do roku 1924. Za druhé světové války se stal po smrti generála Sikorskeho v roce 1943 vrchním velitelem polské armády.\n\n\n"}
{"id": "126314", "url": "https://cs.wikipedia.org/wiki?curid=126314", "title": "Petr Nečas", "text": "Petr Nečas\n\nPetr Nečas (* 19. listopadu 1964 Uherské Hradiště) je bývalý český politik. Od června 1992 do srpna 2013 byl občanskodemokratickým poslancem, nejdříve v České národní radě a poté v Poslanecké sněmovně Parlamentu. V letech 2006–2009 zastával posty místopředsedy vlády a ministra práce a sociálních věcí v první i druhé vládě Mirka Topolánka. Po Topolánkově odchodu byl v letech 2010–2013 v pořadí třetím předsedou Občanské demokratické strany a předsedou vlády České republiky, od 21. prosince 2012 do března 2013 navíc dočasně pověřen vedením rezortu ministerstva obrany. Dne 17. června 2013 podal demisi v důsledku tzv. kauzy Nagyová.\n\nPochází z letecké rodiny. V letech 1979 až 1983 studoval na gymnáziu v Uherském Hradišti. V roce 1988 ukončil studium na Přírodovědecké fakultě tehdejší Univerzity J. E. Purkyně v Brně (dnes Masarykova univerzita), obor fyzika, v témže roce získal akademický titul RNDr. prací z oblasti fyziky plazmatu. Byl členem Socialistického svazu mládeže.\n\nPo vojenské službě v Prostějově v letech 1988 až 1989 pracoval v Tesle Rožnov pod Radhoštěm (1988–1992) jako technolog a výzkumný a vývojový pracovník.\n\nNečas má se svou někdejší manželkou Radkou čtyři děti: dva syny, Ondřeje (* 1987) a Tomáše (* 1990), a dvě dcery, Terezu (* 1995) a Marii. Na začátku roku 2013 vydali manželé Nečasovi oficiální zprávu, ve které uvedli, že jejich vztah prochází krizí a že již několik měsíců žijí odloučeně. V červnu téhož roku pak Nečas podal žádost o rozvod a o měsíc později potvrdil, že má dlouhodobý vztah s Janou Nagyovou, bývalou vrchní ředitelkou svého kabinetu. Předtím Nečas o vztahu s Nagyovou veřejnosti dlouhodobě lhal. Dne 6. srpna 2013 bylo Nečasovo manželství po 27 letech rozvedeno. Později 21. září 2013 se Nečas s Janou Nagyovou oženil.\n\nOd roku 1991 je členem ODS. V témže roce se stal i předsedou Oblastní rady ODS ve Vsetíně. V letech 1999–2010 byl místopředsedou ODS, v roce 2002 prohrál souboj o post předsedy strany s Mirkem Topolánkem o 2 hlasy, mezi lety 2004 až 2006 vykonával funkci 1. místopředsedy ODS, kterou na podzim roku 2006 neobhájil v souboji s Pavlem Bémem. Od roku 2006 byl opět jedním z řadových místopředsedů strany.\n\nPo odstoupení Mirka Topolánka 1. dubna 2010 se stal volebním lídrem ODS ke sněmovním volbám v roce 2010 a 13. dubna 2010 pak oficiálně převzal pravomoci předsedy ODS (pověřený vedením ODS), až do 21. volebního kongresu, který se konal 19. a 20. června 2010. Na tomto kongresu kandidoval na funkci předsedy ODS a uspěl. Svou funkci znovu obhájil na kongresu ODS v listopadu 2012, kdy poměrem hlasů 351:178 porazil jednoho z rebelujících poslanců strany Ivana Fuksu.\n\nOd roku 1992 byl poslancem České národní rady (od 1. ledna 1993 Poslanecké sněmovny Parlamentu ČR). Ve volebním období 1992–1996 byl členem zahraničního výboru (od 1993 vedoucí stálé delegace Meziparlamentní unie a rovněž vedl delegaci do Shromáždění Západoevropské unie). Od září 1995 do července 1996 byl prvním náměstkem ministra obrany.\n\nVe volebním období 1996–1998 byl opět poslancem PS PČR (a předsedou výboru pro obranu a bezpečnost, členem organizačního výboru, členem podvýboru pro zpravodajské služby a místopředsedou Společného výboru Evropského parlamentu a Parlamentu České republiky, členem Stálého kontrolního orgánu pro činnost Vojenského obranného zpravodajství).\n\nV letech 1998–2002 byl opět poslancem za ODS. Stal se 1. místopředsedou poslaneckého klubu ODS, členem organizačního výboru a předsedou Výboru pro obranu a bezpečnost. Dále byl členem stálé delegace do Shromáždění Západoevropské unie a podvýboru pro zpravodajské služby.\n\nVe volebním období 2002–2006 byl opět poslancem PS PČR (zvolen jako lídr ve Zlínském kraji). Stal se místopředsedou Výboru pro evropské záležitosti, členem Podvýboru pro reformu ozbrojených sil a členem stálých delegací do Shromáždění Západoevropské unie a Parlamentního shromáždění NATO. Na jaře 2002 se stal náhradníkem delegáta sněmovny v Evropském konventu.\n\nV letech 2006–2010 znovu poslanec PS PČR. Díky svým dlouhým obstrukčním projevům ve Sněmovně získal od komunistických poslanců přezdívku \"Fidel\". Od 4. září 2006 do 8. května 2009 zastával posty místopředsedy vlády a ministra práce a sociálních věcí v první a druhé vládě Mirka Topolánka.\n\nVe sněmovních volbách roku 2010 byl zvolen poslancem za ODS jako lídr strany na kandidátce ve Zlínském kraji. Ačkoliv ODS skončila ve volbách jako druhá, vedl jednání za ustavení středopravicové koalice a byl ODS nominován na předsedu vlády. Dne 4. června 2010 jej prezident republiky Václav Klaus pověřil jednáním o sestavení vlády a dne 28. června 2010 jej jmenoval předsedou vlády České republiky. Projekt své vlády nazval Nečas \"koalicí rozpočtové odpovědnosti\" a v den svého jmenování vyjádřil záměr ji sestavit s účastí ODS, TOP 09 a Věcí veřejných do 7. července 2010.\n\nDne 13. července 2010 v 10:20 hodin složila jím sestavená vláda slib do rukou prezidenta republiky Václava Klause, 4. srpna téhož roku pak předložila programové prohlášení a 10. srpna po 21. hodině jí byla Poslaneckou sněmovnu Parlamentu České republiky vyslovena důvěra, poté co obdržela 118 hlasů, proti bylo 82 z 200 přítomných poslanců (kvórum 101 poslanců).\n\nV nedělních večerních hodinách 16. června 2013, po ukončení grémia ODS, předseda vlády Nečas oznámil, že v pondělí 17. června podá demisi do rukou prezidenta republiky a odstoupí také z čela strany. Události v tzv. kauze Nagyová vyústily v pád celé Nečasovy vlády. Premiér Nečas demisi předal 17. června 2013 v 18:03 hod prezidentu republiky Miloši Zemanovi. Ten jej pověřil výkonem funkce do doby, než bude sestaven nový kabinet. Nastupující vláda Jiřího Rusnoka byla jmenována 10. července 2013.\n\nDne 11. února 2014 policie obvinila Petra Nečase z podplácení v tzv. kauze Nagyová, konkrétně ve věci politických trafik pro exposlance ODS Petra Tluchoře, Ivana Fuksu a Marka Šnajdra.\n\nV souvislosti s rezignací na premiérský post v červnu 2013 uvedl, že po dokončení poslaneckého mandátu má v plánu zcela opustit politický život. Později začal pracovat pro developera a majitele finanční skupiny SPGroup Pavla Sehnala. Spolu s bývalým europoslancem za ODS Ivo Strejčkem je jednatelem ve firmě NESTAC Consulting. Přednáší také na CEVRO Institutu.\n\nPetr Nečas je prezidentem New Silk Road Infrastructure Development & Technology Association.\n\n\n"}
{"id": "126331", "url": "https://cs.wikipedia.org/wiki?curid=126331", "title": "Mons", "text": "Mons\n\nMons (pikardsky \"Mont\", nizozemsky a německy \"Bergen\") je belgické město. Nachází se ve Valonském regionu blízko hranic s Francií a je správním centrem provincie Henegavsko.\nŽije zde více jak 90 000 obyvatel a jeho rozloha činí 146,56 km².\n\nOd roku 1967 je Mons sídlem Vrchního velitelství spojeneckých sil v Evropě (SHAPE) v rámci NATO.\n\nÚzemí města bylo osídleno již v době neolitu – svědčí o tom archeologické nálezy blízko vesnice Spiennes, která je součástí dnešní obce Mons.\nV období Římanů byl na kopci vybudován vojenský tábor, nazvaný \"Castri Locus\".\n\nMěsto bylo založeno v 7. století v okolí kláštera, který nechala postavit sv. Valtruda, kanonizovaná po své smrti v roce 688.\nPozději nechal henegavský hrabě vybudovat na vrcholu kopce hrad a ve 12. století přibyla 1 km dlouhá předsunutá hradba.\n\nOd 13. století dochází k výraznému nárůstu počtu obyvatel a stoupá význam Monsu jako centra obchodu. Roku 1290 započala stavba nového opevnění, která byla dokončena až roku 1822.\n\nCharakter města výrazně změnila průmyslová revoluce a nástup důlní těžby. Mons je centrem oblasti Borinage, která byla v 19. a v první polovině 20. století jednou z hlavních oblastí těžby uhlí v Belgii. V druhé polovině 20. stol. byly uhelné doly postupně zavírány a dnes jsou nejdůležitějšími průmyslovými odvětvími sklářství a hutnictví.\n\nV roce 1973 byla s Monsem spojena obec Jemappes, jejíž jméno vstoupilo do dějin bitvou z 6. listopadu 1792, v níž francouzské vojsko porazilo rakouskou armádu a následně obsadilo území dnešní Belgie.\nNa začátku 1. světové války, dne 23. srpna 1914, se v bitvě u Monsu střetla britská a německá armáda. Byla to první bitva, kterou svedli Britové v 1. světové válce.\n\nMons je sídlem tří univerzit:\n\n\nVe městě sídlí fotbalový klub RAEC Mons.\n\n\n\n\n"}
{"id": "126344", "url": "https://cs.wikipedia.org/wiki?curid=126344", "title": "Topolánek", "text": "Topolánek\n\nTopolánek, ženská varianta Topolánková, je české příjmení. Patří více osobám:\n\n"}
{"id": "126347", "url": "https://cs.wikipedia.org/wiki?curid=126347", "title": "Dihydrotestosteron", "text": "Dihydrotestosteron\n\nDihydrotestosteron (DHT) nebo přesněji 5α-dihydrotestosteron je vlastní účinná forma testosteronu. Vzniká redukcí testosteronu na uhlíku č. 5 v cílových orgánech (zejména semenné váčky, prostata, zevní genitálie a části kůže a ochlupení). Enzymem, jenž katabolizuje tuto redukci testosteronu na DHT, je 5α-reduktáza.\n"}
{"id": "126361", "url": "https://cs.wikipedia.org/wiki?curid=126361", "title": "Ján Prháček", "text": "Ján Prháček\n\nJán Prháček (10. srpna 1915 Zlatovce (dnes část Trenčína), Slovensko – 24. března 1939 západně od Sobranec, Slovensko) byl slovenský bojový pilot.\n\nJán Prháček nastoupil v červenci 1934 vojenskou službu u leteckého pluku. Od roku 1938 studoval na Vojenské akademii v Hranicích, kterou 1. srpna ukončil s hodností poručík. Poté byl zařazen ke 49. stíhací letce ve Spišské Nové Vsi, které velel český kapitán Václav Kanta. 14. března 1939, po vzniku Slovenského státu, musel Václav Kanta odejít a Ján Prháček se stal velitelem letky.\n\n24. března 1939 ráno se dostala jeho letka (tvořena jím, desátníkem Cyrilem Martišem a svobodníkem Michalem Karasem na letadlech Avia B-534) do souboje s hlídkujícími maďarskými stíhačkami Fiat CR.32 a Ján Prháček byl zasažen. Těžce raněný se ještě pokusil nouzově přistát v dolině potoka Lukavce, západně od Sobranec, ale podvěšené bomby jeho Avie B-534 explodovaly a pilot zahynul. Jeho sestřelení si připsal velitel maďarských stíhaček, poručík Aladár Negró.\n\nJán Prháček byl in memoriam povýšen do hodnosti kapitána.\n\nDnes je na Kulturním domě v jeho rodných Zlatovcích umístěna pamětní deska.\n\n"}
{"id": "126363", "url": "https://cs.wikipedia.org/wiki?curid=126363", "title": "Alexandr Vondra", "text": "Alexandr Vondra\n\nAlexandr Vondra (* 17. srpna 1961 Praha) je český pravicový politik, člen Občanské demokratické strany, bývalý disident a signatář Charty 77, atlantista.\n\nV roce 2006 působil několik měsíců ve funkci ministra zahraničních věcí a posléze až do května 2009 jako místopředseda vlády pro evropské záležitosti ve druhém Topolánkově kabinetu. Od července 2010 do prosince 2012 byl ministrem obrany Nečasovy vlády a v letech 2006 až 2012 také zasedal v horní komoře parlamentu jako senátor za Litoměřicko. Od roku 2019 je poslancem Evropského parlamentu, od ledna 2020 místopředsedou ODS.\n\nV roce 1984 ukončil magisterskou diplomovou prací \"Geomorfologie vlhošťské části Polomených hor\" studium geografie na Přírodovědecké fakultě Univerzity Karlovy. Několik let pracoval jako správce asijských sbírek Náprstkova muzea, pak jako programátor. Společně s Jáchymem Topolem a Ivanem Lamperem vydával samizdatový časopis Revolver revue.\n\nJe ženatý a s manželkou Martinou má 3 děti: Vojtěcha (* 1991), Annu (* 1993) a Marii (* 1996). Z mileneckého vztahu s Veronikou Vrecionovou (tehdy pracovnicí kanceláře prezidenta republiky) má syna Jáchyma (* 1992).\n\nNa Velikonoční vigilii, 15. dubna 2017, byl pokřtěn v římskokatolické farnosti Horní Police Stanislavem Přibylem.\n\nAlexandr Vondra žije ve městě Litoměřice.\n\nV roce 1987 podepsal Chartu 77. Od 2. ledna 1989 do 6. ledna 1990 vykonával funkci mluvčího Charty 77. Je jedním z autorů petice Několik vět. V únoru 1989 byl podmíněně odsouzen za kladení květin k pomníku sv. Václava v předvečer 20. výročí sebeupálení Jana Palacha. Do vězení nastoupil 18. září 1989, protože svou disidentskou činností prý porušoval podmínku. Po dobu výkonu trestu jej ve funkci mluvčího Charty zastupoval Václav Havel. Vondra byl propuštěn po necelých dvou měsících dne 10. listopadu 1989.\n\nStal se spoluzakladatelem Občanského fóra.\n\nV letech 1990 až 1992 působil jako zahraničně-politický poradce prezidenta Václava Havla. V letech 1992 až 1997 působil jako první náměstek ministra zahraničních věcí. Byl vyjednavačem při jednání o česko-německé deklaraci. V letech 1997–2001 byl českým velvyslancem ve Spojených státech. V letech 2001 až 2002 byl vládním zmocněncem pro přípravu summitu NATO v Praze.\n\nV letech 2003 až 2004 působil jako externí spolupracovník The German Marshall Fund of the U.S. a v letech 2004 až 2006 jako jednatel a konzultant firmy Dutko Worldwide. Podle svého životopisu byl v letech 2005–2006 členem Trilaterální komise, ačkoli podle oficiálního seznamu je stále členem.\n\nVondra podporoval boj za demokratizaci Myanmaru a myanmarskou opoziční vůdkyní Aun Schan Su Ťij.\n\nOd září 2006 do ledna 2007 byl ministrem zahraničních věcí ČR v první Topolánkově vládě. Dne 9. ledna 2007 byl jmenován místopředsedou vlády pro evropské záležitosti. V těchto pozicích prosazoval umístění americké vojenské základny v České republice, která by měla být součástí kontroverzního systému protiraketové obrany.\nV červenci 2009 byl jedním ze signatářů dopisu administrativě amerického prezidenta Obamy, který varuje před údajnou hrozbou Ruska regionu střední a východní Evropě.\n\nVe volbách 2006 se stal senátorem Parlamentu ČR za Litoměřicko, když v obou kolech porazil sociálního demokrata Roberta Kopeckého. V horní komoře zasedal jako místopředseda ve Výboru pro záležitosti Evropské unie od srpna 2009 do svého jmenování ministrem.\n\nV srpnu 2009 byl místo Vondry vybrán do týmu externích poradců šéfa NATO Anderse Fogha Rasmussena polský profesor a expert na bezpečnostní a obrannou politiku Adam Daniel Rotfeld. S Vondrou se údajně počítalo téměř najisto jako se zástupcem středoevropských postkomunistických zemí. Nezvolení Vondry je považováno za důsledek špatného hodnocení českého předsednictví v Radě EU.\n\nNa kongresu ODS 20. června 2010 se stal místopředsedou strany.\n\nPo volbách 2010 byl 13. července 2010 jmenován ministrem obrany v Nečasově vládě. Po nástupu do funkce mezi svými cíli uvedl, že by chtěl udržet pro armádu stabilní rozpočet, který by rok od roku nekolísal, vytvořit koncepční vizi rozvoje armády, která by byla připravena expertní komisí a shrnuta v „Bílé knize“ a ambici zlepšit situaci v armádě, co se týče potenciálních manipulací armádních zakázek, které byly tou dobou spíše nevalné pověsti.\n\nMladá fronta DNES prvního září 2010 publikovala investigativní reportáž, v níž zdokumentovala korupci a manipulaci s plánovanou armádní zakázkou na nákup samojízdných minometů od firmy Patria\nOd propuknutí skandálu ministr Vondra věnoval zvýšenou pozornost čištění resortu od lidí a vazeb spojenými s pochybnými zakázkami\na systémové úpravě zadávání soutěží na výběr armádních zakázek.\nJaroslav Kopřiva (KDU-ČSL) (dlouholetý náměstek MO pro vyzbrojování), který byl hlavním zdokumentovaným proponentem publikované kauzy, byl odvolán ještě téhož dne, odvoláni byli i šéf sekce správy majetku Jiří Král a bezpečnostní ředitel David Průša. Kopřiva byl odhalen díky odposlechům reportérů Mladé fronty Dnes, Kopřiva v nich jako za potenciálně zaangažované uvádí také Martina Bartáka (ODS) a Pavla Severu (TOP 09).\nAlexandr Vondra při obsazování ministerstva Bartáka ani Severu na místa svých podřízených nechtěl a nevybral, přestože před skandálem mu byli oba ke spolupráci nabídnuti nebo doporučeni, důvody k nespokojenosti specifikovat nechtěl. Martin Barták i Pavel Severa striktně odmítli, že by byli aktéry kauzy.\n\nVondra brzy po nástupu začal s výraznou personální obměnou mezi vysokými úředníky ministerstva.\n\nMimo personálních změn uvedených výše, byli nově jmenováni generální sekretář ministerstva obrany Jan Vylita, na pozici náměstka byl jmenován bývalý poslanec za ODS Michael Hrbata, ten na této pozici vystřídal Františka Padělka. Ředitelem Úřadu pro dohled nad akvizicemi se stal František Nadymáček po odvolaném Romanovi Hoštovi a ředitelem Vondrova kabinetu se stal Pavel Bulant.\n\nPočátkem listopadu Vondra jmenoval na místo odvolaného Jana Fulíka, Jiřího Šedivého. Jiří Šedivý před nástupem na ministerstvo působil jako náměstek generálního tajemníka NATO pro obranou politiku, i jako náměstek ministra má mít zodpovědnost za obranou politiku, zahraniční věci a dále pověření pro vedení sekce vyzbrojování po dříve odvolaném Jaroslavovi Kopřivovi. Jan Fulík stál za kriticky hodnoceným nákupem čtyř taktických letadel CASA C-295 na jaře 2008. Jeden španělský letoun CASA byl tehdy vyměněn za několik českých bitevníků L-159, další tři letadla CASA byla ale českým státem již nakoupena a to bez výběrového řízení celkem za částku 3,5 miliardy korun, za tento tendr je pak Česko kritizováno Evropskou komisí.\n\nPodle depeše uveřejněné WikiLeaks z března 2009 je Alexandr Vondra „největším spojencem Spojených států na české politické scéně“.\n\nV lednu 2011 zveřejnilo ministerstvo financí, že má podezření, že se při zakázkách spojených s přípravou českého předsednictví v Radě EU ztrácely peníze, minimálně 500 milionů korun. Společností, která měla peníze neoprávněně získat, měla být společnost ProMoPro, která zajišťovala audiovizuální služby. Faktická zodpovědnost není jasně určená, ale z pozice místopředsedy vlády pro evropské záležitosti, kterým v té době byl, měl hospodaření v této souvislosti na starosti Alexandr Vondra. Ten však jakékoli své pochybení odmítal i po vytrvalém tlaku koaličních partnerů. 16. března 2011 bylo v této věci podáno trestní oznámení na neznámého pachatele. Některá média spekulovala, že původní kontrola, která kauzu odstartovala, byla pomsta Miroslava Kalouska za Vondrovo rozkrývání korupčních kauz na ministerstvu obrany. V červnu 2015 soud uložil trest sedmi jednatelům firem, které se na zakázce podílely, včetně společnosti ProMoPro, tři obviněné úředníky zprostil viny. Stát vyčíslil vzniklou škodu na 938 milionů korun, v řízení byla prokázána částka nejméně 327,5 milionu za činnosti, které nebyly provedeny nebo se zakázkou nesouvisely. Vondra v kauze vystupuje jako svědek. Rozsudek není pravomocný.\n\n11. dubna 2011 v souvislosti s neustávajícím tlakem na svou osobu a pokračující vládní krizí, Alexandr Vondra nabídl premiéru Nečasovi svou demisi na post ministra obrany, aby neblokoval vládní změny a umožnil budoucí spolupráci trojkoalice. Nicméně i po rekonstrukci vlády 21. dubna 2011, na postu ministra obrany setrval.\nJeho pozice na ministerstvu je však často napadána představiteli nejmenší vládní strany. Zástupci Věcí veřejných tímto požadavkem reagují na vynucený odchod svých ministrů z vládních pozic a argumentují potřebou aplikovat princip presumpce viny i na ministry ostatních vládních stran, jichž by se mohla týkat, včetně Alexandra Vondry.\nZ funkce odstoupil 28. 11. 2012, protože podle vlastních slov ztratil důvěru veřejnosti. Jedním z důvodů jeho nepopularity bylo prosazování výstavby brdského radaru navzdory nesouhlasu většiny obyvatelstva. Byl nejdéle sloužícím ministrem obrany za několik posledních vlád a samotnými vojáky byl hodnocen poměrně kladně.\n\nV roce 2014 česká media konfrontovala Alexandra Vondru s názory amerického lingvisty a politického aktivisty židovského původu Noama Chomského na východoevropský disent. Vondra na ně reagoval argumentací ad hominem: „V době, kdy tu lidé jako Havel seděli za svobodu v komunistickém vězení, on z bostonských kaváren obhajoval genocidu Pol Pota v Kambodži.“ Kromě toho obvinil Chomského z antisemitismu. Dále Vondra napsal: „Bude-li svět kecům takových lidí znovu obdivně naslouchat, skončí to znovu v koncentráku nebo v gulagu.“ V Literárních novinách byl následně Alexandr Vondra označen za lháře, protože Chomsky podle Literárních novin žádnou genocidu ani politicky motivované vraždy neobhajoval.\n\nPočátkem roku 2017 uveřejnil list The Washington Post zprávu o varovném dopisu, určeném nastupujícímu americkému prezidentovi Donaldu Trumpovi. Jeho signatáři uvítali volební vítězství republikána. V dokumentu stojí, že prezident Ruské federace Vladimir Putin není – na rozdíl od signatářů – ani americký spojenec, ani důvěryhodný partner v mezinárodní politice a že ‚neusiluje o americkou velikost‘. Dále se v dopise praví, že zrušení protiruských sankcí nebo souhlas s rozdělením Ukrajiny by ‚naše východní sousedy‘ přivedlo k ekonomické destabilizaci a napomohlo vzniku extremistických, oligarchických a protizápadních nálad. Pod dopisem jsou podepsáni vesměs pravicoví politici zejména ze střední a východní Evropy: exministr zahraničí Karel Schwarzenberg, exministr zahraničí a obrany Alexandr Vondra, slovenský expremiér Mikuláš Dzurinda, exšéf polské diplomacie Radosław Sikorski, švédský expremiér Carl Bildt a exprezidenti Rumunska, Estonska a Lotyšska, celkem jde o 17 jmen.\n\nVe volbách do Evropského parlamentu v květnu 2019 kandidoval z 15 místa kandidátky ODS. Získal 29 536 preferenčních hlasů, skončil tak nakonec na 2. místě kandidátky a byl zvolen novým europoslancem.\n\nNa 29. kongresu ODS v Praze v lednu 2020 byl zvolen místopředsedou strany. Získal 443 hlasů z 487 platných, nejvíc ze všech řadových místopředsedů.\n\nZa svou činnost obdržel četná zahraniční ocenění\n\n"}
{"id": "126366", "url": "https://cs.wikipedia.org/wiki?curid=126366", "title": "Josef Filipec", "text": "Josef Filipec\n\nJosef Filipec (21. února 1915 Hoštice u Kroměříže – 7. dubna 2001) byl český jazykovědec, lexikograf, pracovník Ústavu pro jazyk český a (spolu s Františkem Danešem) jeden ze dvou hlavních redaktorů \"Slovníku spisovné češtiny\" (1978) a autor jeho koncepce. Jeho patrně nejvýznamnějším dílem jsou oddíly \"České lexikologie\" (1985), lexikologického doplňku trojdílné akademické \"Mluvnice češtiny\" (1986–1987), jejichž je autorem (spoluautorem této knihy je František Čermák). Články, které psal Filipec do časopisu \"Naše řeč\", jsou přístupné online; poněkud překvapivě je také autorem rozboru básní, byť jazykového (dvojdílný článek \"K jazyku a stylu Otokara Březiny\" z roku 1969). Podle Otakara Mališe byl člověkem náboženským, a to, že přes to mohl i po prověrce z roku 1958 zůstat v ÚJČ, bylo dáno jen díky povaze místního pracoviště.\n\nVystudoval gymnázium v Kroměříži a poté brněnskou Filozofickou fakultu, obory slavistika a germanistika.\n\n\n\n"}
{"id": "126369", "url": "https://cs.wikipedia.org/wiki?curid=126369", "title": "Borotín (okres Tábor)", "text": "Borotín (okres Tábor)\n\nBorotín () je městys se zříceninou hradu v okrese Tábor v Jihočeském kraji, necelých jedenáct kilometrů severně od Tábora. Žije v něm obyvatel.\n\nZakladatelem obce byl rod zemanů Vítkovců, kteří se původně psali z Borotína a později z Landštejna. Někdy kolem roku 1356 postavil vladyka Mikuláš z Borotína (též v některých pramenech uváděn jako Mikuláš Borota), na místě tvrz. Jeho vnuk, Vítek z Landštejna, přestavěl tvrz na gotický hrad. Jeho potomci, Jan z Landštejna a Heřman z Landštejna, se stali stoupenci učení Jana Husa. Přičiněním tohoto šlechtického rodu byla ves Borotín s mohutným a opevněným hradem od roku 1422 baštou husitů. Heřman byl na pražském sněmu v roce 1423 zvolen do sboru zemských správců. V roce 1426 se stal jeho nástupce Mikuláš z Landštejn jedním z vedoucích husitských hejtmanů, ale roku 1434 přešel do katolického tábora. Za tuto údajnou zradu oblehlo hrad husitské vojsko pod vedením Prokopa Holého. Vesnici Borotín husité vydrancovali, pobořili a vypálili.\n\nV držení obce a hradu Borotín se vystřídala celá řada šlechtických rodů: Jan Malovec z Pacova (1446), Kateřina Malovcová z Pacova (1488), Oldřich Malovec z Pacova (1556), Pavel Malovec z Pacova (1602), Kryštof Vojkovský z Milhostic (1613), Adam Šťastný z Milhostic (1618), Polyxena z Lobkovic (1623) a Jan Nádherný z Borutína (1829).\n\nOd 10. října 2006 byl obci vrácen status městyse.\n\nV listopadu 1938 se utvořila ilegální organizace Hrot, po jejím prozrazení vstoupila do odbojové skupiny Hergat Bojas, jež byla zařazena do 3. roty I. partyzánského praporu Timošenkova. V roce 1941 se z iniciativy mlynáře Václava Houšky z Borotína utvořila partyzánská brigáda Táborité Svazu partyzánských oddílů za Prahu: tajemník zásobovacího úřadu Oldřich Karban, domkář František Korouš, kovář Antonín Šmejkal a mlynář Antonín Jinda z Borotína, později přistoupil lesní František Vyčichl, truhlářský pomocník Karel Hronek, listonoš Josef Smažík, povozník Emil Jindrák (* 28. ledna 1904) z Borotína čp. 49, domkář František Hán a listonoš František Jouza z Kamenné Lhoty. Dne 18. května 1945 převzal od velitele Josefa Hojdara rozpuštěnou partyzánskou skupinu „Táborité” Vladimír Hobza, který 23. května 1945 odjel s asi 200 muži do oblasti Českých Velenic, kde také okamžitě zahájil odsun německého obyvatelstva.\n\nSestra Emila Jindráka, Božena Jindráková (26. září 1909 – 26. dubna 1945), provdaná Steidlová, bytem v Praze, Ječná ulice čp. 21, pomáhala uprchlíkům z Borotína a byla za tuto činnost v měsíci únoru 1945 zatčena a dne 26. dubna 1945 na Pankráci bez rozsudku popravena, byla poslední obětí popravčí sekery v Praze. František Steidl, manžel Steidlové, byl v Praze zatčen a odsouzen na tři roky do žaláře a po skončení války propuštěn. Emil Jindrák z Borotína byl hledán gestapem, uprchl, skrýval se v Praze a později v Borotíně až do konce války. Květnové boje, kterých se v Borotíně po dlouhém ukrývání zúčastnili Emanuel Votruba, Emil Jindrák a Antonín Jinda, proběhly bez citelných ztrát. Boženě Jindrákové byla na rodném domě čp. 49 v Borotíně zasazena pamětní deska.\n\n\nPramáti rodu Borotínů (Berta Vítkovcová z Borotína) se těžce prohřešila proti cti rodu (byla nymfomankou) a následkem toho jí stihla krutá kletba: Po své smrti musela nahá bloudit hradem a jeho okolím tak dlouho, dokud nevymře její poslední potomek. Světoznámý rakouský divadelní dramatik, Franz Grillparzer (1791–1872), použil tuto legendu pro svoji divadelní inscenaci ve Vídni pod názvem \"Pramáti\" (Die Ahnfrau). Vítkovcové z Landštejna (předtím „z Borotína“) vymírají Mikulášem z Landštejna (v legendě a v divadelní inscenaci vystupuje jako „Jaromír z Borotína“ – tedy osoba historicky neexistující). Tento poslední člen rodu byl 1460 omylem zavražděn v lese nedaleko Bejšova. Legenda končí slovy: „Teprve nyní smrtí posledního Borotína byla kletba z pramáti sňata, takže se mohla uložit do rakve k věčnému spánku“.\n\nV Novém Kostelci měli krásný zvon. Občané Tábora jim ho záviděli a jednoho dne ho ukradli z věže a pověsili do kostela v Táboře. Zvon však v noci ulétl z kostela, ale když se snažil vrátit do své věže, špatně se zavěsil a spadl do studánky. Ráno tam žena prala prádlo a to se jí chytilo za zvon. Žena zaklela a zvon se navždy utopil.\n\n\n\n"}
{"id": "126372", "url": "https://cs.wikipedia.org/wiki?curid=126372", "title": "Severozápadní teritoria", "text": "Severozápadní teritoria\n\nSeverozápadní teritoria ( , zkráceně NWT; ), je spolkové teritorium na severu Kanady.\n\nTeritorium v moderním slova smyslu vzniklo v létě 1870 a původně zahrnovalo drtivou většinu území dnešní Kanady. Na současnou rozlohu bylo zredukováno 1. dubna 1999, kdy od něho byla oddělena jeho severovýchodní část jako nové spolkové teritorium Nunavut, jež do té doby představovalo tři pětiny jeho rozlohy. Jeho hlavním městem (už sedmým v pořadí) je od roku 1967 Yellowknife.\n\nSeverozápadní teritoria v současnosti zabírají rozlohu 1 346 106 km² a podle sčítání lidu z roku 2006 zde žilo 41 464 obyvatel, přičemž 20 635 se hlásilo k původním obyvatelům – Eskymákům (Inuitům), lidu Métis nebo Prvním národům. Většina obyvatel žije v hlavním městě a při ústí řeky Mackenzie do Beaufortova moře. Západ a jih teritoria je pokryt lesy, sever a východ je nad hranicí lesa. Hospodářství je postaveno hlavně na těžbě surovin.\n\nRané dějiny Severozápadního teritoria jsou známé díky ústní tradici původních obyvatel a díky archeologickým nálezům. Počet archeologických nalezišť stále přibývá. V roce 2006 bylo známo více než 6 tisíc archeologických nalezišť, nicméně stále se jedná o zlomek předpokládaných nalezišť.\n\nOd roku 2002 se stejně jako v sousedním Yukonu, jeden ze zdrojů ukázal velice bohatý. Stáda jelenů karibu v létě hledají útočiště před horkem a komáry na ledových polích. Přitom zanechávají stopy, především ve formě hnoje, nicméně je na ledová pole následují lovci a zanechávají zde po sobě nespočet stop ve formě artefaktů. Kvůli globálnímu oteplování ledová pole roztávají stále častěji. V roce 2002 byl do života uveden ve spolupráci s Tulita Firts Nation a s pomocí vrtulníků projekt, který měl stopy po původních obyvatelích systematicky hledat. Přitom se našly 7 tisíc let staré předměty z organického materiálu, které jsou jižněji známé až z mnohem mladších nalezišť.\n\nNejstarší tradice v regionu je \"Arctic Small Tool tradition\", a jak již název napovídá, jedná se o drobné nástroje z let 2500 před naším letopočtem a 800 před naším letopočtem, a nachází se od Aljašky po Grónsko. Jejich nositeli na severu Kanadu byly skupiny \"Indepedence-I\" a \"Pre-Dorset\". Vychází se z toho, že etnické skupiny přišly kolem roku 2500 před naším letopočtem z Asie, a osídlily poprvé sever Severozápadního teritoria. Po nich následovala kultura Dorset 1000 let před naším letopočtem. Kolem roku 1000 se skupiny díky oteplení rozšířily směrem na jih a východ. V takzvané \"2. expanzi\" se dostaly až ke břehům Hudsonova zálivu. Po roce 1300 se klima zřetelně ochladilo, což ztížilo přežití původních obyvatel. V malé době ledové v letech 1550 až 1850, s přechodným oteplením kolem roku 1800, se nejzazší sever Kanady vylidnil.\n\nV Severozápadních teritoriích a v Yukonu má obchod s kožešinami dva kořeny. Bobři, ondatry, norci, soboli a rysi byli loveni obyvateli nížiny řeky Mackenzie, později i obyvateli říční delty. S lovem související obchod se v 17. století rozšiřoval směrem k severu a pobřeží Arktidy dosáhl v 19. století. Druhým kořenem je lov na polární lišku. První lov provozovali Indiáni, druhý Inuité.\n\nSamuel Hearne procestoval v letech 1770 až 1772 polární oblasti, východiskem bylo Fort Prince of Wales (Churchill) na břehu Hudsonova zálivu. Dosáhl řeky Copermine a jako první popsal Velké Otročí jezero. Popsal indiány \"Lake Wholdaia Chipewyan\" jako úspěšné lovce jelenů karibu, kteří se dobře starají o starší příslušníky kmene, a považoval je za velice šťastné lidi. Jejich ochota, s jakou mnozí z nich přinášeli kožešiny k Hudsonovu zálivu, a tím se v jeho očích učinili otroky, vysvětluje jejich vůdce a ochránce Matonabbemit s hrdostí na své činy, které mu dovolili velkoryse jej obdarovat a tím získat respekt. Už Matonabbenův otec byl úředníkem u Richarda Nortona ve Fort Prince of Wales v roce 1735, a po smrti jeho otce adoptovali on a jeho žena z kmene Krí (\"Cree\") jeho syna.\n\nV roce 1786 vznikla s Fort Resolution (v blízkosti ústí Otročí řeky do Velkého Otročího jezera) první obchodní stanice v oblasti pozdějších Severozápadních teritorií. Když hledal Alexander Mackenzie přístup k Tichému oceánu, vznikla u Lac La Martre první obchodní stanice, která umožnila athabaským Indiánům přímý obchod s evropskými společnostmi, které obchodovaly s kožešinami. Do té doby zprostředkovali obchod s kožešinami kmeny Krí (\"Cree\") a Odžibvejů (\"Chippeway\"). K tomu přišlo 1700 příslušníků lidu Métis z Saskatchewanu, kteří překročili Métis Portage, a jejichž potomci se dnes nazývají \"Northern Métis\".\n\nV této rané fázi dějin teritoria sehrála důležitou roli mladá žena. Thanadelthur byla v roce 1713 oloupena příslušníky kmene Krí (\"Cree\") u Velkého Otročího jezera. Loupeživé bandy Indiánů byly od roku 1670 zásobovány zbraněmi a ostatní Indiány prodávaly do otroctví. Zbraně pocházely z obchodní stanice Společnosti Hudsonova zálivu (HBC), York Factory. Thanadelthur se podařil v roce 1714 útěk do pevnosti, velitel pevnosti James Knight poznal cenu jejích informací o lovcích kožešin na Severozápadě. Na jeho prosbu vedla Williama Stewarta a 150 Indiánů kmene Krí (\"Cree\") k východnímu rameni Velkého Otročího jezera a zprostředkovala mír mezi svým lidem, kmenem Čipevajanů (\"Chypewyan\"), a kmenem Krí(\"Cree\"). Hudsonova společnost otevřela novou obchodní stanici ve Churchilu, Fort Prince of Wales. Roku 1717 Thanadelthur zemřela ve věku 17 let. Mír umožnil Kríům nerušený obchod mezi Hudsonovou společností a na severozápadě žijícími kmeny.\n\nPo porážce Francouzů od Britů v roce 1760 se zostřil boj mezi obchodními společnostmi. Přitom pronikla \"North West Company\" směrem k severovýchodu – Simon McTravish zde měl propojených devět malých obchodních míst. V roce 1786 obě soupeřící společnosti s North West Company pod vedením Cuthberta Granta a Laurenta Lerouxe od Gregory, Macleod and Company oddělené pevnosti. V roce 1787 sloučené společnosti vybudovaly Old Fort Providence při Yellowknife Bay. Na principu konkurujících společností se nic nezměnilo, od té doby vystupovala Společnost Hudsonova zálivu jako konkurence sloučená North West Company. Tento stav skončil teprve roku 1821 po takzvané bitvě u Sedmi dubů, po které se společnosti nuceně sloučily v jednu společnost, která vystupovala pod jménem Společnosti Hudsonova zálivu a která měla monopol až do roku 1870.\n\nNejprve vzniklo v roce 1796 obchodní místo u Trout River, nicméně muselo být opuštěno, protože Inuité zavraždili jejího zakladatele Duncana Livingstona. V roce 1801 se rozdělila Norht West Company a vznikla XY Company. Přitom vznikl také mimo krátkodobých obchodních míst trvale Fort of the Forks (1802 až 1811, později Fort Simpson), Fort Good Hope, Fort Norman a Fort Liard. Přesto byla obchodní místa, vždy zásobená kožešinami, také na přání dodávajících Indiánů. Fort Simpson sloužil jako hlavní obchodní místo pro celou oblast řeky Mackenzie. V roce 1827 bylo dodáno Společnosti Hudsonova zálivu 4800 kožešin bobrů, 6900 kožešin norků a 33 700 kožešin ondater.\n\nKe zvětšení výnosů z kožešin vedlo i to, že skončila půlstoletí trvající válka mezi kmeny Psí žebro (\"Dogrib\") a Žlutý nůž (\"Yellowknife\"). V roce 1823 byla podepsána mírová smlouvá mezi oběma kmeny. V říjnu 1823 se Dogribové pomstili za porážku, když zavraždili 34 členů kmene Yellowknife, což představovalo tehdy pětinu kmene. Mírová smlouva byla podepsána u Mesa Lake.\n\nFort Liard a Fort Halkett byly postaveny na horním toku řeky Liard. Tím se měli obejít cestou ve vnitrozemí dominující ruští zprostředkovatelé na Aljašce u Indiánů Kaska při obchodování na pacifickém pobřeží. Odlehlá místa byla i přes vlastní pěstování brambor a další zeleniny závislá na Indiánech, především při zásobování masem. Tři expedice pod vedením kapitána Johna Franklina zkoumala místa mezi pobřežím Arktidy a velkým Otročím jezerem. (1825-27, 1836-39, 1845).\n\nV roce 1850 odpovídalo rozšíření vcelku obchodních míst dnešnímu. Indiáni žili dále nomádským způsobem, na jaře a na podzim se zdržovali poblíž obchodních stanovišť. Obchodníci dávali Indiánům stále častěji půjčky, čím větší byl úlovek v předchozích letech, tím větší mohla být půjčka. Pro Indiány toto bylo oceněním jejich loveckých schopností, dostávat větší půjčky a tím měli i větší dluhy. Kožešina z bobra (madebeaver) byla jediným platidlem v regionu. Výměnný kurz byl: 3 kožešiny z norka, 10 až 15 z ondatry, kožešina z dospělého rysa odpovídaly jedné kožešině z bobra. Nůž stál dvě kožešiny z bobra. Indiáni dostávali za své kožešiny zbraně, střelivo a střelný prach, pasti, mouku, tabák, čaj, dobytek a rum. Obchod s kožešinami změnil na dalekém severu obchodní a mocenské poměry.\n\nV roce 1847 přišel misionář řádu oblátů Alexandre-Antonin Taché do Fort Chypewyan. Vznikla zde severozápadní diecéze, u které se tento 27letý misionář stal biskupem. Z biskupství Mackenzie byli na sever vysíláni další misionáři na sever. V roce 1852 vznikla misijní stanice při Velkém Otročím jezeře. Od roku 1850 byli Indiáni obraceni na katolickou víru a Společnost Hudsonova zálivu ve hladových letech se zásobováním potravinami vypadla, vzrůstala závislost na obchodních stanicích. Evropané zavlekli epidemie, především neštovice a spalničky, které mnoho Indiánů zaplatilo životem. Díky očkování byl průběh nemocí méně častěji smrtelný. Kulturní změny měly vliv, že vzrůstala závislost na zboží od Britů. Dříve např. Indiáni pekli maso zahrabané pod horkými kameny a také tímto způsobem vařili, nyní začali používat železné pánve k pečení. Tradiční techniky byly na ústupu.\n\nObláti měli zpočátku anglikánské konkurenty, nicméně početné jazyky a nomádství Indiánů jim stálo v cestě. Obláti se jim na pokyn Tachého přizpůsobili. Společnost Hudsonova zálivu nebyla v žádném případě připravena, přepravovat větší množství misionářů, živit a chránit je; jen málo misionářů bylo připraveno přizpůsobit se nomádskému způsobu života Indiánů. Páter Pierre-Henri Glollier se vypravil roku 1858 na sever do Fort Simpson. Ve stejném roce přišel do Fort Simpson i anglikánský misionář James Hunter. Grollier mluvil jazykem Čipevajanů a Otročích Indiánů. Oblát Ěmile Petitot se učil nejen jazyky, ale měl i povědomí o kultuře Indiánů. S příchodem jeptišek v roce 1867 se těžiště práce přeneslo do škol. Obláti nekladli důraz na usedlý způsob života, či získaní Indiánů pro zemědělství, ani to nebylo na severu možné.\n\nKdyž v roce 1870 Společnost Hudsonova zálivu prodala své obchodní teritorium Kanadě, skládala se Severozápadní teritoria z devíti pevností: Good Hope, Liard, MCPherson, Norman, Providence, Resolution, Simpson, Hay River a Old Fort Rae (do roku 1875).\n\nCeny kožešin stále rostly, mezitím se staly kožešiny polární lišky nejdražšími. Kožešiny byly dopravovány čluny, později parníky, proti proudu řeky Mackenzie, z Edmontonu od roku 1890 železnicí. Společnost Hudsonova zálivu byla jen jednou z mnoha konkurujících společností, mezi nejvýznamnější patřila \"Hislop and Nagle\".\nV roce 1894 překročili první lovci kožešin 60. rovnoběžku, zlatou horečkou na Klondiku vzaly události rychlý spád. Populace kožešinových zvířat zřetelně klesala, v letech 1906, případně 1917, byl přijat \"Northwest Game Act\". Přijaly se doby zákazu lovu zvířat, mimo Indiánů musel mít každý licenci, což vedlo ke drastickému zvýšení cen. Nicméně stoupl počet pokladačů pastí ze 140 v roce 1920 na 500 o šest let později. Ve stejné době zkolabovaly populace některých druhů zvířat, např. norka. Počet získaných kožešin norka klesl z 21 205 v roce 1923/24 na 3630 v roce 1927/28. Ve dvacátých letech 20. století byly největší konkurencí Společnosti Hudsonova zálivu \"Lamson and Hubbard\" a \"Northern Trades Limited\". Velká hospodářská krize vedla ke kolapsu cen kožešin, přežila jen Společnost Hudsonova zálivu. Od té doby smí jen Indiáni a běloši, kteří vlastní licenci, pokládat pasti. Tím skončila v teritorii éra pokládání pastí.\n\nSeverozápadní teritoria vznikla v létě 1870, kdy kanadská vláda sloučila Zemi prince Ruprechta, dříve náležící Společnosti Hudsonova zálivu, a Severozápadní teritorium, dříve ovládané Severozápadní společností (obě území jí Společnost Hudsonova zálivu přenechala za 300 000 liber). V době svého vzniku Severozápadní teritoria spravovala drtivou většinu území dnešní Kanady. Jejich prvním hlavním městem se stalo Fort Garry.\n\nDne 15. července 1870 vznikla Manitoba tzn. \"Manitoba Act\", která tehdy měla jen malé území okolo města Winnipeg (1881 bylo území zvětšeno na větší čtverec, který dnes tvoří jižní Manitobu). Zbytek Severozápadních teritorií byl tehdy řízen z Winnipegu.\n\nBritská Kolumbie vstoupila do Kanadské konfederace dne 21. července 1871, dostala již v roce 1866 přislíbené části Severozápadních teritorií, které ležely jižně od 60 rovnoběžky severní šířky a západně do 120 poledníku západní délky, což tvořilo značnou část teritoria Stikine. 12. dubna 1876 se v centru teritoria oddělil distrikt Keewatin, který až do roku 1905 měl vlastní správu. V roce 1880 předala Británie Kanadě britská arktická teritoria. V letech 1882 až 1896 byla rozdělena zbývající území na tyto distrikty:\n\n\nV roce 1889 bylo Ontario zvětšeno směrem k západu, 1898 přesunul Québec své hranice směrem k severu. V roce 1898 bylo založeno Teritorium Yukon, pro lepší zvládnutí zlaté horečky v Klondike.\n\nV roce 1899 uzavřela vláda s Indiány takzvané \"Numbered Treaties\", ve kterých se vzdali území a zachovali si právo na své tradice. Smlouva Nr.8 platila na jihozápadně dnešního teritoria, v roce 1921 smlouvou Nr.11 byla práva rozšířena na zbytek území dnešního teritoria.\nDne 1. září 1905 byly založeny nové provincie Alberta a Saskatchewan. První a jediný premiér Severovýchodních teritorií byl Sir Frederick Haultain. Žil od roku 1884 v Fort McLeod, které zastupoval v \"Northwest Territories Council\" a také v \"Legislative Assembly of the Northwest Territories\" (od roku 1887), a též pracoval jako státní zástupce. Dne 7. října 1897 byl navržen prezidentem \"Executive Council\" nebo také premiérem, což byl úřad, který držel až do roku 1905. Byl zastáncem provincie jménem \"Buffalo\", která měla tvořit dnešní Albertu a Saskatchewan. Nemohl se ale stát premiérem ani jedné ze dvou provincií, vůdcové vládnoucí Liberální strany jej odmítli.\n\nRoku 1912 rozšířila Manitoba, Ontario a Québec své teritorium k dnešním platným hranicím. Tak zůstaly jen distrikty Mackenzie, Franklin (v roce 1920 získal zbytek Ungavy) a Keewatin. 1925 byly hranice Severozápadních teritorií rozšířeny až k severnímu pólu. V letech 1925 až 1999 byla rozloha Severozápadních teritorií 3 439 296 km – byly tehdy velké jako např. Indie. Severozápadní teritoria neměla od roku 1907 až 1947 žádné zástupce v kanadské Dolní sněmovně, poté jen distrikt Mackenzie. Inuité obdrželi volební právo teprve v roce 1953 a byli při znovuvytvoření jednoho volebního okrsku v roce 1962 zastoupeni v kanadském spolkovém parlamentu. Po odtržení Nunavutu od Severozápadních teritorií proběhla soutěž, o návrh nového jména Severozápadních teritorií. Soutěž byla zrušena, protože se stále objevovalo po iniciativě studentů zesměšňující jméno \"Bob\".\n\nZe severu teritorium ohraničuje Severní ledový oceán, na severovýchodě a východě Nunavut, na jihovýchodě Saskatchewan, na jihu Alberta a na jihozápadě Britská Kolumbie a na západě Yukon. Po velkých jezerech se zde nachází největší jezera Kanady, Velké Medvědí jezero o rozloze 31 153 km a Velké Otročí jezero o rozloze 27 048 km. Třetím největším jezerem teritoria je s velkým odstupem mnohem menší jezero Lac la Marte o rozloze 1776 km.\n\nNejvětší povodí v teritoriu má řeka Mackenzie na západě, která vzniká na odtoku z Velkého Medvědího jezera. Jeho přítokem jsou řeky Liard, která má přítoky Nahanni River a Peel River, které ovšem mají tok jen na malé části teritoria, jakož i Keele River. Na východě teritoria se nachází početná jezera, například skupina čtyř jezer Kasba Lake (1341 km), Lake MacKay (1061 km), Lake Aylmer (847 km) a Clinton-Colden Lake (737 km) tvoří největší jezera. Na východě navazují jezera Hottah (918 km), Selwyn (717 km) a Wholdaia Lake (678 km).\n\nNa severu patří teritoriu část ostrovů Kanadského arktického souostroví, Banksův ostrov, poloostrov Parry, ostrov Prince Patrika, část Viktoriina ostrova a Melvillův ostrov. Největší jezera na ostrovech jsou Aubry s Colville Lake.\n\nNejvyšším horou teritoria o bezejmenný vrchol o nadmořské výšce 2773 metrů, který se neoficiálně jmenuje Mount Nirvana a leží v pohoří Mackenzie, které je zároveň nejvyšším pohořím teritoria. Tvoří zároveň hranici s Yukonem. Druhou nejvyšší horou teritoria je 26 km severněji položený Mount Sir James MacBrien o nadmořské výšce 2762 metrů.\n\nPřed 1,3 miliardami let se tekoucí láva se uložila v prostoru okolo řeky Coppermine na ploše 170 000 km. Během pěti miliónů let se tehdy uložila až 3,5 kilometrů vysoká vrstva čediče. Jeden z nejaktivnějších hotspotů byl Mackenzie Hotspots, další hotspoty se vytvořily v Nunavutu a na Ellesmerově ostrově.\n\nNa západě hotspoty vytvořily Mackenzie Mountains a severní část Skalistých hor. Podél západní hranice tvoří teritorium horská pásma Tawu Range nebo Backbone Range části pohoří Mackenzie Mountains. Na jejich východní straně se nachází na lesy bohatá údolí, stejně na jihu území, kde se nachází hlavní město teritoria Yellowknife při ústí řeky Yellowknife do Velkého Otročího jezera.\n\nV křídě byla níže položená území východně od pohoří Mackenzie, která dnes patří k povodí řeky Mackenzie, zatopena mořským zálivem. Východně od řeky Mackenzie se nachází náhorní plošiny, například Horn Plateau (838 m n. m.) nebo horská pásma pohoří Franklin Mountains (Cap Mountain, 1577 m n. m.), horská krajina, která je dále východně prostoupená četnými jezery. Východně od obou velkých jezer se nachází krajina bez komunikací, prostoupená jezery, která se táhnou až k hranicím Nunavutu.\n\nNa nejzazším severu se nachází na pobřeží od ústí řeky Mackenzie po Amundsenův záliv arktický region, ve kterém se nachází velice málo vegetace a ve kterém má jediné osídlení Paulatuk. Z Arktického souostroví patří k Severozápadním teritoriím část ostrovů, například část Viktoriina ostrova, za jehož západním pobřeží leží sídlo Ulukhaktok, Banksův ostrov, který dosahuje nadmořské výšky až 750 metrů, a ostrov prince Patrika. Arktická krajina souostroví je geologicky velice mladá. Oblast byla před 20 tisíci lety kompletně zaledněná a teprve před 8 tisíci lety začal směrem od jihu ledovec ustupovat.\n\nNa jihovýchodě od Fort Smith leží nejvýznamnější sádrovcový kras Severní Ameriky s nesčetnými jeskyněmi, závrty, propadlinami (nejznámější je Pine Lake) a podzemními řekami. Ve Wood Buffalo National Park se nachází oblasti, kde je zemský povrch pokryt krustou soli, pozůstatkem mořského ramene, jež tvořilo velkou část dnešního Severozápadního teritoria.\n\nNa jihu teritoria je klima subpolární, na severu arktické. V takzvané kryosféře převažuje dlouhotrvající mráz až k permafrostu. Na jihu jsou léta mírnější, na severu jsou kratší a chladnější. V zimě nejsou teploty pod -40 °C vzácností. Teploty v Yellowknife byly mezi 31. prosincem a 1993 až 13. lednem 1994 trvale pod -37 °C. Přes velice studenou zimu v letech 2007/08, kdy v Yellowknife bylo devět dní pod -40 °C, byly zimy v uplynulých 25 charakterizovány neobvykle vysokými teplotami. Nejnižší teplota -57,2 °C byla naměřena v Fort Smith dne 26. prosince 1917. Srážky jsou v oblasti nízké, nicméně v Yellowknife došlo dne 20. července 2008 ke krupobití, při teplotě nad 30 °C.\n\nV subarktickém pásmu je průměrná teplota -23 °C v lednu a 21 °C v červenci, a arktickém pásmu jsou hodnoty -33 °C a 10 °C. V červnu je 20 až 24 hodin dlouhý polární den a v prosinci je skoro po celý den tma.\n\nZápad a jih teritoria je pokryt lesy, které jsou směrem k severu stále řidší, sever a východ teritoria již leží za hranicí rozšíření lesa. V lesích je nejčastěji zastoupený smrk černý, za hranicí rozšíření lesa je nejčastější přízemní lomikámen vstřícnolistý, nejseverněji rostoucí vyšší rostlina.\n\nV teritoriu se vyskytuje sedm velkých stád jelenů karibu, která mají přes půl miliónů jedinců, z nichž největší je na východě žijící stádo Qamannirjauq. Bez jelenů karibu by nebylo možné původní osídlení teritoria Indiány a Eskymáky. Údolí řeky Thomsen River na Banksově ostrově je jedno z nejdůležitějších útočišť pižmoně severního, který je od roku 1917 v Kanadě chráněný. Místní Inuité ale smí ročně ulovit malý počet pižmoňů. Jejich počet se odhaduje na 50 tisíc, mimoto žije na území teritoria 26 tisíc losů, minimálně 10 tisíc rosomáků a 15 tisíc vlků.\n\nZdaleka největší hustota zalidnění v Severozápadním teritoriu je u Velkého Otročího jezera na horním toku řeky Mackenzie. Nachází se zde Yellowknife, hlavní město teritoria, s 18 700 obyvateli největší sídlo teritoria, jakož i druhé největší město teritoria, Hay River s 3648 obyvateli. O něco jižněji leží Fort Smith, který leží na hranicích s Albertou. Také v oblasti Velkého Otročího jezera leží sídlo Behchoko s 1894 obyvateli, dřívější Rae-Edzo s 1770 Indiány, největší sídlo lidu Métis, jakož i Fort Simpson a Fort Providence na řece Mackenzie. Mimo oblast Velkého Otročího jezera je další osídlení při ústí řeky Mackenzie do Beaufortova moře, kde se nachází město Inuvik, jakož i Fort McPherson a Tssigehtchic, dřívější Artic Red River se 175 obyvateli.\n\nDvacet největších sídel dle sčítání lidu v roce 2006 bylo:\n\nPrvní údaje o počtu obyvatel jsou nespolehlivé, a vztahují se na mnohem větší oblast teritoria v 19. století. První spolehlivé údaje jsou ze sčítání lidu v roce 1911, po oddělení Yukonu, Alberty a Saskatchewanu. Sčítání lidu dodalo první přesné a srovnatelné údaje. Totéž platí pro sčítání lidu v roce 1991 před oddělením Nunavutu.\n\nPůvodní obyvatelé, tzn. První národy, Inuité a lid Métis tvoří většinu obyvatelstva, pětina obyvatel se označuje za Kanaďany, polovina obyvatel má evropské předky, především anglické, skotské a irské, ale také německé a francouzské. Francouzsky mluvící obyvatelé jsou nazýváni Franco-Ténois, je jich zhruba tisíc.\n\nIndiánské skupiny tvoří čtyři První národy \"Gwich'in\" v oblasti delty řeky Mackenzie. \"Teetl'it Zheh\" nebo \"Fort McPherson\" žijí u řeky Peel River a jsou největší skupinou \"Gwich'in\" v Severozápadních teritoriích. Jejich jméno znamená „Lid z horního toku“. Druhou skupinou jsou \"Tsiigehtchic\" („Lid rovin“), kteří žijí ve stejnojmenné vesnici. \"Edhiitat Gwich'in\" („Lid delty“) žijí v Aklavik u Peel Channel v deltě řeky Mackenzie, jakož i \"Nihtat Gwich'in\" („smíšené národy“), kteří žijí v Inuvik u East Channel.\nDruhou skupinu tvoří mluvčí jazyků Chipewyan, především z Fort Resolution \"Deninu Kue First Nation\" a \"Smiths Landing\".\n\nDle sčítání lidů v roce 2006 žilo v teritoriu především těchto deset národností, dvojí udání národnosti je možné.\nV teritoriu žije 26 Prvních národů, ke kterým se únoru 2009 hlásilo 17 tisíc lidí. Největší skupinu se 2700 členy tvoří Tli Cho mezi Velkým Medvědím jezerem a Velkým Otročím jezerem, kteří byli dříve zváni Dog Rib. Dalšími uznanými Prvními národy jsou dle údajů Department of Indian Affairs and Northern Development:\n\nKe římskokatolické církvi se hlásilo v roce 45,7 % obyvatel. Druhou nejsilnější církví s podílem 14,9 % byla Anglikánská církev Kanady, následována Sjednocenou církví Kanady s podílem 6 %. Baptisté a luteráni měli podíl 1,8 %, případně 1,1 %. Ostatní protestantské církve měly podíl 5 %, řecká ortodoxní církev měla 65 členů, dále existují další křesťanské skupiny s nízkou členskou základnou. V teritoriu žilo 180 muslimů, 30 Židů, 155 buddhistů, 70 hinduistů a 45 sikhů. 17, 4 % neuvedlo ve sčítání lidi žádné náboženství.\n\nV severozápadních teritoriích je 11 uznaných jazyků, z toho 6 indiánských, 3 eskymácko-aleutské a 2 indoevropské, jsou jimi:\n\nSeverozápadní teritoria jsou oficiálně řízena komisařem (\"Commissioner\"), který je dosazen kanadskou spolkovou vládou (před rokem 1905 viceguvenérem). Od roku 1881 existuje vlastní legislativní shromáždění (\"legislative assembly\"), jehož členové byli do něj zprvu dosazováni, od roku 1951 jsou i voleni. Teprve od roku 1975 jsou všichni členové voleni. Předsedající je mluvčím. Shromáždění určuje premiéra a vládu; politické strany neexistují. Většina ve shromáždění patří původním obyvatelům.\n\nOd roku 1967, kdy je hlavním městem Yellowknife, bylo stále více pravomocí předáváno od komisaře volené vládě, dnes má úřad komisaře symbolický význam. Spory se vyskytují kvůli podílu příjmům z nerostného bohatství mezi spolkovou vládou a vládou teritoria.\n\nPřiměřeně osídlení je správa rozdělena do dvou regionů, regionu Fort Smith a regionu Inuvik. 47 začleněných sídel (\"municipalties\") a 35 samot (\"hamlets\"), přibližně 100 sídel, jsou více méně silně ovlivněny místními tradicemi a politickými strukturami, které mají etnické kořeny. Indiánské rezervace (\"Indian Reserves\") existují u Hay River poblíž Fort Smith. Od roku 1984 jsou smlouvy podepisovány s Inuvialut západní Arktidy, od roku 1993 s Federací Tungavik, čímž po lidovém hlasování v roce 1982 roku 1999 byl oddělen Nunavut, roku 1994 s Sahtu Denea s lidem Métis v údolí řeky Mackenzie.\n\nV okolí Velkého Otročího jezera se nachází několik chráněných oblastí, jako např. Mackezie Bison Sanctuary na západním břehu jezera, dále Slave River Reserve při ústí stejnojmenné řeky do jezera, na které navazuje na jihozápadě Wood Buffalo National Park, největší národní park Kanady. Na hranicích s Yukonem na severu se nachází chráněné území Peel River Reserve, dál na jihu Nahanni National Park, který patří ke světovému dědictví UNESCO. Na hranicích s Yukonem se dále nachází malý Norah Willis Michener Reserve.\n\nNa břehu Beaufortova moře se nachází Aulavik National Park na Banksově ostrově, ve kterém se nachází početná stáda pižmoně severního. Na pevnině poblíž hranic s Nunavutem se nachází Tuktut Nogait National Park o rozloze 16 340 km, na hranicích s Yukonem Reindeer Grazing Reserve. Leží severně a západně od města Inuviku a zabírá kromě Richards Island území okolo Kumgalit Bay a Liverpool Bay až ke Amundsen River. Zde jsou pod ochranou stáda jelenů karibu, především Bluenose West a East, jakož i Cape Bathurst, poslední bylo pozorováno teprve v roce 2000. Počty jelenů karibu mají klesající tendenci. Stádo Cape Bathurst mělo v roce 17 500 zvířat, v roce 2006 již jen 1600, Bleunost West se snížilo ze 104 tisíc v roce 2000 na 66 200 v roce 2006.\nStáda jelenů karibu jsou od devadesátých let dvacátého století stále menší, také v Severozápadních teritoriích, které mají sedm obrovských stád soba polárního grónského. V osmdesátých letech dvacátého století měla stáda milion zvířat, v polovině devadesátých let dvacátého století 1,3 milionu. Značně se snížil počet jedinců v menších stádech, jako \"Cape Bathurts\" a \"Bluenose West\", ale také ve čtyřech větších stádech, jako např. \"Popcupine\" a především \"Bathurst\" se počet jedinců snížil. Naproti tomu \"Beverly\" a \"Qamanirjuaq\" na východě, které v roce 1994 mělo kolem 500 tisíc jedinců daleko od lidských sídel, se v polovině devadesátých let zvětšovaly, novější údaje však chybí.\n\nV prvních letech dobývání zlata u Velkého Medvědího jezera od roku 1935 byla k oddělování zlata od rudy používána metoda, při které se uvolňovalo velké množství arsenu ve formě prachu. V letech 1951 až 1956 kleslo množství arzeniku z 7,4 tun a 2,6 tun denně, do roku 1959 na 52 kg. Celkem za dobu své padesátileté existence vyprodukovala Giant Mine (do roku 1999) 237 tisíc tun této jedovaté látky, která jsou skladována v podzemí a je vyplavována podzemní vodou, což vyžaduje její další úpravy. Dále jsou narušovány tahy zvířat stavbami silnic a přibývající nákladní dopravou. Výzkum těchto ekologických zátěží probíhá také v německých Brémách ve spolupráci s kanadskými úřady.\n\nHospodářství Severního teritoria stojí na využívání přírodních zdrojů. Stavění pastí má v současné době již malý hospodářský význam (0,9 miliónu kanadských dolarů v roce 1999), existuje stále 5 tisíc loveckých licencí. Lov velryb již neexistuje, jediný významnější rybolov je v Velkém Otročím jezeře. Loví se skoro výlučně jen různé druhy kaprovitých ryb. Komerční lov ryb není na Velkém Otročím jezeře povolen. Těžba dřeva se provozuje jen v údolí řeky Mackenzie.\n\nV dolech na území teritoria se těží od třicátých let 20. století zlato, uran, olovo, zinek, stříbro, měď, wolfram a diamanty. V roce 2000 se vytěžily diamanty za 636 miliónů dolarů, zlato za 56 miliónů dolarů a stříbro 0,25 miliónů dolarů. V roce 1999 byl uzavřen největší zlatý důl na území teritoria, od roku 1935 v provozu Giant Mine, její majitel, Royal Oak Company, zbankrotovala. V deltě řeky Mackezie se nachází velké zásoby ropy a zemního plynu. Ropa se dopravuje ropovodem do Alberty, zemní plyn se dopravuje z Bern Hornu a ostrově Cameron loděmi do Montrealu. Až do roku 1986 pocházela celá kanadské produkce wolframu z teritoria. Celkem pracují v dolech 2 tisíce zaměstnanců, což je 15 % pracovních příležitostí. K dolům, kde se těží diamanty, patří na území teritoria Ekati Diamond Mine, Diavik Diamond Mine a Snap Lake Diamond Mine. Doly severně od Yellowknife jsou odříznuty od světa a jsou přístupné jen dva měsíce v roce cestami přes zamrzlá jezera, a takzvanou Tibbitt to Contwoyto Winter Road jsou navázána na dopravní síť severoamerického kontinentu.\n\nJediným výrobcem elektřiny na území teritoria je \"Northwest Territories Power Corporation\", která zásobuje elektřinou 49 sídel, a \"Northland Utilities Enterprises Ltd.\", která zásobuje pět sídel. V roce 1994 vyrobila 84 % elektřiny první společnost. Tři čtvrtiny elektřiny pocházely z tepelných elektráren, čtvrtina z vodních elektráren, tedy elektrárny v Yellowknife, v Snare a v Taltsonu.\n\nNa jihu teritoria se v malém provozuje zemědělství, většina potravin se ale dováží, přičemž jejich nízké ceny neumožňují místní zemědělství. Polovina obyvatel pracuje ve službách, pětinu zaměstnává místní správa. Díky přírodním zdrojům a nízké hustotě zalidnění mají teritoria nejvyšší hrubý domácí produkt na obyvatele ze všech provincií a teritorií Kanady.\n\nStále větší význam má turistika, i když region není lehce přístupný. Hlavním magnetem jsou národní parky. Auyuittug je přístupný z Pangnirtungu; Wood Buffalo ze Fort Smith, Nahanni z Sachs Harbour. Ellesmerův ostrov z Pangnirtungu a Tungut Nogait z Paulatuku.\n\nObchod s uměleckými předměty přispívá významně do rodinných rozpočtů původních obyvatel, tisky a sochy původních obyvatel. 50 družstev původních obyvatel zaměstnává 5 tisíc lidí a je zdrojem jejich příjmů. Družstva provozují i hotely, restaurace a obchody.\n\nNa řece Mackenzie existuje říční doprava ve které hrají přístavy Hay River a Tuktoyaktuk důležitou roli. Lodní plavba podél pobřeží je možná je několik týdnů v létě, v provozu jsou i ledoborce. Přístavy na řece Mackenzie jsou spojené štěrkovými silnicemi s několika málo asfaltovými cestami teritoria. Mackenzie a Yellowknife Highway spojuje skoro 2200 km dlouhou síť silnic teritoria přes Hay River a Yellowknife s Albertou. Jediná cesta k Wood Buffalo National Park spojuje současně Hay River s Fort Resolution a s Fort Smith. Cesta údolím řeky Mackenzie končí v Wrigleyseverně od Fort Simpson. V roce 1984 otevřená Liard Highway spojuje toto místo přes Fort Liard s Aljašskou dálnicí. Dempster Highway spojuje místa v deltě řeky Mackenzie s Dawsonem v Yukonu. Důležitou roli hrají jen v zimě sjízdné silnice a zamrzlá jezera, která často jsou jediným spojením se zbytkem Kanady.\n\nLetecké spojení je z Edmontonu s letišti v deltě řeky Mackenzie a do Resolute, z Montrealu do Resolute, z Winnipegu do Yellowknife, Rankin Intet a Iqaluitu, devět z deseti letů končí v Yellowknife. Všechna sídla nad 100 obyvatel mají letiště.\n\nV Severozápadním teritoriu je jedenáct úředních jazyků, více než v ostatních provinciích a teritoriích Kanady, přičemž k oběma evropským jazyků přibyly jazyky Indiánů a Inuitů. Patří k athabaské jazykové rodině. Úředními jazyky jsou Chipewyan, Cree, angličtina, francouzština, pak jazyk Inuitů \"Gwich'in, Inuinnaqtun, Inuktitut, Inuvialuktun, North Slavey, South Slavey a Dogrib\".\nObyvatelé teritoria mají právo se v těchto jazycích obracet na soudy a úřady. Zákony jsou závazné jen v anglickém a francouzském znění. Zákony a jiné dokumenty jsou překládány, pouze na výslovné přání.\n\nStátem organizované vzdělání a výchova nejprve ležela na misionářích a církvích. Nejprve vzniklo 13 takzvaných Residental Schools, ve kterých se z původních obyvatel měli stát křesťané a původní obyvatelé přiměřeně takzvanému Gradual Civilization Act stát „civilizovanými“ lidmi. K tomuto účelu byly nomádské a polonomádské skupiny původních obyvatel usídlené. Školy byly provozovány až do roku 1970.\n\nV roce 2000 bylo v teritoriu 77 škol s 1253 učiteli na plný úvazek s 9800 žáky. V roce 1962 byl počet žáků teprve 6 tisíc. K tomu je kurikulum původních obyvatel, DeneKede a Inuuqatigiit, rozhodující pro zprostředkování kultur a jazyků.\n\nV roce 1984 vzniklo Arctic College s kampusem v Fort Smith a v Igaluitu. V letech 1987 až 1990 byly místní vzdělávací instituce přizpůsobeny kanadskému systému vysokých škol. V roce 1995 byl Arctic College rozdělen a vznikl Aurora College v západní Arktidě a Nunavut Arctic College ve východní Arktidě.\n\n\"Prince of Wales Northern Herigate Center\" je nejdůležitější muzeum a také archív teritoria, má také vlastní knihovnu. Reprezentuje jako pobočka \"Department of Education, Culture and Employment\" kultury teritoria, sbírá a udržuje artefakty indiánských a inuitských kultur, vystavuje je v muzeu a na internetu. Plány na stavbu instituce nabyly kontkrétní tvar v roce 1971, v roce 1972 byly schválené vládou. V roce 1979 za přítomnosti následníka trůnu a dárce jména instituce slavnostně zahájen provoz. Sbírky obsahují 350 tisíc fotografií, několik tisíc hodin zvukových a filmových nahrávek, a 9 tisíc knih. Dále muzeum vlastní deníky a dopisy, mapy, spisy vlády, vědecké publikace a dokumentace archeologických vykopávek.\n\nNejvětší knihovna teritoria se 70 tisíci svazky se nachází v hlavním městě. \"Yellowknife Public Library\" je součástí \"NWT Public Library Services\". K ní patří regionální knihovny ve většině sídel teritoria, jako např. \"Aklavik Community Library\", dále \"Fort McPherson Community Library\", \"Zhahti Koe Community Library\" v Fort Providence, \"Hay River Centennial Library\" a \"Hay River Dene Reserve Community Library\", obě s nachází v Hay River . K nim je nutné přičíst \"Mary Kaeser Library\" v Fort Smith, která odebírá časopisy s regionální tematikou, např. \"Inuit Art Quarterly\" nebo \"Artic Bulletin\".\n\nMimo celostátní deníky vychází v Severozápadních teritoriích několik týdeníků s regionálními tématy. Na jihu teritoria vychází \"Deh Choh Drum\", a ostatní, vychází též na internetu. Fort Chipewyan v Albertě a v Fort Smith je distribuován \"Slave River Journal\". K týdeníkům je nutné \"The Hub, Inuvik Drum, Tusaayaksat\" (Inuit,dvakrát měsíčně), dále francouzský list \"L'Aquilon, News North\", který vychází v Yellowknife dvakrát týdně.\n\nV teritoriu vysílají čtyři lokální rozhlasové stanice, kromě celostátní nabídky Canadian Broadcasting Corporation (CBC). V padesátých letech byla založena první lokální soukromá rozhlasová stanice, která vysílala z Yellowknife a teprve v roce 1958 byla uznána CBC (CFYK-AM (Radio One)). Jako ostatní stanice, rozšířila v roce 1995 CBC vysílaní na 24 hodin denně. S CJCD-FM následovala v hlavním městě druhá rozhlasová stanice v roce 1979, kterou řídil Charles A. Dent. V roce prodala rodina Dentů rozhlasovou stanici Vista Broadcast Group Inc. Třetí rozhlasová stanice, CKLB-FM vznikla v roce 1985. Zaměřuje se multikulturní vysílání.\n\nDruhá rozhlasová stanice zahájila v teritoriu provoz dne 22. listopadu 1960 v Inuviku. Další vysílače byly uvedeny do provozu v Fort Norman v roce 1969, Fort Good Hope roku 1973, Fort McPherson roku 1974, v Cambridge Bay roku 1975 a naposledy v roce 2005 vysílač v Tuktoyaktuku. V roce 1990 vysílala stanice v Inuviku více než 40 hodin denně vlastní program, z toho 15 hodin bylo v jazyce Gwich'in a Inuvialuktun. V roce 1986 vznikla rozhlasová stanice v Aklaviku.\n\nStejně jako u rozhlasového vysílání, i televizní stanice jsou pouze v Inuviku a Yellowknife. V Yellowknife vznik roku 1967 CFYK-TV, v Inuviku v roce 1968 až 69 CHAK-TV. Stanice v Yellowknife byla první televizní stanice na severu Kanady a vznikla v rámci \"Frontier Coverage Package Program\" CBC.\n\n"}
{"id": "126378", "url": "https://cs.wikipedia.org/wiki?curid=126378", "title": "Wilno", "text": "Wilno\n\nNázev Wilno má více míst:\n"}
{"id": "126383", "url": "https://cs.wikipedia.org/wiki?curid=126383", "title": "Prague", "text": "Prague\n\nNázev Prague (česky Praha) může znamenat:\n\n"}
{"id": "126386", "url": "https://cs.wikipedia.org/wiki?curid=126386", "title": "Nunavut", "text": "Nunavut\n\nNunavut (z inuktitutského ᓄᓇᕗᑦ) je největší a nejsevernější teritorium Kanady. Má rozlohu 2 093 190 km² a něco málo přes 30 000 obyvatel (odhad 2006). Největším a hlavním městem je Iqaluit.\n\nJméno znamená v inuitštině \"„Naše zem“\" nebo \"„Naše vlast“\". Jde o samosprávné území Eskymáků s rozsáhlou autonomií vytvořené 1. dubna 1999 odtržením od Severozápadních teritorií. Původní obyvatelé tvoří asi 85 % obyvatelstva, v drtivé většině jde o Eskymáky. Něco málo přes 70 % obyvatel deklaruje jako svůj mateřský jazyk některý z eskymáckých jazyků (na rozdíl od Indiánů z provincií, kteří dnes většinou už mluví anglicky). Dva nejrozšířenější z nich jsou vedle francouzštiny a angličtiny úředními jazyky teritoria.\n\nI přes jeho velkou rozlohu je Nunavut nejméně zalidněné kanadské teritorium a také jedno z nejřidčeji zalidněných území na Zemi. Je tomu tak v důsledku jeho polohy, většina území se totiž nachází za severním polárním kruhem, a tak je reliéf Nunavutu z většiny tvarován ledovcem. Většina půdy je trvale zamrzlá (permafrost), což společně s polárním klimatem znemožňuje zemědělství. Těmto extrémním polárním podmínkám museli obyvatelé Nunavutu přizpůsobit svůj životní styl. Nezbytnými dovednostmi Inuitů jsou tedy lov a rybolov.\n\nK vytápění a výrobě elektřiny používají obyvatelé teritoria hlavně naftu a fosilní paliva, které si nechávají posílat z jižnějších částí Kanady. Vláda ale usiluje o využívání obnovitelných zdrojů a toto úsilí je obyvateli silně podporováno.\n\nVe sčítání z roku 2001 se nejvíce obyvatel přihlásilo ke křesťanství, ke katolické církvi 23,3 % a 66,7 % k různým protestantským denominacím.\n\nTuristé Nunavut nenavštěvují zrovna v hojných počtech, jediným způsobem jak se sem dostat je totiž malé letadlo, které sem létá pouze ze 4 kanadských letišť. Do Nunavutu nevedou žádné silnice ani železnice. Po území Nunavutu se pak dá dále pohybovat buďto za pomocí vlastního auta, zdejších regionálních autobusů nebo v zimě také na sněžných skútrech či saních tažených opravdovým psím spřežením.\n\n"}
{"id": "126389", "url": "https://cs.wikipedia.org/wiki?curid=126389", "title": "HAT-P-1b", "text": "HAT-P-1b\n\nHAT-P-1b je exoplaneta obíhající jednu z hvězd binárního systému ADS 16402 v souhvězdí Ještěrky, vzdálenou od Země 450 světelných let. Byla objevená 18. září 2006. Jde již o druhou exoplanetu s  hustotou výrazně nižší než odpovídá exoplanetám typu horký Jupiter (první objevená byla HD 209458 b) – hustota je dokonce o 25 % nižší, což znamená, že i při odhadované velikosti 1,38 průměru Jupiteru je její hmotnost ve srovnání s tímto plynným obrem jen poloviční.\n\nHAT-P-1 obíhá svou mateřskou hvězdu ve vzdálenosti 0,05 AU s oběžnou dobou 4,5 dne.\n\n"}
{"id": "126390", "url": "https://cs.wikipedia.org/wiki?curid=126390", "title": "Ptakoještěři", "text": "Ptakoještěři\n\nPtakoještěři či pterosauři (Pterosauria, z řečtiny okřídlení ještěři) jsou vyhynulí druhohorní plazi, první obratlovci v historii Země, kteří byli schopni aktivního letu. Žili stejně jako jim fylogeneticky příbuzní dinosauři od svrchního triasu (zhruba před 220 miliony let) až do konce křídy před 66 miliony let. Jejich křídla byla tvořena kožovitou blánou, napjatou mezi tělem a prodlouženým čtvrtým prstem.\n\nPtakoještěři bývají někdy veřejností mylně zahrnováni mezi dinosaury, ve skutečnosti jsou společně s krokodýly pouze jejich sesterskou vývojovou skupinou. Přesto bývají laickou veřejností stále často považováni za létající druhohorní dinosaury. První objevený ptakoještěr byl popsán již roku 1784 (některé nekompletní kostry však byly známy již kolem roku 1757) a od té doby bylo dodnes objeveno přes 120 platných rodů těchto létajících pravěkých obratlovců.\n\nPtakoještěři byli geograficky výrazně rozšířenou skupinou, jejich fosilie známe prakticky ze všech současných kontinentů. Nejvíce jejich druhů bylo dosud popsáno z území Německa, Číny a Brazílie. V říjnu roku 2019 byl oznámen objev fosilií prvních antarktických ptakoještěrů, získaných v letech 2006 až 2007 a 2016 až 2019 brazilskými výpravami do Antarktidy. Jedná se přinejmenším o tři exempláře různých druhů, z nichž jeden měřil v rozpětí křídel 3 až 4 metry.\n\nNěkteří pterosauři představovali bezpochyby největší létající živočichy všech dob. Druh \"Quetzalcoatlus northropi\" z období svrchní křídy žijící na území dnešního Texasu mohl dosáhnout rozpětí křídel 12–15 metrů (v extrémním případě snad dokonce 18 metrů), což odpovídá středně velkému turistickému letadlu. Přesto jeho hmotnost činila zřejmě jen kolem 130–250 kilogramů. Podobných rozměrů dosahovali i někteří jiní pterosauři (\"Hatzegopteryx\", \"Arambourgiania\"). Největší ptakoještěři se zřejmě přiblížili biomechanickému limitu pro jakéhokoliv létajícího tvora. Obří ptakoještěr s rozpětím křídel kolem 12 metrů a odhadovanou hmotností přes 500 kilogramů byl objeven v Rumunsku. Také zuby některých ptakoještěrů byly obrovské, jak ukazuje například objev téměř 8 cm dlouhých zubů dosud nepopsaného spodnokřídového pterosaura z Tuniska.\n\nMnozí jiní pterosauři byli naopak velmi drobní, neboť jejich rozpětí křídel nepřesahovalo zhruba 25 cm (například čínský rod \"Nemicolopterus\").\n\nStejně jako dinosauři byli i pterosauři téměř s jistotou teplokrevní. U některých (např. druh \"Sordes pilosus\" z Kazachstánu) byla objevena i primitivní srst (tzv. pyknovlákna). U jednoho exempláře nalezeného v Texasu byly dokonce objeveny náznaky jakéhosi proto-peří. To bylo potvrzeno i výzkumem skvěle zachovaných exemplářů z Číny. Předpokládá se, že koncem křídy již byli ptakoještěři vytlačováni konkurenčními létajícími obratlovci – ptáky. Studie z roku 2018 dokazuje, že vývoj nových lebečních znaků (spodní čelisti a lebečního hřebene) významně ovlivňoval především pohlavní výběr. Ve svých začátcích je také výzkum paleoneurologie ptakoještěrů, umožněný teprve využitím nejmodernějších zobrazovacích technik. Stejně jako někteří dinosauři, i ptakoještěři měli dutiny ve svých obratlech, vyplněné vzdušnými vaky.\n\nNejvětší ptakoještěři dosahovali rozpětí křídel přes 10 metrů a mohli zřejmě vykonávat vzdušné poutě na vzdálenosti tisíců kilometrů. Ve vzduchu zřejmě dosahovali rychlostí i přes 120 km/h. Do vzduchu se zřejmě dostávali rychlým výskokem za použití všech čtyř končetin. I přes ohromné rozměry byli tito pterosauři zřejmě schopni aktivního letu, byť s jistými omezeními. Některé fosilní nálezy dokládají, že i velcí ptakoještěři se mohli stávat kořistí pravěkých žraloků a dravých ryb.\n\nObjevy některých druhohorních parazitů podobných blechám ukazují, že jurský a křídový hmyz se evolučně přizpůsobil k sání krve teplokrevných dinosaurů i ptakoještěrů (například rody \"Pseudopulex\", \"Tarwinia\" a \"Saurophthirus\"). Některé studie ukazují, že mnohé druhy ptakoještěrů byly zřejmě potravními oportunisty, kteří se nespecializovali na jediný zdroj potravy. O potravních návycích většiny druhů však stále mnoho informací nemáme.\n\nKoprolity (fosilní trus) pozdně jurských ptakoještěrů z Polska (lokalita Wierzbica Quarry) ukázal, že se pravděpodobně jednalo o filtrátory, živící se podobně jako dnešní plameňáci.\n\nPtakoještěři dokázali aktivně chodit i po zemi, jak dokládají zejména početné fosilní otisky stop, objevované na mnoha místech světa. Na souši byli tito letci spíše neohrabaní, přesto ale nebyli vyloženě špatnými chodci.\n\nO rozmnožování ptakoještěrů dlouho chyběly jakékoliv hmatatelné doklady. Objev hnízdní kolonie čínského druhu \"Hamipterus tianshanensis\" ukazuje, že embrya byla méně vyvinutá a po vylíhnutí potřebovala mláďata intenzivnější rodičovskou péči, než se dříve soudilo. Také je zřejmé, že pterosauří matky se vracely do hnízdišť opakovaně, podobně jako mnohé druhy současných mořských ptáků. Mláďata ptakoještěrů pravděpodobně rostla a vyvíjela se velmi rychle, protože po vylíhnutí ještě nedokázala chodit s dostatečnou efektivitou po zemi. Podle novějších poznatků na základě detailního výzkumu fosilních embryí pterosaurů z Číny a Argentiny byla mláďata mnoha druhů ptakoještěrů schopna létat hned po vylíhnutí a starat se tak o sebe do značné míry sama.\n\nNejstarší objevy ptakoještěrů pocházejí již z druhé poloviny 18. století. Zřejmě vůbec prvním objeveným ptakoještěrem je tzv. \"Pester Exemplar\", dnes řazený do rodu \"Aurorazhdarcho\". Tento svrchnojurský pterosaur malých rozměrů byl objeven v bavorském litografickém vápenci někdy mezi lety 1757 a 1779 a patřil do sbírky arcivévodkyně Marie Anny Habsbursko-Lotrinské (dcery panovnice Marie Terezie). Prvním formálně popsaným pterosaurem pak byl \"Pterodactylus antiquus\", vědecky popsaný roku 1784 Cosimou A. Collinim.\n\nV průběhu doby byli ptakoještěři objektem mnoha mýtů a mylných domněnek (například, že žili ve vodě, byli podobní vačnatcům apod.), které byly odbourány a napraveny teprve s dalším podrobným výzkumem jejich fosilií.\n\nZ území Česka je znám jediný druh ptakoještěra – \"Cretornis hlavaci\", objevený v roce 1880 u Chocně. Jednalo se zřejmě o mládě azdarchidního pterosaura, žijícího přibližně před 92 miliony let. Pravděpodobně šlo o mládě, které dosahovalo v rozpětí křídel asi 1,5–1,6 metru. V dospělosti mohl mít tento létající plaz rozpětí křídel až několik metrů, nepatřil ale k největším zástupcům své čeledi. Drobné zuby možných rybožravých ptakoještěrů byly odkryty také v cenomanských a turonských vrstvách (raná svrchní křída) v lomu v Úpohlavech na severovýchodě Čech.\n\nStejně jako dinosauři a mnohé další skupiny živočichů vyhynuli ptakoještěři na konci křídové periody při velkém hromadném vymírání K-Pg (před 66 miliony let). Dlouho se předpokládalo, že ptakoještěři vymírali již dlouho před koncem křídy, a že toto vymírání souviselo s ekologickou kompeticí s ptáky. Objevují se však údaje o tom, že pokles druhové rozmanitosti ptakoještěrů s nástupem ptáků ve skutečnosti nesouvisel. Biodiverzita pterosaurů na samotném konci křídy již byla menší a v podstatě existovaly spíše jen obří specializované druhy azdarchoidů, ačkoliv některé objevy naznačují, že v této době stále existovaly i menší druhy. Navíc se ukazuje, že ptakoještěři a druhohorní ptáci si zřejmě přímo ekologicky nekonkurovali, alespoň zpočátku nikoliv. Objev velkého množství fosilií ptakoještěrů z úplného konce křídy v Maroku ukazuje, že ve skutečnosti mohla být jejich biodiverzita až do posledních chvil mnohem vyšší.\n\n\n\n"}
{"id": "126401", "url": "https://cs.wikipedia.org/wiki?curid=126401", "title": "Von Neumannova–Bernaysova–Gödelova teorie množin", "text": "Von Neumannova–Bernaysova–Gödelova teorie množin\n\nVon Neumannova-Bernaysova-Gödelova teorie množin (někdy také označovaná jako Gödelova-Bernaysova teorie množin nebo NBG či GB) je jedním z nejšířeji přijatých a používaných axiomatických systémů teorie množin.\n\nStejně jako v případě Zermelovy-Fraenkelovy teorie množin nebo Kelleyova-Morseova teorie množin se jedná o (úspěšný) pokus postavit teorii množin a tím i celou moderní matematiku na přísných formálních základech, které zabrání sporům typu Russellova paradoxu.\n\nPrvní axiomatiku teorie množin s třídami předvedl ve své práci \"Eine axiomatisierung der Mengenlehre\" z roku 1925 John von Neumann. Tato axiomatizace se však podstatně liší od dnes obecně uznávané (jazyk této axiomatizace dokonce neobsahuje predikát náležení). První axiomatizaci dnešního typu předvedl Paul Bernays ve své práci \"A system of axiomatic set theory\" (1937). Jeho myšlenky dokončil roku 1940 Kurt Gödel v článku \"The consistency of the axiom of choice and of the general continuum hypothesis\". Význam tohoto článku však dalekosáhle přesahuje pouhé doladění axiomatizace NBG.\n\nVon Neumann-Bernays-Gödelova teorie množin se z hlediska své síly příliš neliší od poněkud rozšířenější ZF či ZFC (tj. Zermelo-Fraenkelovy teorie množin rozšířené o axiom výběru) — libovolný výrok o množinách je v NBG dokazatelný tehdy a jen tehdy, pokud je dokazatelný v ZF — mluvíme tedy o teorii NBG jako o konzervativním rozšíření teorie ZF (říkáme také, že NBG a ZF jsou ekvikonzistentní). Rozdíl mezi oběma teoriemi spočívá v použitém jazyku a v počtu axiomů.\n\nNa rozdíl od ZFC, jejímž objektem jsou pouze množiny, zatímco třídy tvoří pomocný konstrukt na úrovni metajazyka, v NBG jsou množiny i třídy objektem ve světě teorie množin — na množiny jsou však kladena (jejich definicí) určitá omezení — jednoduše řečeno množiny jsou právě ty objekty, které jsou prvkem jiného objektu:\nNěkdy se k axiomům NBG přidává ještě takzvaný silný axiom výběru, či axiom silného výběru, výsledná teorie se pak značí NBG+AS. Axiom silného výběru lze formálně zapsat následujícím způsobem (axiom silného výběru tedy postuluje, že všechny vlastní třídy mají tutéž mohutnost):\nkde formula_3 je třída všech množin — univerzální třída.\n\nNa rozdíl od ZF neobsahuje (právě díky zavedení tříd jako součásti jazyka teorie množin) NBG nekonečný počet axiomů — nemusí si totiž vypomáhat axiomatickými schématy typu schématu axiomů nahrazení nebo schématu axiomů vydělení.\n\nTeorie NGB má následující axiomy, v nichž malá písmena značí množinové proměnné a velká písmena obecné (třídové proměnné) (tj. velká písmena zastupují libovolné objekty - třídy i množiny, kdežto malá pouze množiny):\n\nNutno dodat, že schéma existence tříd je možné nahradit konečně mnoha jednotlivými axiomy. V důsledku toho je NBG konečně axiomatizovatelná (na rozdíl od ZF).\n\n"}
{"id": "126402", "url": "https://cs.wikipedia.org/wiki?curid=126402", "title": "Sponzor", "text": "Sponzor\n\nSponzoring (sponzorování) je podpora převážně neziskové akce, osoby nebo organizace formou finančního příspěvku případně nefinanční podpory. Sponzor je někdy považován za synonymum mecenáše, na rozdíl od něho ale klade sponzorství v současnosti velký důraz na marketingový přínos pro sponzora, především pokud jde o jeho zviditelnění. Proto jde často o investování finančních či jiných prostředků do činností, jejichž potenciál lze podnikatelsky využít.\n\nSponzoring je prostředek tematické komunikace, sponzor (podnik) pomáhá sponzorovanému realizovat jeho činnost (akci), skrz kterou následně sponzorovaný zpětně poskytuje pomoc sponzorovi uskutečňovat jeho komunikační cíle. Dobře organizovaný sponzoring přináší organizaci poskytující prostředky značné výhody: zvyšuje účinnost komunikace, posiluje loajalitu zákazníků, působí na emoce a dokáže jasně zacílit na vytyčenou cílovou skupinu.\n\nSponzorské sdělení je zpravidla velmi prosté a je orientované na firmu či její produkt. Účinnost sponzorství je tak ovlivněna zveřejněním. Tedy množstvím styků zákazníků se značkou. V dané situaci se stimuluje paměť účastníků sponzorovaných událostí jednou z následujících možností. Prostřednictvím propojení si značky s danou akcí (epizodická paměť) či dlouhodobého působení účinku značky (sémantická paměť).\n\nSponzorovány jsou nejvíce oblasti sportu, vědy, výzkumu a vzdělávání, kultury, charitativní a jiné společenské aktivity. Sport přitom v současnosti vede. Významné sportovní události nesou často jméno sponzora přímo ve svém názvu, nebo mají více či méně partnerů.\n\nSpecifickou oblastí je sponzoring politických stran, u něhož hrozí, že bude spojen s korupčním jednáním, kterému se čelí větší transparentností. Strany jsou různými předpisy nuceny zveřejňovat výši sponzorských darů a totožnost dárců. V České republice jde o zákon o sdružování v politických stranách a v politických hnutích (č. 424/1991 Sb.).\n\nSponzorství není jen záležitostí obchodních společností. Na sponzoringu se mohou podílet i nadace a fondy či významné osobnosti, v jejichž případě už ale často přechází do sféry mecenášství. Sponzorské dary je ale možné užívat jako prostředek k snižování daní, v České republice jsou odpočitatelnou položkou ze základu daně. Existují i přímé odpisy části daní na příslušný účel, např. v Maďarsku či na Slovensku.\n\nPři prezentaci sponzora hrají roli média, která zvyšují dopad. Proto jsou často sponzorovány přímo televizní pořady.\n\nPravidla pro sponzoring v televizi určuje v České republice zákon o provozování rozhlasového a televizního vysílání (č. 231/2001 Sb.). Zakazuje mj. sponzorování zpravodajství a publicistiky nebo hodnocení vlastností výrobku ve sponzorském vzkazu. Je také zakázán přímý vliv sponzora na obsah pořadu.\n\nFormy prezentace sponzora v televizi zahrnují sponzorské vzkazy, zobrazení loga na obrazovce (tzv. \"injektáž\"), umístění loga ve studiu apod.\n\nSponzoring není jedinou formou podpory značky či zboží. Na rozdíl od reklamy, která slouží hlavně k prezentaci vlastností výrobků či služeb, se hodí spíš na posilování známosti značky. Jako prostředek k rozšíření omezených možnosti k prezentaci vlastností výrobku se používá registrace sloganu, který vlastnost obsahuje, jako obchodní značky.\n\nFormy prezentace společnosti jsou různé podle povahy sponzorovaného objektu a podle místních zvyklostí. V českém prostředí se například ve sportu prosadil systém pojmenování sportovních klubů podle sponzorů, který je v západní Evropě neobvyklý u fotbalu, zcela výjimečný ve Spojených státech; naopak je běžný také např. v Japonsku, ale i v Evropě v cyklistice). Ze zahraničí naopak dodatečně do České republiky přišel způsob začleňování jména sponzora do názvu sponzorované akce nebo do názvu sportovního stadionu.\n\nSponzoring je ve srovnání s reklamou vnímán veřejností pozitivněji. Obchodní společnosti spoluvytvářejí svůj obraz podle toho, jaké oblasti společenského života věnují své prostředky.\n\nSponzoring na druhou stranu může působit i škodlivě, podobně jako reklama. Kvůli tomu dochází k postupnému omezování sponzoringu tabákovými společnostmi. Od roku 2005 je v platnosti evropská směrnice o zákazu tabákové reklamy a sponzorování mezinárodních akcí tabákovými společnostmi. Česká republika byla právě za volnější přístup k sponzoringu tabákovými společnostmi Evropskou unií kritizována. Podobně kontroverzně je přijímán i sponzoring výrobci alkoholu.\n\n\n\n"}
{"id": "126405", "url": "https://cs.wikipedia.org/wiki?curid=126405", "title": "ZF", "text": "ZF\n\nSpojení písmen Z a F může mít různé významy:\n"}
{"id": "126406", "url": "https://cs.wikipedia.org/wiki?curid=126406", "title": "Louštín", "text": "Louštín\n\nVrch Louštín je druhým nejvyšším vrcholem opukového pohoří Džbán. Nachází se na východě okresu Rakovník cca 1,5 km jihovýchodně od Krušovic a tyčí se do výše 535,4 m n. m. Vrchol se nachází v katastrálním území Řevničov, po jižním a západním úbočí prochází hranice Lužné a Krušovic. Louštín se někdy mylně uvádí jako nejvyšší bod Rakovnicka, tím je však vrch Vlastec (612 m) v Křivoklátské vrchovině u Skryjí.\n\nLouštín je samostatnou geomorfologickou částí spadající pod geomorfologický celek Džbán, podcelek Řevničovská pahorkatina, okrsek Novostrašecká pahorkatina a podokrsek Krušovická pahorkatina.\n\nNa topografických mapách Armády ČR se jako nadmořská výška Louštína udává hodnota 536,7 m.\n\nPojmenování pochází pravděpodobně z německého (\"lauern\" – číhati, \"Stein\" – kámen). Louštín má velmi dlouhou historii osídlení – na jeho vrcholu, ze kterého je výhled do okolní krajiny (především CHKO Křivoklátsko), stávalo již pravěké hradiště (pravděpodobně z pozdní doby bronzové, zhruba 800 př. n. l.), král Václav I. zde nechal vybudovat lovecký hrádek. Dle pověsti kdysi na Louštíně stál velmi vysoký statný strom, z jehož koruny bylo vidět až pražské brány a věže. V současnosti na vrcholu stojí telekomunikační vysílač (např. O, Český rozhlas). V okolí vede několik turistických a cykloturistických stezek.\n"}
{"id": "126409", "url": "https://cs.wikipedia.org/wiki?curid=126409", "title": "ZFC", "text": "ZFC\n\nZFC je zkratka z matematického oboru teorie množin.\n\nZkratkou ZFC je označována axiomatická soustava teorie množin, kterou tvoří axiomy Zermelovy-Fraenkelovy teorie množin (zkratka ZF) a axiom výběru (zkratka AC – z anglického \"axiom of choice\").\nJedná se o v současné době nejvíce rozšířenou soustavu teorie množin, která je používána jako základ většiny ostatních matematických oborů.\n\nAxiom výběru je uváděn zvlášť z toho důvodu, že není v rámci teorie množin přijímán bez určitých „filosofických“ výhrad – je poukazováno na jeho odlišný (nekonstrukční) charakter oproti ostatním axiomům.\nJeho důsledky v ostatních oblastech matematiky jsou ale natolik závažné, že je obvykle spíše opatrně přijímán, než odmítán.\n\nAxiom výběru je nezávislý na axiomech ZF – to znamená, že z axiomů ZF nelze dokázat ani axiom výběru, ani jeho negaci.\n\n"}
{"id": "126412", "url": "https://cs.wikipedia.org/wiki?curid=126412", "title": "Intel 80286", "text": "Intel 80286\n\nIntel 80286 (oficiálně pojmenovaný iAPX 286) je 16-bitový mikroprocesor\npostavený na architektuře x86, který byl uveden Intelem 1. ledna 1982.\nPůvodně běžel na 6 a 8 MHz, později byl dodatečně zrychlen až na 12,5 MHz (Intel),\n16 MHz (ostatní výrobci), s chladičem až na 25 MHz.\nByl často používán v IBM PC a kompatibilních počítačích od poloviny 80. let až do začátku 90. let.\nOproti svému předchůdci 8086 přinesl možnost adresovat 16 MB chráněné paměti v tzv. chráněném režimu, což je předpoklad pro bezpečný multitasking.\n\n"}
{"id": "126415", "url": "https://cs.wikipedia.org/wiki?curid=126415", "title": "Itanium", "text": "Itanium\n\nItanium (kódové označení \"Merced\") je mikroprocesor architektury IA-64, který byl vyvinut společnostmi Intel a Hewlett-Packard. Byl uveden roku 2001.\n\nHP a Intel začali společně pracovat na vývoji nové architektury procesorů pro servery a pracovní stanice roku 1989. Společnost HP potřebovala novou generaci své úspěšné řady PA-RISC a měla zájem využít zkušeností společnosti Intel s návrhem a výrobou čipů.\n\nProcesor je výjimečný použitím pokročilé instrukční sady typu EPIC, která vznikla vývojem z instrukční sady typu VLIW. Tato architektura umožňuje maximalizovat výkon v jednom vlákně. Jedná se o jednu z nejpokrokovějších architektur mikroprocesorů. Její nevýhodou je náročné programování v případě použití programovacího jazyka Assembler.\n"}
{"id": "126418", "url": "https://cs.wikipedia.org/wiki?curid=126418", "title": "Itanium 2", "text": "Itanium 2\n\nItanium 2 je mikroprocesor architektury IA-64, který vyvinuly firmy Hewlett-Packard a Intel a uvedly 8. července 2002. První procesor Itanium 2 s kódovým označením \"McKinley\" byl výrazně výkonnější než jeho předchůdce, disponoval přibližně dvojnásobně vyšším výkonem. Zatím posledním modelem je dvoujádrový model s kódovým označením \"Montecito\", který podle společnosti Intel disponuje opět dvojnásobným výkonem oproti jeho jednojádrovému předchůdci a 3,4-násobným výkonem oproti původnímu procesoru Itanium.\n"}
{"id": "126420", "url": "https://cs.wikipedia.org/wiki?curid=126420", "title": "Valgamaa", "text": "Valgamaa\n\nValgamaa (plným oficiálním názvem Valga maakond) je jeden z patnácti estonských krajů. Nachází se na jihu Estonska a sousedí s kraji Põlvamaa, Võrumaa, Viljandimaa a Tartumaa.\n\nKraj se administrativně člení ve dvě statutární města (Tõrva a Valga) a 11 obcí (Helme, Hummuli, Karula, Otepää, Palupera, Puka, Põdrala, Sangaste, Taheva, Tõlliste a Õru.\n\n"}
{"id": "126423", "url": "https://cs.wikipedia.org/wiki?curid=126423", "title": "IA-64", "text": "IA-64\n\nIA-64 (Intel Architecture, 64-bit) je 64bitová architektura počítačových procesorů vyvinutá firmami Intel a Hewlett-Packard a implementovaná v procesorech Itanium a Itanium 2. Cílem IA-64 bylo vyvinout post-RISC architekturu, která by vyřešila mnohé z problémů, kterým čelily starší architektury.\n\nNová architektura byla vystavěna okolo počítačového modelu zvaného Explicitly Parallel Instruction Computing (EPIC). EPIC byl navržen tak, aby zvýšil schopnost mikroprocesorů vykonávat paralelně více instrukcí, a to spíš pomocí softwarového kompilátoru, než pomocí komplexních logických obvodů na procesoru. S tímto přístupem se podařilo zvýšit počet vykonaných instrukcí za jeden takt procesoru a tím zvýšit i celkový výkon procesoru.\n\nKaždý procesor architektury IA-64 musí implementovat nejméně 128 obecných (přirozeně 64 bitů širokých) registrů. Pokud jich implementuje více, jsou tyto díky mechanismu RSE posouvány v cyklickém bufferu tak, že programátor vždy vidí 32 nepohybujících se registrů a okno do zmíněního bufferu 96 registrů široké. (Pokud by procesor implementoval pouze 96 pohyblivých registrů, budou tyto pouze rotovat.) Toto umožňuje efektivně předávat parametry funkcím téměř výhradně pomocí registrů oproti předávání zásobníkem. Pokud již nemohou být splněny požadavky na alokaci prázdných registrů z cyklického bufferu, zajistí RSE jejich odložení do předem připraveného bufferu v paměti.\n\nPodmíněný výpočet probíhá v případě IA-64 odlišně než u většiny ostatních architektur. Registr flags je nahrazen sadou jednobitových predikátových registrů, které jsou v příslušných (porovnávacích) instrukcích nastavovány dle potřeby programátora. Každá taková instrukce nastavuje dva z těchto registrů – jeden podle pravdivostní hodnoty porovnání, druhý podle její negace. Provádění většiny instrukcí je potom přímo v jejich operačním kódu možné podmínit nastavením libovolného z predikátových registrů. Takto lze bez nutnosti větvení vypustit celé bloky za daných podmínek nežádoucích instrukcí.\n\nDřívější procesory Itanium obsahovaly podporu i pro vykonávání instrukcí IA-32. Výkon však byl v porovnání s nativní IA-64 nižší a dosahoval přibližně 50% výkonu serverů postavených na architektuře IA-32.\n\n\n"}
{"id": "126424", "url": "https://cs.wikipedia.org/wiki?curid=126424", "title": "Památný dub v Lukavicích", "text": "Památný dub v Lukavicích\n\nV obci Lukavice nalézající se asi 7 km jižně od okresního města Chrudim roste v zahradě u domku čp. 23 památný dub letní (\"Quercus robur\").\n\nPamátný strom dosahuje výšky asi 25m, roste na nepatrné vyvýšenině a obvod kmene přesahuje 6 m.\n\nJeho stáří je podle některých pramenů až 770 let.\n\nStrom je chráněn od roku 1990 pro svůj vzrůst a jako krajinná dominanta.\n\nV obci Lukavice roste ještě jeden památný strom - Dub na Hrádku\n\n"}
{"id": "126425", "url": "https://cs.wikipedia.org/wiki?curid=126425", "title": "Võrumaa", "text": "Võrumaa\n\nVõrumaa (plným oficiálním názvem Võru maakond, tedy „Võrský kraj“) je jeden z patnácti estonských krajů. Kraj existoval již za první estonské republiky, za sovětské okupace byl zrušen, ale roku 1990 v pozměněných hranicích obnoven.\n\nKraj se nachází na jihovýchodě Estonska. Sousedí na západě a severozápadě s krajem Valgamaa, na severu s krajem Põlvamaa, na východě a jihovýchodě s ruskou Pskovskou oblastí a na jihu s lotyšskými okresy Alūksne a Ape. Má rozlohu 2 305 km² a necelých čtyřicet tisíc obyvatel.\n\nPředchůdcem dnešního kraje byl nejprve võrský okres, vyčleněný roku 1793 z tarbatského okresu. Po vzniku samostatného Estonska roku 1918 byl dosavadní okres změněn v kraj, přičemž menší západní část byla přičleněna k nově vzniklému kraji Valgamaa. Za sovětské okupace byl změněn opět na okres (\"Võru rajoon\"), z něhož severní část připadla k okresu Põlva, takže vznikla administrativní jednotka dnešního rozsahu, a ta byla správní reformou v roce 1990 přeměněna opět na kraj.\n\nVõrumaa se člení ve 13 samosprávných celků — statutární město Võru a 12 obcí — Antsla, Haanja, Lasva, Meremäe, Misso, Mõniste, Rõuge, Sõmerpalu, Urvaste, Varstu, Vastseliina, Võru (obec). Správním střediskem kraje je město Võru.\n\nK 1. lednu 2006 bylo v kraji hlášeno 38 677 obyvatel, z toho 47,1 % mužů a 52,9% žen. Porodnost činila 9,5 ‰, úmrtnost 14,8‰, přirozený přírůstek tedy –5,3‰. Národnostně bylo 94,5 % obyvatel Estonců a 4,1 % Rusů. Podle věku připadlo 16,0 % na mladistvé (0-14 let), 64,9 % na osoby v produktivním věku (15-64 let) a 19,1 % na seniory (65 let a starší). Míra nezaměstnanosti byla odhadnuta na 2–4 %. Kraj byl osídlen s hustotou 16,9 obyv./km².\n\nV kraji jsou 2 města (Antsla a Võru), 10 městeček (Kobela, Kose, Misso, Parksepa, Rõuge, Sõmerpalu, Vana-Antsla, Varstu, Vastseliina, Väimela) a 566 vesnic.\n\nKraj se člení ve tři hlavní krajinné oblasti — severní a severozápadní část tvoří morénová pahorkatina, složená z jižních výběžků vysočiny Otepää a východních výběžků Karulské vysočiny, jižní a jihovýchodní část je tvořena Haanijskou vysočinou, nejvyšší pahorkatinou celého Pobaltí, a uprostřed mezi těmito dvěma oblastmi se od jihozápadu k severovýchodu a dále k východu táhne Hargelsko-võrská proláklina, protékaná řekami Mustjõgi, Võhandu a Piusa, v jejímž středu se rozkládají poměrně velká jezera Vagula a Tamula.\n\nZ přírodních zajímavostí na území kraje jsou nejcennější jednak úzké ledovcové Urvastské údolí s malebnými jezery \"Ühtjärv\" a \"Lõõdla järv\", jednak Piuské jeskyně na řece Piuse poblíž Obinitsy.\n\n"}
{"id": "126427", "url": "https://cs.wikipedia.org/wiki?curid=126427", "title": "Lääne-Virumaa", "text": "Lääne-Virumaa\n\nLääne-Virumaa (zkráceně též Lääne-Viru, plným oficiálním názvem Lääne-Viru maakond, tedy „kraj Západní Vironsko“) je jeden z patnácti estonských krajů. Nachází se na východě Estonska a sousedí s kraji Ida-Virumaa, Jõgevamaa, Järvamaa a Harjumaa.\n\n\"Lääne-Virumaa\" se člení v 15 samosprávných jednotek — 2 statutární města a 13 obcí.\n\n"}
{"id": "126428", "url": "https://cs.wikipedia.org/wiki?curid=126428", "title": "Alan Rickman", "text": "Alan Rickman\n\nAlan Rickman, celým jménem Alan Sidney Patrick Rickman (21. února 1946, Hammersmith, Londýn, Spojené království – 14. ledna 2016, Londýn), byl britský herec. Proslavil se postavou zločince Hanse Grubera v prvním díle Smrtonosné pasti a také postavou Severuse Snapea ve filmovém zpracování románové septalogie Harry Potter od J. K. Rowlingové.\n\nAlan Rickman se narodil 21. února 1946 v Hammersmithu v Londýně Bernardu Rickmanovi a Margaret Rickmanové. Jeho rodiče byli dělníci a labouristé. Když Rickmanovi v osmi letech zemřel otec na nádorové onemocnění, jeho matka se o něj společně se třemi sourozenci musela starat sama na předměstském sídlišti, kam se přestěhovala kvůli práci. Rickmanovi se zde ale nelíbilo. Získal stipendium na Latymerovu střední školu v západním Londýně, kde začal se svou divadelní kariérou. Během dospívání si přál stát se umělcem-grafikem, proto vystudoval design na Royal Academy of Art a tři roky na to pracoval jako grafik ve společnosti v Soho, kde se také seznámil s Rimou Hortonovou, jeho celoživotní partnerkou. Od roku 1977 spolu žili v londýnském Notting Hillu. Manželství uzavřeli až po mnohaletém soužití, v roce 2012. Jeho žena byla v letech 1986–2006 radní londýnského obvodu Kensington a Chelsea za labouristickou stranu, kromě toho vyučovala ekonomii na Kingston University.\n\nVe svých 26 letech se rozhodl pro hereckou kariéru, a tak po získání stipendia začal studovat na Královské akademii dramatických umění (\"Royal Academy of Dramatic Art\"). Školu navštěvoval dva roky, od roku 1972 a získal hned několik cen. V následující etapě svého života účinkoval v divadlech, rozhlase i televizi. Krátce působil i v Národním divadle. V následujícím období se stal členem Královské shakespearovské společnosti, v jejíž inscenaci zaujal rolí vikomta Valmonta. V téže roli se objevil i na Broadwayi, zde byl za svůj výkon nominován na cenu Tony (1987). Jeho rolí v divadle si všiml producent akčních filmů Joel Silver, který mu nabídl roli v připravovaném filmu \"Smrtonosná past\" (\"Die Hard\"). Jeho ztvárnění role padoucha Hanse Grubera bylo úspěšné a vyrovnalo se hlavnímu hrdinovi, kterého ztvárnil Bruce Willis. Po tomto úspěchu dostal další filmové nabídky, které odmítl a vrátil se do Londýna, aby mohl hrát v divadle. Přesto se k natáčení filmů vracel. Proslul zápornými rolemi, mimo Hanse Grubera i šerif z Nottinghamu v režiséra Kevina Reynoldse a soudce Turpin v Burtonově filmu \"\". V anketě \"The 50 Best Movie Villains\" o nejlepšího filmového padoucha získal 10. místo jako Hans Gruber a 41. místo jako šerif z Nottinghamu. Sám Rickman toto zařazení odmítal: \"Je to optický klam. Čistokrevné prevíty jsem hrál za život maximálně tři.\"\nHrával často role smutných intelektuálů, nerudných bručounů nebo temných osobností (Rasputin ve stejnojmenném filmu). Disponoval charakteristickým hlubokým, plným hlasem.\n\nAlan Rickman účinkoval i v romantických filmech (nejznámější \"Láska nebeská\"). V roce 1995 se umístil na 34. místě v anketě o 100 nejpřitažlivějších mužů ve filmové historii magazínu \"Empira\" a roku 1997 získal 59. místo ve stejné anketě téhož časopisu.\nVe zralém věku jej mainstreamové publikum (vedle \"Lásky nebeské\") znalo jako profesora lektvarů Severuse Snapea v kouzelnické sáze \"Harry Potter\". Ve filmu \"Stopařův průvodce po Galaxii\" propůjčil hlas postavě depresívního robota Marvina.\nVe filmu \"Mesmer\" (1994) ztvárnil Rickman postavu Franze Antona Mesmera, nazývaného také \"otec hypnotizmu\". S úmyslem zahrát roli co nejlépe provedl společně s režisérem Rogerem Spottiswoodem několik změn ve scénáři. To se ale hlavním investorům nelíbilo natolik, že odmítli projekt financovat. Vše odůvodnili tím, že s vyzněním celého díla a především hlavní postavy nesouhlasí. Spor skončil u soudu a přesto, že nakonec peníze byly zajištěny a film byl natočen, do kin se nedostal a skončil jen na videokazetách. V roce 1997 se Rickman rozhodl zkusit filmovou režii, za snímek \"Zimní host\" obdržel mnoho cen a na další byl nominován. Druhým režisérským počinem byl film \"Králova zahradnice\" (2014). Za svůj druhý domov Rickman považoval Kanadu, kde také natočil drama \"Sněhový dort\" o setkání bývalého trestance s autistickou ženou (hrála ji Sigourney Weaver).\n\nDne 14. ledna 2016 oznámila Rickmanova rodina, že zemřel na rakovinu, kterou poslední rok života trpěl.\n\n\n"}
{"id": "126430", "url": "https://cs.wikipedia.org/wiki?curid=126430", "title": "Paradox sta slov", "text": "Paradox sta slov\n\nParadox sta slov (také Berryho paradox či paradox 25, 50, 1000 slov (s příslušnými obměnami)) je logický paradox založený na nerozlišování jazyka a metajazyka neboli na hovoření jazykem o jazyce. Spolu s dalšími podobnými paradoxy (viz Russellův paradox, Richardův paradox) podnítil na přelomu 19. a 20. století prudký rozvoj matematické logiky.\n\nParadox sta slov byl poprvé formulován Bertrandem Russellem roku 1906. Russell sám však veškeré zásluhy na jeho vzniku přisoudil G. G. Berrymu.\n\nČeská abeceda obsahuje pouze konečně mnoho písmen. Proto českých (smysluplných) slov majících méně než sto písmen je také pouze konečně mnoho. Obdobně i všech českých (smysluplných) vět obsahujících méně než sto slov, z nichž každé má méně než sto písmen, je pouze konečně mnoho. Jen některé z těchto vět definují jednoznačně nějaké přirozené číslo (takovou větou je například \"„Dvacet sedm“\" nebo \"„Třetí mocnina největšího dvanácticiferného prvočísla zvětšená o pět“\", naopak větou, která nedefinuje žádné přirozené číslo, je například \"„Pražský hrad“\" nebo \"„Nejdelší filipínská řeka“\"). Tedy všech vět v češtině majících méně než sto slov, z nichž každé obsahuje méně než sto písmen české abecedy, které definují nějaké přirozené číslo, je jen konečně mnoho. Všech přirozených čísel je však nekonečně mnoho. Proto musí existovat přirozené číslo, které žádnou větou splňující výše popsané podmínky definovat nelze, a tedy existuje nejmenší takové přirozené číslo. Pak ovšem věta \"„Nejmenší přirozené číslo, které není možné definovat pomocí věty o méně než sto slovech, z nichž každé má méně než sto písmen české abecedy“\" je větou o méně než sto slovech (konkrétně o 24 slovech), z nichž každé má méně než sto písmen české abecedy, která toto číslo definuje. Tedy číslo, náležející mezi čísla (větou jistých vlastností) nedefinovatelná, je zároveň (větou těchto vlastností) definováno.\n\nŘešení paradoxu spočívá v odlišení přirozeného jazyka (metajazyka), v němž běžně komunikujeme a přemýšlíme, od jazyka speciálního, určeného pro mluvení o objektech nějaké užší oblasti našeho zájmu. Je povoleno mluvit přirozeným jazykem o jazyce speciálním, ne však mluvit přirozeným jazykem o jazyce přirozeném ani mluvit speciálním jazykem o jazyce speciálním či přirozeném.\n\nV případě paradoxu sta slov dochází k promíchání jazyka speciálního (zde sloužícího k definování přirozených čísel) a metajazyka v okamžiku, kdy definujeme \"„Nejmenší přirozené číslo, které není možné definovat…“\". Zde totiž tuto „metavětu“ (tj. větu v metajazyce) považujeme zároveň za větu speciálního jazyka, který jediný umožňuje definovat přirozená čísla. Metavětou přirozená čísla definovat nelze, objekt, který metavětou definujeme, může být v nejlepším případě „metapřirozeným číslem“. Zde je jádro celého paradoxu: zatímco čísla definovaná větami (speciálního jazyka) jako například \"„Dvacet sedm“\" jsou přirozená čísla, číslo definované metavětou \"„Nejmenší přirozené číslo, které není možné definovat…“\" je metapřirozené číslo. Proto ve faktu, že „totéž“ číslo zároveň lze i nelze definovat, není žádný spor – toto číslo totiž není v obou případech „totéž“, jednou je přirozeným číslem a podruhé metapřirozeným, jako přirozené ho nelze definovat v (speciálním) jazyce, jako metapřirozené ho lze definovat v metajazyce.\n\n"}
{"id": "126433", "url": "https://cs.wikipedia.org/wiki?curid=126433", "title": "Viljandimaa", "text": "Viljandimaa\n\nViljandimaa (plným oficiálním názvem Viljandi maakond, tedy „Vilínský kraj“) je jeden z patnácti estonských krajů.\n\nKraj se nachází na jihu Estonska a sousedí s kraji Pärnumaa, Järvamaa, Jõgevamaa, Tartumaa a Valgamaa.\n\nViljandimaa se člení v 15 samosprávných jednotek — 3 statutární města a 12 obcí.\n\n"}
{"id": "126434", "url": "https://cs.wikipedia.org/wiki?curid=126434", "title": "Raplamaa", "text": "Raplamaa\n\nRaplamaa (plným názvem Rapla maakond, tedy \"Rapelský kraj\") je jeden z patnácti estonských krajů.\n\nKraj se nachází v západní polovině pevninské části Estonska a sousedí s kraji Järvamaa, Pärnumaa, Läänemaa a Harjumaa.\n\nKraj se skládá z deseti samosprávných obcí: Juuru, Järvakandi, Kaiu, Kehtna, Kohila, Käru, Märjamaa, Raikküla, Rapla a Vigala. Správním centrem kraje je město Rapla.\n\nV kraji je jedno město (Rapla), tři městysy (Järvakandi, Kohila a Märjamaa), 13 městeček (Alu, Eidapere, Hageri, Hagudi, Juuru, Kaerepere, Kaiu, Käru, Keava, Kehtna, Kuusiku, Lelle a Prillimäe) a 258 vesnic.\n\n"}
{"id": "126439", "url": "https://cs.wikipedia.org/wiki?curid=126439", "title": "Järvamaa", "text": "Järvamaa\n\nJärvamaa (zkráceně Järva, plným oficiálním názvem Järva maakond, tedy „kraj Jerva“) je historický kraj v Estonsku a zároveň jeden z patnácti krajů, v něž je administrativně rozčleněna současná Estonská republika. Nachází se v centrální části Estonska a sousedí s kraji Lääne-Virumaa, Jõgevamaa, Viljandimaa, Pärnumaa, Raplamaa a Harjumaa.\n\n\"Järvamaa\" se člení ve 12 samosprávných jednotek, z nichž je jedno statutární město — Paide — a 13 obcí — Albu, Ambla, Imavere, Järva-Jaani, Kareda, Koeru, Koigi, Paide (obec), Roosna-Alliku, Türi a Väätsa. Správním střediskem kraje je město Paide.\n\n"}
{"id": "126445", "url": "https://cs.wikipedia.org/wiki?curid=126445", "title": "Jõgevamaa", "text": "Jõgevamaa\n\nJõgevamaa (plným oficiálním názvem Jõgeva maakond) je jeden z patnácti estonských krajů.\n\nKraj se nachází ve středovýchodní části Estonska a sousedí s kraji Ida-Virumaa a Lääne-Virumaa na severu, Tartumaa na jihu a Järvamaa a Viljandimaa na západě. Východní hranici kraje tvoří Čudské jezero. Kraj má rozlohu 2 604 km² a žije v něm něco přes třicet tisíc obyvatel.\n\nKraj se člení ve 13 samosprávných jednotek, z nichž 3 jsou statutární města (Jõgeva, Mustvee a Põltsamaa) a 10 je obcí (Jõgeva (obec), Kasepää, Pajusi, Pala, Palamuse, Puurmani, Põltsamaa (obec), Saare, Tabivere a Torma. Správním střediskem kraje je město Jõgeva.\n\n"}
{"id": "126449", "url": "https://cs.wikipedia.org/wiki?curid=126449", "title": "Naivní teorie množin", "text": "Naivní teorie množin\n\nJako naivní teorie množin je dnes označována původní teorie množin vytvořená Georgem Cantorem v druhé polovině 19. století. Název \"naivní\" je používán pro zdůraznění protikladu mezi Cantorovým intuitivním pojetím pojmu množina a dnes používanými axiomatickými systémy teorie množin.\n\nNaivní teorie množin se nezabývá přesnou definicí pojmu „množina“, „uspořádaná dvojice“ apod. a pracuje s nimi způsobem, který se učí na základních a středních školách. Pouze odborníci, kteří se věnují matematice do hloubky, potřebují postavit svoje studium na pevném základu a proto pracují s axiomatickou teorií množin.\n\nI přes použité slůvko \"naivní\", které má v případě matematické teorie trochu hanlivý nádech, je Cantorova teorie naprosto dostačující jako množinový základ pro většinu ostatních matematických disciplín a bylo v ní dosaženo mnoha vynikajících výsledků v oblasti zkoumání vlastností nekonečných množin (Cantorova věta, kardinální aritmetika, transfinitní indukce) – což byla ostatně hlavní Cantorova motivace pro její vytvoření.\n\nProblémy nastávají teprve ve chvíli, kdy se naivní teorie množin pokouší pracovat s „příliš velkými“ množinami, jako je potence univerzální množiny v případě Cantorova paradoxu – obdobné je to ostatně i v případě mnohem známějšího Russellova paradoxu. Axiomatická teorie množin na tyto rozpory nachází solidní a konzistentní odpovědi.\n\nNa otázku, co je to množina, odpovídá naivní teorie množin v podstatě obdobně jako paní učitelka v první třídě základní školy před tabulí plnou magnetických jablek a hrušek:\n\nMnožina je dobře definovaný soubor objektů.\n\nObjektem obsaženým v množině může být v tomto pojetí cokoliv – čísla, lidé, jiné množiny atd. Důležité je, aby bylo „dobře definováno“ (nejlépe jazykem matematické logiky), které objekty do konkrétní množiny patří a které ne.\n\nJediným faktem, který hraje roli při práci s množinou v rámci teorie množin, je to, které objekty do ní náležejí. Relace náležení je obvykle značena formula_1 a znamená „objekt x je prvkem (náleží do) množiny A“.\n\nPokud přijmeme jako jeden ze způsobů, jak dobře definovat množinu, možnost vyjmenovat všechny její prvky, pak můžeme jako formula_2 označit čtyřprvkovou množinu, která obsahuje čísla 2, 3, 5 a 7 (tj. formula_3, ale formula_4).\n\nDůležité je, že nemá smysl mluvit o tom, kolikrát nebo v jakém pořadí prvky do množiny patří – každý do ní prostě buď patří, nebo nepatří. Vrátíme-li se k formula_5, můžeme napsat:\n\nformula_6,\n\nale na druhou stranu\n\nformula_7, protože formula_8.\n\nDostáváme se k tomu, co vlastně znamená rovnost dvou množin: Dvě množiny jsou si rovny (nebo také shodné), pokud obsahují stejné prvky, formálně zapsáno:\n\nformula_9.\n\nTato definice rovnosti si našla cestu i do axiomatických teorií množin jako axiom extenzionality.\n\nPokud je formula_10 jakýkoliv výrok s parametrem formula_11 (například „x je sudé číslo“, „x má slabý magnet“, „x je kamarád kamaráda bývalého poslance PČR za ČSSD“) lze pomocí něj rozdělit všechny myslitelné objekty na dvě části – na množinu těch, které formula_10 splňují, kterou označíme formula_13, a na množinu těch, které jej nesplňují – mluvíme o doplňku množiny formula_14.\n\nMožností vydělovat objekty pomocí výroku (opět se této možnosti nevzdaly ani axiomatické systémy – viz schéma axiomů vydělení) získáváme velice silný nástroj, pomocí kterého můžeme definovat všechny běžně známé množinové operace – průnik, sjednocení, doplněk, kartézský součin, potenční množina.\n\nV axiomatické teorii množin, kde je mnohem pečlivěji hlídáno, co je a co není množina, jsou k těmto účelům často zavedeny speciální axiomy, které tyto operace umožňují – viz například axiom sumy nebo axiom potence v článku Zermelova-Fraenkelova teorie množin.\n\n\n\n"}
{"id": "126451", "url": "https://cs.wikipedia.org/wiki?curid=126451", "title": "Dobrodružství tří Rusů a tří Angličanů", "text": "Dobrodružství tří Rusů a tří Angličanů\n\nDobrodružství tří Rusů a tří Angličanů v jižní Africe \"(1872, Aventures de trois Russes et de trois Anglais dans l'Afrique australe)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nPříběh knihy se odehrává v roce 1854, kdy skupina zeměměřičů, tvořená třemi anglickými a třemi ruskými vynikajícími astronomy, hodlá na jihu Afriky v poušti Kalahari provádět měření pro zpřesnění definice metru, což Vernovi poskytlo možnost seznámit čtenáře s mnoha geografickými a geodetickými informacemi. Zprvu probíhá spolupráce mezi dvěma národními skupinkami vědců dobře Pak ale nastanou třenice o to, čí metoda práce je lepší, které přerostou v otevřené nepřátelství poté, co vědci dostanou zprávu o vypuknutí Krymské války, ve které se postavila Anglie s Francií na straně Turecka proti Rusku. Obě vědecké skupiny se rozdělí a každá pracuje nadále samostatně, což vede málem ke katastrofě. Rusové jsou totiž přepadeni jedním domorodým kmenem, který je považuje za lovce otroků. Na poslední chvíli jim ale Angličané přispěchají na pomoc a vědecká expedice může být úspěšně dokončena.\n\nKnihu \"Dobrodružství tří Rusů a tří Angličanů\" ilustroval Jules Férat.\n\n"}
{"id": "126461", "url": "https://cs.wikipedia.org/wiki?curid=126461", "title": "Legacy of Kings", "text": "Legacy of Kings\n\nLegacy of Kings je druhé řadové album heavy metalové kapely HammerFall, nahrané v roce 1998 ve Studio Fredman (Švédsko), producentem je Fredrik Nordström. Obal nakreslil Andreas Marshall. Album vyšlo 28. září 1998 u Nuclear Blast.Na skladbách se stále podílel i Jesper Strömblad, přestože již nebyl stálým členem kapely.\n\nVydání alba předcházel singl \"Heeding the Call\", který vyšel 3. srpna 1998.\n\nV roce 2004 vyšla reedice alba. \n\n7. prosince 2018 vyšla na 2CD a DVD výroční edice Legacy of Kings (20 Year Anniversary Edition). CD1 obsahuje remasterované skladby z alba \"Legacy of Kings\". CD2 bonusy v podobě coverů (\"\"Eternal Dark\"\", \"\"I Want Out\"\" a \"\"Man on the Silver Mountain\"\"), instrumentální skladby sestavenou ze skladeb z alba \"Legacy of Kings\", živé nahrávky(\"\"Heeding the Call\"\", \"\"Let the Hammer Fall\"\", \"\"Legacy of Kings\"\", \"\"At the End of the Rainbow\"\" a \"\"Stronger Than All\"\") a demo verze.\n\n\n"}
{"id": "126464", "url": "https://cs.wikipedia.org/wiki?curid=126464", "title": "Hýžďové svaly", "text": "Hýžďové svaly\n\nHýžďové svaly jsou zevní pánevní svaly, které ovládají kyčelní kloub a společně s podkožním tukem tvoří podklad hýždí. U člověka jsou výrazně vyvinuté v souvislosti se vzpřímeným postojem těla a chůzí po dvou končetinách. \n\nČlověk má hýžďové svaly tři:\n\nHýžďové svaly mají tendenci ochabovat, hlavně při sedavém způsobu života.\n\nHýžďové svaly tvoří hlavní součást kýty. Ve veterinární anatomii se hýžďové svaly nazývají:\n\n"}
{"id": "126466", "url": "https://cs.wikipedia.org/wiki?curid=126466", "title": "Victoria", "text": "Victoria\n\nVictoria může znamenat:\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "126467", "url": "https://cs.wikipedia.org/wiki?curid=126467", "title": "Pštrosí algoritmus", "text": "Pštrosí algoritmus\n\n„Pštrosí“ algoritmus ve skutečnosti žádným algoritmem není. V oblasti počítačů se tento termín používá pro označení programovací strategie, kdy se ignorují potenciální problémy, které mohou nastat jen naprosto výjimečně - „strčit hlavu do písku a předstírat, že zde žádný problém není“. Tato strategie ovšem předpokládá, že případné výskyty daného problému přinesou nižší náklady než snaha problému předejít.\n\nPštrosí algoritmus se může používat například v souvislosti s deadlocky v paralelním programování - pokud jsou deadlocky považovány za naprosto ojedinělé, a přitom náklady na detekci nebo prevenci jsou vysoké. Většina moderních operačních systémů, jako Unix nebo Microsoft Windows, používá tuto strategii (pokud dojde k deadlocku, musí si to uživatel ošetřit sám tak, že některý z procesů násilně ukončí a tím kruh čekání přeruší).\n\nTento přístup je možné také využívat u systémů tzv. „na klíč“, kdy je programové vybavení vytvářeno přesně na míru požadované úloze a programové vybavení není šířeno jako běžná aplikace. Potom je možné se zaměřit pouze na ošetření stavů, které mohou v systému reálně nastat, a není třeba řešit všechny stavy, které by mohly nastat v jiné instalaci na jiném počítači.\n"}
{"id": "126468", "url": "https://cs.wikipedia.org/wiki?curid=126468", "title": "Slovník spisovného jazyka českého", "text": "Slovník spisovného jazyka českého\n\nSlovník spisovného jazyka českého, zkratka SSJČ, je výkladový slovník českého jazyka zpracovaný kolektivem Československé akademie věd za redakčního vedení českého jazykovědce, akademika Bohuslava Havránka. Redakci tvořili Jaromír Bělič, Miloš Helcl, Alois Jedlička, Václav Křístek a František Trávníček, rukopis slovníku připravili členové lexikografického oddělení Ústavu pro jazyk český. Obsahuje přibližně 192 000 slov a po Příručním slovníku jazyka českého (PSJČ) je tak druhým největším českým výkladovým slovníkem. Na rozdíl od PSJČ, který byl pojat jako vědecký, deskriptivní slovník, jde, podle zpracovatele, o slovník s kodifikačním statutem (po stránce pravopisné, výslovnostní i gramatické). Dosud se dočkal dvou, respektive tří tištěných vydání (sešitově 1958–1966, knižně 1960–1971 a znovu knižně s drobnými úpravami 1989). Od roku 2011 je přístupný v elektronické podobě na serveru Ústavu pro jazyk český. Spolu s dalšími slovníky je přístupný také v elektronické databázi DEBDict.\n\n\n\n"}
{"id": "126469", "url": "https://cs.wikipedia.org/wiki?curid=126469", "title": "Victoria (Britská Kolumbie)", "text": "Victoria (Britská Kolumbie)\n\nVictoria je hlavní město kanadské provincie Britská Kolumbie. Město se rozkládá na území 633 km². Založeno bylo někdy na začátku 18. století španělskými osadníky.\n\nMěsto je poněkud excentricky umístěno, neboť leží mimo pevninu v jižní části ostrova Vancouver, v těsné blízkosti americké hranice a od Tichého oceánu ho odděluje průliv Juana Fuca. Victoria je největším městem na ostrově Vancouver – se svým předměstím má okolo 335 000 obyvatel. To je však daleko méně, než má nejlidnatější město této provincie – Vancouver, který leží na pevnině a od Victorie je vzdálen 2 hodiny jízdy trajektem.\n\nVictoria je známá svým nepoměrně vyšším počtem obyvatel v důchodu. Ty do Victorie přitahuje především mírné podnebí, krásná krajina, celoroční golfová sezona a hlavně bezstarostný běh života. Populární přísloví říká: „Victoria is for the newly wed and nearly dead!“ (Victoria je vhodná pro novomanžele a lidi krátce před smrtí).\n\nNejdůležitějšími ekonomickými odvětvími města jsou cestovní ruch, vládní úřady a strojírenství. Nacházejí se tu také dvě významné instituce: námořní základna pro Tichomořskou flotilu kanadského vojenského námořnictva (ve správní oblasti Esquimalt, které je součástí velké Victorie) a také Victorijská univerzita.\n\nMěsto Victoria je nejjižněji položené město v západní Kanadě. Leží mezi 48. a 49. rovnoběžkou.\n\nVictoria má mírné oceánické podnebí, s mírnou, vlhkou zimou (teplota mezi 4 °C a 8 °C) a relativně suchým a mírným létem (teploty mezi 12 °C a 20 °C).\n\nDíky dešťovému stínu zapříčiněnému Olympijským pohořím ve státě Washington je Victoria nejsušším místem na Britskokolumbijském pobřeží (průměrně zde spadne jen 608 mm srážek ročně).\n\nVictorijské rovnoměrné podnebí také dalo tomuto městu jeho přezdívku – Město zahrad. Díky jeho mírným teplotám a častému slunečnému počasí zde našlo domov mnoho rostlinných druhů, které můžeme jinak v Kanadě nalézt jen zřídka. Jedná se především o některé druhy palem, eukalyptů, a banánovníků.\n\nVictoria je také pyšná na mnoho květin rostoucích v průběhu zimy a začátkem jara, jako jsou například šafrány, narcisy, některé druhy rododendronů, třešně a švestky. Každý únor se zde také koná slavnostní sčítání rostlin a to v době, kdy většinu Kanady ještě pokrývá sníh.\n\nNejstarší a také nejméně porušená čínská čtvrť v Kanadě se nachází právě ve Victorii. V srdci města se nachází \"Parliament Buildings', 'Fairmont Empress Hotel\", novogotická katedrála \"Christ Church\" a uznávané \"Royal British Columbia Museum\", s rozsáhlou výstavou týkající se původních obyvatel, přírodní historie a moderních dějin města a jeho okolí. Kromě toho v centru nalezneme také \"Royal London Wax Museum\", \"Victoria Bug Zoo\", a \"Pacific Undersea Gardens\" (Tichomořský podmořský svět), kde můžeme vidět nejrůznější mořské živočichy Britské Kolumbie.\n\n\n"}
{"id": "126473", "url": "https://cs.wikipedia.org/wiki?curid=126473", "title": "GB", "text": "GB\n\nSpojení písmen G a B může mít různé významy:\n\n\n"}
{"id": "126484", "url": "https://cs.wikipedia.org/wiki?curid=126484", "title": "Kapitálová mobilita", "text": "Kapitálová mobilita\n\nKapitálová mobilita je pojem z makroekonomie pro označení pohyblivosti kapitálu. Kapitálová mobilita je dokonalá, pokud investoři mohou nakupovat nebo prodávat aktiva bez jakýchkoliv omezení, a to rychle a s nulovými transakčními náklady. Při dokonalé kapitálové mobilitě se domácí úroková míra rovná světové.\n\nV praxi na mezinárodní úrovni nastane dokonalá kapitálová mobilita, pokud pro nákup aktiv investory:\n\n"}
{"id": "126485", "url": "https://cs.wikipedia.org/wiki?curid=126485", "title": "Kostel svatého Petra a Pavla (Dolní Kounice)", "text": "Kostel svatého Petra a Pavla (Dolní Kounice)\n\nKostel svatého Petra a Pavla je římskokatolický chrám ve městě Dolní Kounice v okrese Brno-venkov. Je chráněn jako kulturní památka České republiky.\n\nPůvodní dolnokounický kostel svatých Petra a Pavla (gotické dvojlodí) se nacházel na pravém břehu Jihlavy, severně od Masarykova náměstí (). Postaven byl v roce 1411, kolem něj byl zřízen hřbitov. Chrám byl poměrně malý a postupem času už nevyhovoval svou kapacitou, navíc trpěl častým rozvodňováním řeky. Při velké povodni v noci z 1. na 2. února 1862 byl natolik poškozen, že musel být uzavřen. Dalších 17 let byly bohoslužby pořádány v kapli svatého Fabiána a Šebestiána. Starý kostel byl nakonec v roce 1881 zbořen.\n\nProvizorium bez vyhovujícího farního kostela trvalo 17 let, ačkoli snahy postavit nový chrám započaly ještě za existence starého. Stavba nového kostela byla zahájena v roce 1877, základní kámen byl slavnostně posvěcen v dubnu 1878. Nová stavba se nachází na východní straně dnešního Masarykova náměstí, v místě, kde předtím stála renesanční radnice a měšťanský Kölblův dům. Obě budovy byly kostelním výborem již předtím vykoupeny a v roce 1875 zbourány. Nový kostel navrhl architekt Schleps z Valtic, podrobný projekt zpracoval dolnokounický Antonín Strnad. Jedná se o novorenesanční sálové trojlodí, které uzavírá půlkruhově zakončené kněžiště; nad průčelím se nachází hranolová zvonice. Je dlouhý 45 metrů, široký 21 metrů, věž měří 41,6 metrů. Kostel byl dokončen roku 1879, 19. října toho roku byl benedikován. K vysvěcení došlo až 25. června 1889 brněnským biskupem Františkem Saleským Bauerem. Patronkou kostela se stala hraběnka Terezie Herbersteinová, manželka majitele dolnokounického zámku, která též na jeho stavbu věnovala 15 000 zlatých. O náklady na stavbu se podělily všechny obce farnosti.\n\nV interiéru kostela se nachází některé vybavení ze starého chrámu (kazatelna z roku 1618, sochy z oltáře, a další), renesanční portál ze zbořené radnice byl zasazen do ohradní zdi východně od kněžiště.\n\nJe farním kostelem dolnokounické farnosti.\n\n"}
{"id": "126498", "url": "https://cs.wikipedia.org/wiki?curid=126498", "title": "Fresh Cream", "text": "Fresh Cream\n\nFresh Cream je debutové album skupiny Cream, které vyšlo v prosinci roku 1966. Obsadilo šesté místo na britském a 39. místo na americkém žebříčku. V roce 2003 se album umístilo na 101. příčce v anketě magazínu \"Rolling Stone\", věnované 500 nejlepších albům všech dob.\n\nDebutové album Cream stojí na blues-rockových základech, v některých částech však již přechází k psychedelickému pop-rocku, který se plně uplatní na následující desce. Chytne posluchače hned od začátku, který obstarává našláplá Brucova píseň \"N.S.U.\", famózní je také podání bluesové klasiky od Willieho Dixona \"Spoonful\", zahrané tak svěže a nově, jako snad do té doby nikdy. Je to zejména královské představení Erica Claptona, který potvrzuje, že blues je jeho krevní skupina. Tak, jako vyniká v bluesových skladbách, se však trochu ztrácí v popovějších písních, kde mu hraní rytmické kytary příliš nesedí. Velmi zajímavě na desce zní Brucova baskytara, která je agresivnější, ale zároveň i melodičtější, než bylo na soudobých nahrávkách zvykem. Ginger Baker se na albu prezentuje svým obvyklým, „urputným“ stylem bubnování, které vyniká zejména v jeho vlastní instrumentálce \"Toad\", kde si dopřál pořádné sólo. První LP Cream je skvělé, přesto se v budoucnu dočkáme od této formace ještě úžasnějších hudebních zážitků.\n\n\n"}
{"id": "126502", "url": "https://cs.wikipedia.org/wiki?curid=126502", "title": "Josef Mandl", "text": "Josef Mandl\n\nJosef Mandl (18. března 1874 Plzeň – 5. prosince 1933 Praha) byl český malíř a profesor kreslení.\n\nNarodil se v rodině plzeňského zlatníka Josefa Mandla (1838–??) a jeho manželky Františky, rozené Filipové (1840–1914). Od roku 1890 byla rodina policejně hlášena v Praze, kde Josef Mandl žil s rodiči a čtyřmi sestrami. Mandlův starší bratr Matouš Mandl byl posledním purkmistrem města Plzně.\n\nJosef Mandl byl dvakrát ženat. Dne 4. července 1914 se na Královských Vinohradech oženil s Johannou Kerlitzkou (1880 – 1926). Poté, co ovdověl, se 26. června 1928 v Nuslích oženil s Františkou Marií Vojanovou (1888 – ??).\n\nNa akademii v Praze, kam vstoupil ve svých 14 letech, byl žákem Františka Sequense, plzeňského rodáka, a Václava Brožíka. Nejvíce byl však ovlivněn romantickým symbolismem Maxmiliána Pirnera.\n\nJeho obrazy \"Palma míru\" (1898); \"Duše\"; \"Jaro\" (1899) a \"Jidáš\" (1900), které od roku 1898 prezentoval na výstavách Krasoumné Jednoty v Praze zaznamenaly kladné ohlasy odborné kritiky.\n\nJeho díla můžeme najít zvláště v Plzni:\n\n\n"}
{"id": "126507", "url": "https://cs.wikipedia.org/wiki?curid=126507", "title": "Seznam planetek 134501-134750", "text": "Seznam planetek 134501-134750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "126509", "url": "https://cs.wikipedia.org/wiki?curid=126509", "title": "Seznam planetek 134751-135000", "text": "Seznam planetek 134751-135000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "126511", "url": "https://cs.wikipedia.org/wiki?curid=126511", "title": "Seznam planetek 135001-135250", "text": "Seznam planetek 135001-135250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nCNT – skupina kentaurů,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "126512", "url": "https://cs.wikipedia.org/wiki?curid=126512", "title": "AMD Athlon", "text": "AMD Athlon\n\nAthlon je obchodní značka série rozdílných x86 procesorů navržených a vyrobených americkou společností AMD. Původní Athlon, neboli \"Athlon Classic\", byl první ze 7. generace x86 procesorů (786) a první si udržel na významnou dobu náskok před konkurenčními procesory od Intelu. AMD pokračuje v této řadě s Athlonem 64, procesorem 8. generace obsahujícím technologii AMD64.\n\nVýkonnost Athlonu byla doplněna zachováním nižší ceny proti procesorům firmy Intel.\n\nAthlon je stejně jako AMD K5 a pozdější RISCovým procesorem dekódujícím instrukce x86 do vlastní instrukční sady. Od předchozího AMD K6-III AMD zobecnilo dekódování instrukcí a prodloužilo pipeline, čímž umožnilo dosažení vyšších rychlostí. Na sběrnici byla použita technologie DDR z procesoru DEC Alpha EV6, takže se 100 MHz FSB dosahovalo AMD rychlostí odpovídajícím 200 MHz sběrnici Intel Pentium III. S Athlonem skončila dlouhá nevýhoda AMD v operacích s desetinnými čísly x87: nová jednotka FPU byla trojitá a využívala provádění instrukcí mimo pořadí a dlouhou pipeline.\n\nRozšířeny byly i SIMD instrukce – 3DNow! dostala nové instrukce a přibyla část SSE.\n\nNa stejné frekvenci jako Pentium III dokázal být Athlon rychlejší. Přišel na trh na podzim roku 1999 a vyráběl se v provedení do slotu A pouhých 9 měsíců. Jádro prvního modelu neslo označení K7. Při výrobě byla použita 0,25 mikronová technologie CMOS. Od 700 MHz se vyráběly jádra s označením K75, které již byly vyráběny technologií 0,18 mikronu. Hlavní výhodou bylo snížení tepelného výkonu. AMD Athlon řady K75 drží rekord, byl 1. x86 CPU na zeměkouli, který dosáhl maximální frekvence 1 GHz, byl prvním komerčně dostupným x86 procesorem na této rekordní 1GHz frekvenci (Intel měl v té době 933 MHz PIII (slot1) + PIII Xeon (slot2)). Stinnou stránkou byl vysoký příkon a tepelné vyzařování, což v praxi znamenalo, že oproti konkurenci se srovnatelnou frekvencí (Pentium III a Celeron) K75 vyžadoval 250W zdroj (Pentiu III stačil 200W).\n\nStaré jádro bylo nahrazeno novým. Jádro Thunderbird. Díky úpravám dosahoval Athlon Thunderbird vyšší frekvence, i když výrobní technologie zůstala stejná – 0,18 mikronu. Frekvenční rozsah byl od 700 MHz do 1,4 GHz. Počínaje Thunderbirdem, všechny následující procesory série K7 pasovaly do nové patice – do socketu A.\n\nUvedením nové generace jádra – Palomino, použila AMD jiné označování než pomocí frekvence. Zavedla tzv.Performance Rating. Athlon s tímto označením má přídomek XP, který je interpretován jako eXtreme Power a také neoficiálně odkazuje na Windows XP. Kromě vyšších frekvencí dosahuje Athlon XP oproti Athlonu zhruba o 10% vyššího výkonu. Důležitou inovací je tepelné čidlo, které dokáže měřit teplotu uvnitř jádra, měření je tedy mnohem přesnější. Poslední verzí Athlonu XP s jádrem Palomino XP byla verze 2100+.\n\nOd verze XP 2200+ bylo použito nové jádro Thoroughbred. To se vyrábělo již 0,13 mikronovou technologií.\n\nDalším přírůstkem do rodiny Athlon XP bylo jádro Thorton, zde byla použita sběrnice FSB (Front Side Bus) s frekvencí 333 MHz. Vyráběly se verze 2600+ a 2700+.\n\nNedlouho poté bylo vydáno jádro Barton, které se odlišuje od ostatních jader z této rodiny 512 kB vyrovnávací pamětí druhé úrovně a frekvencí sběrnice 400 MHz. Verze se vyráběly od 2500+ do 3200+.\n\nProcesory AMD Athlon XP-M mají snížené napájecí napětí z důvodu úspory elektrické energie.\n\n"}
{"id": "126514", "url": "https://cs.wikipedia.org/wiki?curid=126514", "title": "AMD K8", "text": "AMD K8\n\nK8 je označení pro první 64bitové jádro používané v CPU firmy AMD. Nejdříve se vyráběly jednojádrové verze, potom přišly dvoujádrové. Používala se 130, 90 a 65nm nanotechnologie.\n\n"}
{"id": "126515", "url": "https://cs.wikipedia.org/wiki?curid=126515", "title": "Seznam planetek 135251-135500", "text": "Seznam planetek 135251-135500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "126517", "url": "https://cs.wikipedia.org/wiki?curid=126517", "title": "Seznam planetek 135501-135750", "text": "Seznam planetek 135501-135750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nJUT – Jupiterův troján,\nMBA – planetka v hlavním pásu,\nSDO – objekt z Kuiperova pásu.\n\nData použita se svolením / Data used with permission\n© IAU: Minor Planet Center.\n"}
{"id": "126519", "url": "https://cs.wikipedia.org/wiki?curid=126519", "title": "Seznam planetek 135751-136000", "text": "Seznam planetek 135751-136000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "126520", "url": "https://cs.wikipedia.org/wiki?curid=126520", "title": "Seznam planetek 136001-136250", "text": "Seznam planetek 136001-136250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nCNT – skupina kentaurů,\nMBA – planetka v hlavním pásu,\nSDO – objekt z Kuiperova pásu,\nBIN – binární objekt.\n\nData použita se svolením / Data used with permission\n© IAU: Minor Planet Center.\n"}
{"id": "126522", "url": "https://cs.wikipedia.org/wiki?curid=126522", "title": "Seznam planetek 136251-136500", "text": "Seznam planetek 136251-136500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "126523", "url": "https://cs.wikipedia.org/wiki?curid=126523", "title": "Seznam planetek 136501-136750", "text": "Seznam planetek 136501-136750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "126525", "url": "https://cs.wikipedia.org/wiki?curid=126525", "title": "Olší nad Oslavou", "text": "Olší nad Oslavou\n\nOlší nad Oslavou () je jedna ze 7 částí města Velké Meziříčí v kraji Vysočina v okrese Žďár nad Sázavou. Vesnice leží asi sedm kilometrů severně od Velkého Meziříčí. V obci se nachází obchod, hospoda a mateřská škola.\n\nPrvní zmínka o Olší je z roku 1377. Od počátku církevně spadá Olší pod farnost v Netíně. Místní pověst praví, že netínský kostel byl původně postaven na kopci \"Stráž\" nad Olším, ale že jej andělé přenesli na dnešní místo na návrší nad návsí v Netíně.\n\nŠkola v obci existovala od roku 1789 při stavení č. 9. V roce 1878 byla postavena současná školní budova, rozšiřovaná později v r. 1901 (dnes je v budově mateřská škola).\n\nDne 6. září 1928 vypukl v Olší požár, při kterém vyhořel dům starosty a dva další domky.\n\nNedaleko obce se rozkládá, na místě původního údolí řeky Oslavy, Vodní nádrž Mostiště. V dnes zatopeném údolí bývaly dva mlýny - \"Křehlíkův\" a \"Šimáčkův\", které k Olší patřily.\n\nV obci dříve fungovalo Jednotné zemědělské družstvo, které mělo 58 členů. O tomto JZD byl natočen v roce 1969 krátkometrážní černobílý dokumentární film, nazvaný \"Den života\".\n\nV roce 1980 se Olší nad Oslavou administrativně připojilo k Velkému Meziříčí.\n\n\n\n"}
{"id": "126526", "url": "https://cs.wikipedia.org/wiki?curid=126526", "title": "Stupeň ohrožení v Česku", "text": "Stupeň ohrožení v Česku\n\nStupeň ohrožení v Česku je mírou šance jednotlivých živočišných i rostlinných druhů na přežití na území České republiky.\n\nPro červené seznamy cévnatých rostlin v ČR se tradičně využívalo hodnocení ohroženosti v kategoriích C1-C4.\n\nPodle zákona o ochraně přírody a krajiny 114/1992 Sb. vyjmenovává vyhláška 395/1992 Sb. ve znění vyhl. 175/2006 Sb. zvláště chráněné druhy a rozlišuje tři kategorie podle stupně ohrožení :\n\nAčkoliv kategorie zdánlivě odpovídají stupňům ohrožení C1 až C3 užívaným v červených seznamech, ve skutečnosti je seznam ve vyhlášce méně detailní a méně propracovaný, neboť byl zhotovován poměrně narychlo (aby došlo ke schválení vyhlášky ještě během první porevoluční vlády) a nebylo k němu využito všech existujících pramenů.\n\nJe možné také použít kritéria podle IUCN aplikovaná pouze na území Česka. \n\nV Červeném seznamu cévnatých rostlin v ČR z roku 2017 se zavádí IUCN hodnocení i pro cévnaté rostliny a doplňuje tradiční C1-C4 systém.\n\nToto kritérium se používá například pro hodnocení ohroženosti mechorostů na území ČR (pro mechorosty se běžné botanické kategorie C1-C4 nepoužívají).\n\n"}
{"id": "126529", "url": "https://cs.wikipedia.org/wiki?curid=126529", "title": "Krimpovací kleště", "text": "Krimpovací kleště\n\nKrimpovací kleště (též krimplovací či konektorovací) jsou specializované kleště podobné kombinovaným kleštím, které se používají k nasazování (nalisování) konektorů na konec kabelu (krimpování).\n\nKrimpovací kleště mají čelisti přizpůsobené pro konkrétní typy konektorů. Nejčastější krimpovací kleště jsou kleště na RJ konektory (např. RJ-45) a konektory na koaxiální kabely, např. N, SMA, Faston. Krimpování je poměrně spolehlivá metoda spoje a v mnoha případech jednodušší než pájení. Nakrimpování konektoru je nevratné; konektor nelze bez poškození z kabelu odstranit a znovu použít. Kleště často obsahují mechanický převod pro zvýšení tlaku při krimpování a rohatku, která neumožňuje rozevření kleští před řádným domáčknutím konektoru (z důvodu bezpečnosti obsahují i pojistku, kterou lze tuto rohatku dočasně vyřadit z činnosti).\n\n"}
{"id": "126530", "url": "https://cs.wikipedia.org/wiki?curid=126530", "title": "Vicente Fox", "text": "Vicente Fox\n\nVicente Fox Quesada (* 2. července 1942 Ciudad de México) je mexický ekonom a politik, který zastával v letech 2000 až 2006 úřad prezidenta Mexika. \n\nNarodil se jako druhý z devíti dětí. Jeho rodiči byli José Luis Fox, farmář irského původu, a Mercedes Quesada, emigrantka baskického původu.\n\nByl zvolen v prezidentských volbách v roce 2000. Jeho funkční období skončilo 1. prosince 2006. Jeho následovníkem v úřadě se stal Felipe Calderón.\n\n\n"}
{"id": "126535", "url": "https://cs.wikipedia.org/wiki?curid=126535", "title": "Jawa", "text": "Jawa\n\nJawa je nejstarší fungující československá firma zabývající se výrobou motocyklů už od roku 1929. Jméno firmy vzniklo složením jména zakladatele Františka Janečka, který zakoupil licenci na výrobu motocyklů Wanderer. V současnosti se firma oficiálně nazývá Jawa Moto spol. s r.o. a sídlí v Týnci nad Sázavou, jejím vlastníkem je podnikatel ing. Jiří Gerle. Dále existuje firma JAWA Divišov a.s., která se zabývá výrobou plochodrážních speciálů a sídlí v Divišově.\n\nPůvodní Janečkův podnik byla zbrojovka. Vyráběla ruční granáty originální Janečkovy konstrukce. Později se zde repasovaly těžké kulomety Schwarzlose vz. 07 na výsledný vz. 7/24 a následně vyráběly nové kulomety téže konstrukce.\n\nKromě zbraní či motocyklů také vyráběla v malých sériích i malé automobily. Nápad vyrábět kromě motocyklů také automobily přišel roku 1933, v roce 1934 vyjely z továrny v Kvasinách první kusy automobilu Jawa 700. Vůz byl licenční, vyráběl se podle německého automobilu DKW Meisterklasse. Motor byl dvoutaktní řadový dvouválec uložený vpředu s pohonem předních kol. Měl výkon 15 kW (20 koní) a objem válců 648 cm³. Karoserie se skládala z dřevěného rámu a na ní přibité koženky.\n\nNásledně automobilka přišla s vlastní konstrukcí automobilu Jawa Minor – dvoutaktní dvouválec 600 cm³ podélně za přední nápravou; z něho byl odvozen poválečný Aero Minor 2 s otočeným soustrojím – motor před a převodovka za přední nápravou). Počátkem šedesátých let se Jawa pokoušela vyrábět také malé automobily vybavené dvoutaktním motorem. K sériové výrobě však nikdy nedošlo, záležitost skončila pouze u několika funkčních prototypů. Dnes firma prodává pod svou značkou několik modelů automobilů, vyráběných v Itálii. Ty ale svými technickými parametry spadají mezi motocykly, díky tomu je mohou řídit lidé s řidičským průkazem na motorku.\n\nV roce 1929 zahájila továrna ing. Janečka licenční výrobu motocyklů Wanderer pod značkou Jawa. Jednalo se o tehdy novou konstrukci s dvojitým rámem lisovaným z ocelového plechu, motorem v bloku s převodovkou a kardanovým náhonem na zadní kolo.\n\nJawa za svou existenci uvedla na trh desítky modelů nejrůznějších motocyklů, vyráběných v továrně v Praze-Nuslích na Pankráci na Zelené lišce, v roce 1931 byla vybudována nová továrna v Týnci nad Sázavou. V letech 1963 až 1964 v době centralizace byla nucena Jawa opustit své moderní provozy na pražské Zelené lišce na Pankráci a v Libni a začít využívat motorárnu ČZ ve Strakonicích (pozn.: z původního pražského národního podniku JAWA Nusle tehdy vznikl reorganizací nový pražský podnik ČKD-Polovodiče Nusle, Jawa zůstala v Praze 10-Strašnicích a v Týnci nad Sázavou). Nejznámější motocykly jsou Jawa 50 Pionýr (ten byl vyráběn ve slovenském závodě v Považské Bystrici, Jawa 500 OHC, Jawa 250 a 350 (2 typy – „kývačka“ a „panelka“, lišily se několika detaily). Velikým převratem byla v roce 1966 konstrukce nové spojky. Automatická odstředivá spojka byla určena pro Jawa 250/559-05 a 350/360-01 Automatic. Jawa si zaručila prvenství i samotným patentem vynálezu, neboť jistá japonská firma tuto spojku okopírovala a montovala ji do svých motocyklů. Výroba motocyklů Jawa 350 (po motorické stránce koncepčně vycházející z motoru, použitého v motocyklu Ogar či Jawa 350 Pérák), jejichž prodej v ČR byl ukončen v roce 2006 kvůli evropským emisním normám, dále pokračuje pro trhy třetího světa. Jezdci na motocyklech JAWA získali v předválečných letech 51 vítězství v soutěžích Šestidenní a mnoho dalších úspěchů v různých motocyklových soutěžích. Pro Jawu vybojovali v šedesátých letech 20. století mnoho titulů v silničních závodech legendární František Šťastný, Václav Parus (několikanásobný vítěz Masarykova okruhu v kategorii do 175 cm³) a Gustav Havel.\n\nV minulosti, zejména v padesátých letech 20. století, byla Jawa ve špičce motocyklových výrobců, exportovala do mnoha zemí světa, zejména \"péráky\", \"kývačky\" a \"panelky\", významný byl export pro SSSR. Po roce 1990 nastal výrazný útlum výroby, který byl způsoben rozpadem východního bloku a ztráty trhů v SSSR, kam byl orientován prakticky veškerý odbyt. V roce 1991 došlo k odštěpení některých závodů (např. Divišov, kde se vyráběly plochodrážní speciály). Do roku 1996 se Jawa potýkala s velkými finančními problémy a i přesto vyvinula několik nových typů motocyklů. V roce 1996 vstoupil do podniku nový strategický partner, firma Jihostroj a.s. a poté došlo ke stabilizaci společnosti.\n\n\n\n\n\nV České republice i v zahraničí jezdí stále mnoho veteránů značky JAWA. Většina prodaných motocyklů Jawa jsou dvoutakty 350 dodané do Latinské Ameriky, zejména na Kubu, do Argentiny a Panamy. Podle ministerstva zahraničí nadále pokračuje montáž motocyklů Jawa i na Kubě ve společnosti RODAR Motociclos S.A. v Havaně. JAWA se nyní již jen obtížně snaží konkurovat značkám jako Honda, Yamaha, Suzuki svou novou řadou motocyklů se čtyřtaktním motorem o objemu 660 cm³.\n\nFirma také vyvíjela motocykly Jawa 1000 a Jawa 1200. Mělo jít kompletně o český výrobek a vývoj Jawy 1000/837 byl zahájen v roce 2007, uvedení do výroby se předpokládalo v roce 2013. Vývoj Jawy 1200 započal v roce 2012, s výrobou se počítalo po roce 2016. V roce 2015 unikly na internet neoficiální fotky prototypu Jawa 1000. Firma však projekty několikrát odložila a na konci roku 2017 byl podle některých informací projekt 1000/837 pozastavený a výroba se neplánuje.\n\nV současnosti prodávané modely jsou Jawa 350/640 (Style/Retro) s dvoudobým motorem, Jawa 350 OHC se čtyřdobým motorem, JAWA 350 OHC Special a Scrambler také se čtyřdobým motorem a Jawa 660 (Sportard/Vintage). Jawa Moto v roce 2017 zaznamenala nárůst výroby o osm procent na 1331 motocyklů, z toho 1157 jich mířilo do zahraničí.\n\nV listopadu 2018 byly představeny tři nové motocykly vyráběné v Indii: Jawa 300, Jawa 42 a Jawa Perak. V licenční dohodě je vyrábí indická společnost Mahindra prostřednictvím své dceřiné společnosti Classic Legends ve městě Pithampur státu Madhjapradéš. Jawa 300 a 42 disponují čtyřtaktním motorem DOHC o objemu 293 cm³ (27 koní) a Jawa Perak pak objemem 334 cm³ (30 koní). První kusy byly doručeny zákazníkům v lednu 2019.\n\n\n"}
{"id": "126539", "url": "https://cs.wikipedia.org/wiki?curid=126539", "title": "Jawa 50/23 Mustang", "text": "Jawa 50/23 Mustang\n\nJawa 50 typ 23 a 23A Mustang je malý nekapotovaný motocykl se zdvihovým objemem motoru 50 kubických centimetrů. Mustang je nejnovější typ motocyklů Jawa ze série „pionýr“ (Jawa 550, 555, 05, 20, 21 sport). Je to dvousedadlový motocykl lehké konstrukce s jednoválcovým dvoudobým motorem.\n\nOd roku 1969 do roku 1975 byla vyráběna především pro export verze 23A. Rám vychází z předchůdce Jawa 50/20 a má navařené úchyty pro nádrž, sedadlo a blatníky. Přední světlomet je převzatý z Jawy 90, doplněný o přepínač. Toto provedení má světelný výkon 20 W (15 W pro přední žárovku a 5 W pro zadní) a proud vytváří dvě oddělené cívky 15 W + 5 W, obojí 6V.\n\n\nV průběhu let se na původním provedení 23A odehrály jen menší změny ve výrobě. S nástupem výroby 23 je nejvýznamnějším rozdílem jiný světelný výkon, nyní 30 W (25 W pro přední žárovku a 5 W pro zadní) o který se starají dvě do série zapojené cívky 15 W + 15 W, obojí 3V.\n\n\n\n\n\nCelkové převody: I. (sekundární kolečko 13 zubů)\nCelkové převody: II. (sekundární kolečko 12 zubů)\n\n\n\n\n\n"}
{"id": "126540", "url": "https://cs.wikipedia.org/wiki?curid=126540", "title": "Koss Porta Pro", "text": "Koss Porta Pro\n\nSluchátka Koss Porta Pro jsou výrobek společnosti Koss. Vzhledem k rozměrům akustického měniče a otevřenému systému mají velmi dobrou kvalitu reprodukce. Mají dvě opěrná místa (vlastní sluchadlo a molitanová opěrka nad ušima) a přepínač ComfortZone, kterým lze rozložit tlak na uši a na hlavu. \n\nPoprvé se objevil tento model přenosných stereo sluchátek v roce 1984. Dodnes jsou nejžádanějším obchodním artiklem společnosti Koss.\n\nVyrobené jsou z plastu a oceli. Neodymová slitina boru a magnetu ze vzácných zemin dodává sluchátkům vysokou kvalitu zvuku. Ve vakuu uložená kmitající cívka zpřesňuje přenos a vedení signálu pro čistější a jasnější zvuk.\n\n\nComfortZone je systém přichycení sluchátek Koss Porta Pro na hlavě posluchače. Je tvořen párem molitanů uložených nad akustickými měniči. Umožňuje tři stupně přítlaku sluchátek. (LIGHT, MIDDLE, FIRM).\n\nPřítlak je regulován přepínačem. Tento systém je se sluchátky Koss Porta Pro pevně spjatý již od roku 1984.\n\n"}
{"id": "126541", "url": "https://cs.wikipedia.org/wiki?curid=126541", "title": "Edmonton", "text": "Edmonton\n\nEdmonton je hlavní město kanadské provincie Alberta, jedné ze tří prérijních provincií. Leží v její centrální části, v oblasti prérií a úrodné zemědělské půdy. Město je domovem pro 980 000 obyvatel, nicméně počet obyvatel v celé městské aglomeraci (\"census metropolitan area\") přesahuje jeden milion. V počtu obyvatel je v Albertě větší pouze Calgary, které leží o 300 km jižněji.\n\nOblast tzv. Koridoru Calgary-Edmonton je jedním ze čtyř ohnisek populace jinak řídce osídlené Kanady, které společně zahrnují polovinu obyvatel Kanady. Edmonton tak představuje výchozí bránu pro rozvoj a ekonomické využití severní Alberty a Severozápadních teritorií, které jsou význačnými zdroji nerostného bohatství (dehtové písky, zemní plyn, diamanty).\n\nDíky velkorysému urbanistickému plánu se Edmonton rozkládá na 684 km, čímž překonává rozlohu i daleko větších měst (např. Toronto, Chicago). Malá lidnatost umožňuje existenci rozsáhlých ploch zeleně uvnitř města, avšak také zvětšuje vzdálenosti, zvyšuje zábor půdy a zhoršuje celkovou efektivitu města.\n\nPrvní osídlení oblasti Edmontonu bylo zaznamenáno v období těsně po skončení poslední doby ledové (nejpozději kolem roku 3000 př. n. l.). Prvním Evropanem. o němž s jistotou víme, že se dostal na území dnešního města, byl v roce 1754 Anthony Heynday, průzkumník pracující pro Společnost Hudsonova zálivu. Henday cestoval přes kanadské prérie, aby navazoval kontakty s původními obyvateli a podpořil obchod s kožešinami, a tím i Společnost Hudsonova zálivu v konkurenci se Severozápadní společností.\n\nV roce 1795 byla založena osada Fort Edmonton (dnes v severní části Fort Saskatchewanu), jež se záhy stala významnou obchodní stanicí. Osada byla pojmenována podle rodného města (Edmonton, London) Sira Jamese Wintera Lakea, tehdejšího viceguvernéra Společnosti.\n\nK významnému nárůstu osídlení došlo na sklonku 19. století, přispělo jak zemědělské využití úrodných prérií, tak i zlatá horečka (v r. 1897). Tehdy se z Edmontonu stalo regionální centrum obchodu a zemědělství.\n\nPočátek dvacátého století byl pro město obdobím dalšího růstu, který vyústil ve spojení s nedalekou Strathconou, čímž Edmonton expandoval na jižní břeh řeky Severní Saskatchewan. Rozsáhlé spekulace s pozemky zastavila první světová válka, během které poklesl počet obyvatel o téměř třetinu.\n\nV roce 1929 bylo v Blatchford Field otevřeno letiště (stále v provozu pod názvem Edmonton City Centre Airport), jež sloužilo především k distribuci pošty, potravin a léčiv do oblasti severní Kanady.\n\nBěhem druhé světové války sloužil Edmonton jako jedno z výchozích míst pro náročnou stavbu Aljašské dálnice, přestože ta začíná až v 600 km vzdáleném Dawson Creeku.\n\nKlima v Edmontonu je typicky kontinentální, s velkým rozpětím teploty v průběhu roku. Léta jsou pouze mírně teplá, zimy však mrazivé. Teploty přesáhnou během roku 30 °C v průměru pouze ve třech dnech, zato pod –20 °C se drží průměrně po dobu 28 dní.\n\nNejvyšší teplota, jaká byla zaznamenána, činí 34,5 °C (5. srpna 1998) , nejnižší pak –49,4 °C (19. a 21. ledna 1886) .\n\nVzhledem ke své poloze má Edmonton poměrně suché klima, s ročním úhrnem vodních srážek 476 mm a 123,5 cm srážek sněhových.  Srážky nejsou rozděleny rovnoměrně během roku, nejvíce prší na konci jara, v létě a na počátku podzimu. Srážkově nejbohatším měsícem je červenec, nejsušším pak únor. Během léta jsou velmi časté bouřky, často s přívalovými dešti a silnými poryvy větru. V tomto období roku se také mohou v okolí Edmontonu vyskytovat tornáda, jejichž síla až na výjimky není destruktivní.\n\nNejsilnější tornádo v historii Edmontonu se přehnalo nad předměstími a některými částmi města v průběhu dne 31. července 1987. Kromě zničených domů, infrastruktury, vykolejeného nákladního vlaku a dalších materiálních škod si živel vybral dvacet sedm obětí na životech.\n\nPodle sčítání lidu v roce 2011 má Edmonton 812 201 obyvatel, celá aglomerace pak 1 159 869 obyvatel.\n\nPodle stejného censu žije ve městě 24,3 % obyvatel náležejících k tzv. viditelným minoritám. Největší podíl zaujímají se 7,5 % Číňané, 4,8 % původní obyvatelé (\"Aboriginals\"), 4,5 % Jihoasijaté, 4,1 % černoši a 2,3 % Filipínci. Také zde žije mnoho Arabů, Latinoameričanů a Korejců.\n\nV Edmontonu sídlí hokejový klub Edmonton Oilers. Nejznámějším hráčem tohoto klubu byl Wayne Gretzky, , s nímž Oilers vyhráli čtyři Stanley Cupy. Poslední Stanley Cup z roku 1990 získali již bez tohoto hráče. Za nástupce Gretzkyho je považován Connor McDavid i on hraje momentálně za tým NHL Edmonton Oilers, tento mladý a velmi talentovaný hráč, který je od září 2018 oficiálně nejlépe placený hokejista světa , celkový plat s bonusy činí 15 000 000 $ (15 milionu dolarů ročně) za reklamy a platy od sponzorů to může být ale mnohem větší částka, je také od roku 2016 kapitánem kanadské hokejové reprezentace a týmu Edmonton Oilers, odborníky je považován za nejlepšího hráče současné NHL a světového hokeje.\n\nV roce 1978 se v Edmontonu konaly hry Commonwealthu.\n\nV roce 2001 hostilo město mistrovství světa v atletice.\n\nEdmonton je partnerským městem těchto měst ve světě:\n\n"}
{"id": "126543", "url": "https://cs.wikipedia.org/wiki?curid=126543", "title": "Regina (Saskatchewan)", "text": "Regina (Saskatchewan)\n\nRegina je druhé největší a hlavní město a důležité obchodní centrum kanadské prérijní provincie Saskatchewan. Při sčítání lidu v roce 2011 mělo 193 100 obyvatel. Město bylo založeno v roce 1882 a do osmdesátých let 20. století bylo největším městem Saskatchewanu. V roce 2012 byla Regina ohodnocena časopisem \"MoneySense magazine\" jako páté nejlepší kanadské město pro život.\nRegina je hlavním sídlem kanadské jízdní policie a University of Regina.\n\n"}
{"id": "126545", "url": "https://cs.wikipedia.org/wiki?curid=126545", "title": "Velký sval hýžďový", "text": "Velký sval hýžďový\n\nVelký sval hýžďový (lat. musculus gluteus maximus) je největším hýžďovým svalem, je to velký, masitý sval kosočtvercovitého tvaru, který podkládá hýžďovou krajinu. U lidí má velký význam při udržování vzpřímeného postoje, ovládá kyčelní kloub a při sezení je hlavním antigravitačním svalem.\n\nVelký hýžďový sval je masitý sval s hrubou strukturou, je tvořený svazky svalových vláken, které jsou od sebe oddělené vazivovými septy. Je to povrchový sval; odstupuje od pánevní a křížové kosti a také od povázky středního hýžďového svalu, který překrývá. Svalová vlákna směřují šikmo laterálně dolů, sval se upíná na stehenní kost, část vláken splývá s laterální stehenní povázkou (fascia lata) ve vazivový pruh, tractus iliotibialis.\n\nAnalogickým svalem u zvířat je povrchový sval hýžďový, který splývá s dvouhlavým stehenním svalem. U jatečných zvířat je součástí kýty.\n"}
{"id": "126548", "url": "https://cs.wikipedia.org/wiki?curid=126548", "title": "Psárka", "text": "Psárka\n\nPsárka (\"Alopecurus\") je rod trav, tedy z čeledi lipnicovitých (\"Poaceae\"). Jedná se o jednoleté nebo vytrvalé byliny. Jsou trsnaté nebo s oddenky, výběžky nebo jsou poléhavé. Stébla dorůstají výšek zpravidla 10–110 cm. Čepele listů jsou ploché nebo svinuté, 0,7–10 mm široké, na vnější straně listu se při bázi čepele nachází jazýček, 1–6 mm dlouhý. Květy jsou v kláscích, které tvoří latu, která je klasovitě, hlávkovitě či do vejčitého tvaru stažená. Klásky jsou zboku smáčklé, za zralosti opadavé i s plevami, jednokvěté. Na bázi klásku jsou 2 plevy, které jsou přibližně stejné, bez osin. Pluchy často vakovitě či trubkovitě objímají květ, jsou osinaté, osina je kolénkatá. Plušky zpravidla chybí, vzácněji jsou přítomny, ale i pak jsou velmi redukované, bez osin. Plodem je obilka, která je okoralá. Celkově je známo asi 36 druhů, které najdeme hlavně v Evropě, Asii a v mírném pásu Jižní Ameriky, místy se vyskytují i adventivně.\n\nV České republice rostou 4 druhy z rodu psárka (\"Alopecurus\").\nHojným druhem je psárka luční (\"Alopecurus pratensis\"), která je významnou luční trávou. Roste spíše na živinami bohatších a vlhčích loukách, hojně je také přisévána do kulturních luk. Psárka plavá (\"Alopecurus aequalis\") je vlhkomilný až mokřadní druh. Podobná stanovičtě obsazuje i psárka kolénkatá (\"Alopecurus geniculatus\"), která má na rozdíl od předchozího druhu mnohem delší a vyčnívající osiny. Psárka polní (\"Alopecurus myosuroides\") pochází ze západní a jižní Evropy a je to polní plevel, v ČR je nalézána jen vzácně.\n\nKvětena ČR: 8 díl\n\n \n"}
{"id": "126550", "url": "https://cs.wikipedia.org/wiki?curid=126550", "title": "Winnipeg", "text": "Winnipeg\n\nWinnipeg je hlavním a největším městem kanadské prérijní provincie Manitoba a je prvotní municipalitou oblasti Winnipeg Capital Region s více než polovinou manitobské populace. Je umístěn poblíž poledníkového středu Severní Ameriky, na soutoku řek Red a Assiniboine (místo obecně známé jako The Forks).\n\nNázev „Winnipeg“ je odvozen z kríjského výrazu pro „kalné vody“. Winnipežský kraj byl obchodní křižovatkou indiánských kmenů již před příchodem Evropanů. První pevnost zde byla zbudována roku 1738 francouzskými obchodníky. První evropské osídlení bylo později založeno Selkirkovými osadníky v roce 1812. Jádro tohoto sídla bylo později začleněno do města Winnipeg v roce 1873. Během posledních let 19. století a začátku 20. století byl Winnipeg jedním z nejrychleji se rozvíjejících měst Severní Ameriky. Manitobská univerzita, založená během tohoto období, byla jednou z prvních univerzit v západní Kanadě.\n\nWinnipeg má diverzifikovanou ekonomiku s finančním sektorem, zpracovatelským průmyslem, potravinářskou a pivovarnickou výrobou, maloobchodem, kulturou a turismem. Winnipeg je hlavní dopravní uzel, obsluhovaný Richardsonovým mezinárodním letištěm. Město má železniční spojení se Spojenými státy a východní a západní Kanadou třemi železničními tratěmi první třídy.\n\nWinnipeg je sedmou největší municipalitou v Kanadě s počtem obyvatel 633 451 podle Canada 2006 Census. Městská metropolitní oblast Winnipeg, skládající se z města Winnipeg, deseti blízkých venkovských municipalit a indiánské rezervace Brokenhead 4, je podle censu osmou největší metropolitní oblastí s 694 668 obyvateli. Winnipežské kulturní organizace a festivaly zahrnují Královský winnipežský balet, Manitobskou operu, Le Cercle Molière, Festival du Voyageur a Folklorama. Profesionální sportovní kluby z Winnipegu zahrnují Winnipeg Blue Bombers, Winnipeg Goldeyes, Manitoba Moose a Winnipeg Jets.\n\nWinnipeg leží na soutoku řek Red a Assiniboine, místě známém jako \"The Forks\". Tento bod býval křižovatkou tras kánoí, po nichž cestovaly indiánské kmeny ještě před tím, než se dostali do kontaktu s Evropany. Jméno \"Winnipeg\" je transkripcí západokríjského slova \"wi-nipe-k\" znamenajícího \"blátivé vody\"; celý kraj byl osídlen po celá tisíciletí indiánským obyvatelstvem. Učenci díky archeologii, petroglyfům, skalnímu umění a orální historii zjistili, že domorodé národy tuto oblast využívaly k táboření,lovu, rybolovu, výrobě nástrojů, obchodu a o něco dál na sever i k zemědělství.\n\nJak se ukázalo, ještě před příchodem Evropanů se indiáni již zabývali rolnickými aktivitami v údolí řeky Red, poblíž současného Lockportu, kde byla pěstována kukuřice a další plodiny. Řeky zajišťovaly extenzivní síť dopravních cest, jež spojovala mnohé zdejší kmeny, včetně Anishinaabe, Assiniboinů, Odžibvejů, Siouxů či Kríů. Řeka Red spojovala pradávné severní národy s těmi na jihu podél řeky Missouri a Mississippi (řeka). Odžibvejové vytvořili několik prvních map oblasti na březové kůře, která pomáhala lovcům kožešin při proplouvání vodními cestami v této krajině.\n\nPrvní francouzský důstojník dorazil do oblasti v roce 1738. Sieur de La Vérendrye postavil první kožešinovou obchodní stanici na místě zvaném Fort Rouge. Francouzsky hovořící obchodníci zde pokračovali v činnosti několik desetiletí, než zde byl zaveden monopol britské Společnosti Hudsonova zálivu. Mnoho Francouzů a později i Britů, kteří se zabývali lovem kožešinové zvěře, se oženilo s indiánskými ženami; jejich rasově smíšené děti, Métisové, lovili, obchodovali a žili v celé této oblasti.\n\nLord Selkirk byl prvním, který se zabýval myšlenkou trvalého a stálého zemědělského osídlení oblasti (to je známé pod jménem Red River Colony). Koupil zemi od Společnosti Hudsonova zálivu a je spojen s prozkoumáváním a vyměřováním mnoha místních řek na začátku 19. století. Severozápadní společnost postavila roku 1809 a Společnost Hudsonova zálivu pak vystavěla Fort Douglas v roce 1812. Obě společnosti spolu ostře, tvrdě a intenzivně soutěžily o nadvládu nad obchodem v této oblasti. Métisové a osadníci Lorda Selkirka proti sobě bojovali v bitvě u Sedmi dubů v roce 1816. Roku 1821 byly společnosti spolu sloučeny, čímž bylo ukončeno období dlouhotrvající rivality. Fort Gibraltar, stojící na místě dnešního Winnipegu, byla v roce 1822 přejmenována na Fort Garry a stala se nejdůležitější obchodní stanicí v regionu. Pevnost byla zničena povodní v roce 1826, ale nebyla znovuvybudována až do roku 1835. Pevnost byla řadu let sídlem guvernéra Společnosti Hudsonova zálivu. Přestavěná sekce pevnosti, skládající se z přední brány a části hradby, se dá nalézt poblíž současného rohu Hlavní ulice a třídy Broadway Avenue v jádru centra Winnipegu.\n\nV letech 1869–70 byl Winnipeg místem, kolem nějž se soustředilo povstání zvané Red River Rebellion, konflikt mezi métiskou místní prozatímní vládou vedenou Louisem Rielem a nově příchozími z východní Kanady. Poltačit povstání byl vyslán generál Garnet Wolseley. V důsledku povstání byla v roce 1870 zákonem zvaným Manitoba Act vydlážděna cesta ke vstupu Manitoby do Kanadské konfederace jako její pátá provincie. Dne 8. listopadu 1873 byl Winnipeg inkorporován jako město. Manitoba and Northwest Territories legislator James McKay named the settlement.\n\n"}
{"id": "126553", "url": "https://cs.wikipedia.org/wiki?curid=126553", "title": "Povrchový sval hýžďový", "text": "Povrchový sval hýžďový\n\nPovrchový sval hýžďový (lat. musculus gluteus superficialis) je u zvířat plochý sval, který odpovídá velkému hýžďovému svalu u člověka.\n\nJe natahovačem kyčelního kloubu, ve srovnání s velkým svalem člověka je plošší. U sudokopytníků splývá s dvojhlavým svalem (m. biceps femoris), vzniklá struktura se někdy označuje jako m. gluteobiceps.\n\nPovrchový sval hýžďový je součást toho, co se u jatečných zvířat konzumuje jako zadní kýta.\n"}
{"id": "126556", "url": "https://cs.wikipedia.org/wiki?curid=126556", "title": "Slang", "text": "Slang\n\nSlang je nespisovný útvar jazyka, který je charakteristický pro mluvčí náležející k určité zájmové nebo profesní skupině. Rozdíly oproti spisovnému jazyku spočívají především ve slovní zásobě.\n\nNěkdy se rozlišuje:\n\nPrvními pracemi zabývající se slangem a argotem v českém prostředí jsou slovníky V. Hájka \"Tajná řeč zlodějů\" z roku 1806 a Puchmajerova učebnice romštiny z roku 1821, jejíž součástí je i seznam hesel „hantýrky“.\n\nLingvista František Čermák samotný pojem slangu zpochybňuje, protože tvrdí, že je neobratné a nesmyslné oborovou terminologii rozštěpovat na spisovné \"termíny\" a nespisovný \"slang\" - spisovné výrazy jsou totiž často samotným oborovým pracovníkům neznámé a vznikají tak \"termíny\", které se v daném oboru neužívají. Např. ke slangovému výrazu \"ponk\" existuje termín \"řemeslnický pracovní stůl\" - což je výraz, který má jistě své místo ve spisovném jazyce, ale nikoli v oborové mluvě.\n\n\n"}
{"id": "126557", "url": "https://cs.wikipedia.org/wiki?curid=126557", "title": "Share My World", "text": "Share My World\n\nShare My World je třetí řadové album americké soulové zpěvačky Mary J. Blige, je to zároveň její první číslo jedna na americkém albovém žebříčku.\n\nNa rozdíl od předchozího alba My Life se rozhodla opustit téma svých problémů a rozhodla se, že už nebude zpívat o svých někdejších problémech s alkoholem a drogami.\n\n\"*Celosvětový prodej - 5,5 milionu kusů\"\n"}
{"id": "126559", "url": "https://cs.wikipedia.org/wiki?curid=126559", "title": "Bojínek", "text": "Bojínek\n\nBojínek (\"Phleum\") je rod trav, tedy z čeledi lipnicovitých (\"Poaceae\"). Jedná se o jednoleté nebo vytrvalé byliny. Jsou trsnaté nebo s oddenky, výběžky nebo jsou poléhavé. Stébla dorůstají výšek zpravidla 4–150 cm. Čepele listů jsou většinou ploché, 1–10 mm široké, na vnější straně listu se při bázi čepele nachází jazýček, 1,5–6 mm dlouhý. Květy jsou v kláscích, které tvoří latu, která je klasovitě, hlávkovitě či do vejčitého tvaru stažená. Klásky jsou silně zboku smáčklé, jednokvěté. Na bázi klásku jsou 2 plevy, které jsou přibližně stejné, krátce osinaté. Pluchy jsou bez osin. Plušky jsou dvoukýlné, bez osin. Plodem je obilka, která je okoralá. Celkově je známo asi 15 druhů, které najdeme hlavně v mírném pásu Evropy a Ameriky, místy se vyskytují i adventivně.\n\nV České republice rostou 4 druhy z rodu bojínek (\"Phleum\").\nHojným druhem je bojínek luční (\"Phleum pratense\"). Roste zpravidla na živinami bohatých loukách, je též hojně přiséván na kulturní louky. Je to poměrně pozdní tráva, vyrůstá až létě. Bojínek švýcarský (\"Phleum rhaeticum\", syn.: \"Phleum alpinum\") je druh vyšších horských poloh, roste v pohraničních pohořích Čech a severní Moravy. Na rozdíl od bojínku lučního bývá nafialovělý. Bojínek hlíznatý (\"Phleum bertolonii\", syn.: \"Phleum hubbardii\", \"Phleum nodosum\") je blízce příbuzný druh bojínku lučního a odlišuje se od něho obtížně. Je spíše suchomilnější. Jediným spolehlivým znakem je menší velikost klásků než má bojínek luční. Bojínek tuhý (\"Phleum phleoides\", syn: \"Phleum boehmeri\" Wib.) se naopak pozná velmi snadno, neboť při ohnutí lichoklasu se vytvoří výrazné laloky, na rozdíl od ostatních v ČR rostoucích bojínků. Je to druh suchých trávníků teplých oblastí ČR.\n\n\n \n"}
{"id": "126561", "url": "https://cs.wikipedia.org/wiki?curid=126561", "title": "The Tour", "text": "The Tour\n\nThe Tour je živé album Mary J. Blige, které bylo natočeno během jejího turné v roce 1998, které se konalo po Severní Americe.\n"}
{"id": "126562", "url": "https://cs.wikipedia.org/wiki?curid=126562", "title": "Live aus Berlin", "text": "Live aus Berlin\n\nLive aus Berlin je třetí album hudební skupiny Rammstein (po dvou studiových Herzeleid a Sehnsucht) a jedno ze dvou jejich živých alb. Vyšlo 31. srpna 1999. Záznam koncertu byl vydán i na VHS resp. DVD. Album bylo oceněno účastí více než 40 000 posluchačů při dvou večerech (22. a 23. srpna 1998) v Berlínském Wuhlheide. Píseň \"Bück Dich\" musela být cenzurována a na normální verzi DVD nebo VHS chybí.\n\n\n\n"}
{"id": "126564", "url": "https://cs.wikipedia.org/wiki?curid=126564", "title": "Kostel svatého Václava (České Budějovice)", "text": "Kostel svatého Václava (České Budějovice)\n\nKostel svatého Václava se nachází v Kostelní ulici na Pražském předměstí v Českých Budějovicích 3.\n\nPostavený byl v letech 1868–1870 v pseudogotickém stylu, podle projektu Ing. Antonína Schmidta. Josef Vojtěch Hellich navrhl hlavní oltář a zároveň je i autorem oltářního obrazu sv. Václava. Kostel byl konsekrován 28. 9. 1870. V roce 1986 byla dokončena generální oprava a úprava liturgického prostoru.\n"}
{"id": "126568", "url": "https://cs.wikipedia.org/wiki?curid=126568", "title": "Kostel Panny Marie Růžencové (České Budějovice)", "text": "Kostel Panny Marie Růžencové (České Budějovice)\n\nKostel Panny Marie Růžencové je římskokatolický kostel nacházející se v Českých Budějovicích na Žižkově třídě, v areálu kláštera petrínů. Umělecká výzdoba kostela je jednou z nejhezčích ukázek tzv. beuronského umění v jižních Čechách.\nKostel a průčelí kongregace je chráněn jako kulturní památka České republiky.\n\nKostel byl postaven v letech 1899–1900 podle plánů Jakuba Stabernaka jako náhrada za prozatímní kapli Panny Marie Lurdské. Vznik kostela je spojen s několika dalšími významnými jmény spojenými především s tzv. beuronskou školou. Byl to především P. Václav Klement Petr, zakladatel Kongregace bratří Nejsvětější Svátosti (1888), jenž zasvětil poslední léta svého života realizaci tohoto kostela. Jím založená řeholní kongregace – řád petrínů – byla první ryze českou mužskou řeholní komunitou a její sídlo ve Schmerlingově ulici, které sloužilo jako azyl pro chlapce z chudých venkovských rodin i sídlo pro několik řemeslných dílen, brzy přestalo být dostatečně prostorné. Roku 1898 oslovil českobudějovického architekta Jakuba Stabernaka a bratra Jaroslava Pantaleona Majora s dalšími benediktiny z pražského Emauzského kláštera a již 21. srpna téhož roku byl posvěcen základní kámen nového kostela, zasvěceného později Panně Marii Růžencové.\n\nCelá stavba se potýkala s nedostatkem peněz. Na kostel, jehož rozpočet na hrubou stavbu byl téměř 65 000 zlatých, se sbíralo po drobných mincích, mnozí řemeslníci zlevňovali nebo si nechali zaplatit pouze materiál. I tak se stala významným zdrojem obživy mnoha dělníků a novorománská stavba byla již za dva roky vysvěcena biskupem Martinem Josefem Říhou 7. října 1900. Celkové náklady na kostel včetně interiéru nakonec dosáhly částky 80 tisíc zlatých. Nástupcem P. Klementa se stal roku 1902 P. Pius Karpíšek, který nechal u Viktora Foerstera zhotovit mozaiku na průčelí kostela.\n\nV noci z 13. na 14. dubna 1950 byla činnost kongregace režimem zakázána v rámci Akce K a přestože kostel oněch čtyřicet let nebyl zcela opuštěný, obnovila se až po roce 1989, kdy se znovu rozběhl i komunitní život.\n\nInteriér kostela patří mezi nejvýznamnější ukázky tzv. beuronské umělecké školy v Čechách, která klade důraz na dekoraci. K jihozápadu orientovaná jednolodní stavba má čtvercový chór a půlkruhovou apsidu s přiléhající čtvercovou kaplí a na druhé straně umístěnou sakristií. V dolní části stěn je čtrnáct dřevořezeb křížové cesty, nad slovy slova modlitby „Zdrávas Královno“ je vymalován pás patnácti obrazů ze života Panny Marie – patnáct tajemství sv. Růžence.\n\nFigurální řezbářské práce prováděli truhláři, kterým pomáhali novicové nebo bratři, zvony vznikly v českobudějovické Pernerově dílně, okna s obrazy apoštolů pochází ze sklárny v Lenoře. Kamenické prvky výzdoby pocházejí vesměs z kamenických dílen v Hořicích, odkud pocházel rovněž darovaný boční oltář, jenž byl však po dvaceti letech přenesen do kostela sv. Václava v Kostelní ulici.\n\nKazatelna s reliéfy Dobrého Pastýře a evangelistů, boční oltáře a svatostánek jsou zpracovány převážně v neorománském stylu, oltář s postavami cherubů ukazuje i některé orientální prvky.\nNa dvířkách svatostánku je reliéf Nejsvětější Trojice, pod nímž jsou alegorické postavy Církve a Synagogy. Původní dřevěný kazetový strop zobrazuje Nejsvětější Trojici, Pannu Marie a sv. Jana Křtitele.\n\nNa kůru jsou umístěny dvoumanuálové varhany, které roku 1900 postavil Čeněk Skopek za 2250 zlatých. Patří k ranému dílu tohoto jihočeského varhanáře, zároveň jsou jedním z jeho největších nástrojů. Později došlo k přestavbě traktury nástroje a rozšíření z původních 15 na současných 17 rejstříků do následující podoby:\n\n"}
{"id": "126569", "url": "https://cs.wikipedia.org/wiki?curid=126569", "title": "Arapažština", "text": "Arapažština\n\nArapažština (anglicky \"Arapaho\", \"Arapahoe\" či \"Arrapahoe\", arapažsky \"hinóno'eitíít\") je severoamerický indiánský jazyk, který patří k algonkinským jazykům Plání, jež jsou součástí algické jazykové rodiny. Hovoří jím severní Arapahové, kteří žijí v rezervaci Wind River v západním Wyomingu, a jižní Arapahové, kteří sídlí v arapažsko-šajenské rezervaci na západě Oklahomy. V roce 1990 mluvilo arapažsky 1 038 osob, přičemž většinu z nich tvořili staří lidé. \n\nArapažština má stejně jako další algonkinské jazyky původ v praalgonkinštině. Fonologicky se však od ní značně odlišuje:\nNásledující příklady ukazují hláskové změny, jimiž tento jazyk v minulosti prošel:\n\nVe 20. století se postavení arapažštiny podstatně zhoršilo. Anglofonní prostředí, ve kterém musejí Arapahové žít, má za následek to, že většina z nich hovoří pouze anglicky. V roce 1979 byla situace natolik vážná, že se Arapahové z Wind River obrátili s prosbou o pomoc na českého lingvistu a antropologa Zdeňka Salzmanna, jenž zde v 50. letech sbíral jazykový materiál pro svou doktorskou dizertaci. V 80. letech zavedl ve spolupráci s kmenovými vůdci a učiteli školní výuku arapažštiny, rovněž sestavil arapažskou abecedu a slovník. \nArapažština se zapisuje latinkou. Abeceda má jen šestnáct písmen: b, c, e, h, i, k, n, o, s, 3, t, u, w, x, y, '.\n\nb nebo \n\nc \n\nh \n\nk nebo \n\nn \n\ns \n\n3 nebo \n\nt nebo \n\nw \n\nx \n\ny \n\nArapažština je tónový jazyk. U samohlásek rozlišuje vysoký tón (é, í, ó, ú), střední tón (nijak se neoznačuje) a klesající tón (ê, î, ô, û).\n\nJedná se o polysyntetický jazyk. \n\n\n"}
{"id": "126571", "url": "https://cs.wikipedia.org/wiki?curid=126571", "title": "Herzeleid", "text": "Herzeleid\n\nHerzeleid je název debutového alba německé skupiny Rammstein, vydané v roce 1995. Název alba přeložený do češtiny znamená \"Bolest srdce\" a je odvozen od problémů se vztahy, které provázely členy skupiny během natáčení tohoto alba.\n\n\n\n\n"}
{"id": "126572", "url": "https://cs.wikipedia.org/wiki?curid=126572", "title": "Chrastice", "text": "Chrastice\n\nChrastice má více významů.\n\npodobný název má i \n"}
{"id": "126574", "url": "https://cs.wikipedia.org/wiki?curid=126574", "title": "Sehnsucht", "text": "Sehnsucht\n\nSehnsucht (česky \"Touha\") je druhé album německé skupiny Rammstein. Vyšlo 22. srpna 1997.\n\nVzhledem k zemi vydání může album obsahovat tyto bonusové skladby:\n\n\n\n"}
{"id": "126575", "url": "https://cs.wikipedia.org/wiki?curid=126575", "title": "Střední sval hýžďový", "text": "Střední sval hýžďový\n\nStřední sval hýžďový (lat. musculus gluteus medius) je jedním z hýžďových svalů. Leží pod velkým hýžďovým svalem, který překrývá jeho zadní třetinu.\n\nPod úponem svalu na velký chochlík je šlacha podložena tihovým váčkem. Sval může více či méně srůstat s hruškovitým svalem.\n\nU zvířat se střední sval hýžďový výrazněji neliší od člověka. Je součástí zadní kýty.\n"}
{"id": "126578", "url": "https://cs.wikipedia.org/wiki?curid=126578", "title": "Fredericton", "text": "Fredericton\n\nFredericton je hlavní město kanadské provincie Nový Brunšvik. V roce 2011 čítala populace vlastního města necelých 57 000 obyvatel (v těchto statistikách se ovšem neberou v potaz téměř 3 000 přespolních studentů místních dvou univerzit, kteří ve městě bydlí po čas vyučování). Ve městě působí tým AHL Fredericton Canadiens.\n"}
{"id": "126583", "url": "https://cs.wikipedia.org/wiki?curid=126583", "title": "Husův sbor (České Budějovice)", "text": "Husův sbor (České Budějovice)\n\nHusův sbor církve československé husitské se nachází v Českých Budějovicích na Palackého náměstí.\n\nTrojlodní bazilika postavená během pěti měsíců roku 1924 podle plánů Ing. Bartla a Ing. Šaška. Uvnitř kostela jsou kamenné sochy Mistra Jana Husa, Petra Chelčického a reliéf Ukřižování od Františka Bílka.\n\n"}
{"id": "126588", "url": "https://cs.wikipedia.org/wiki?curid=126588", "title": "Propionaldehyd", "text": "Propionaldehyd\n\nPropionaldehyd, též propanal je organickou sloučeninou ze skupiny aldehydů. Vzorec této sloučeniny je CHCHCHO, strukturálně se jedná o izomer acetonu.\n\nZa pokojové teploty je propionaldehyd bezbarvá kapalina, která nepatrně dráždivě páchne po ovoci.\n\nPropionaldehyd se připravuje hlavně Fischerovou–Tropschovou syntézou, při které dochází k reakci mezi vodním plynem a ethenem za přítomnosti kovového katalyzátoru:\n\nCO + H + CH ––––> CHCHCHO\n\nDá se také připravit oxidací propan-1-olu (z propan-2-olu vznikne aceton).\n\nPropionaldehyd se používá hlavně k přípravě trimethylolethanu zkapalněním s methanolem. Tento proces je důležitý v produkci alkydických pryskyřic.\n"}
{"id": "126602", "url": "https://cs.wikipedia.org/wiki?curid=126602", "title": "Úmluva o přepravní smlouvě v mezinárodní silniční přepravě cestujících a zavazadel", "text": "Úmluva o přepravní smlouvě v mezinárodní silniční přepravě cestujících a zavazadel\n\nÚmluva o přepravní smlouvě v mezinárodní silniční přepravě cestujících a zavazadel (zkratka CVR; fr. \"Convention relative au contrat de transport international de voyageurs et de bagages par route\") je jednou z úmluv, sjednaných OSN k usnadnění mezinárodní přepravy.\n\nÚmluva byla sjednána 1. března 1973 byla v Ženevě. V platnost vstoupila dne 12. dubna 1994.\n\nSmlouvu ratifikovaly tyto státy (2006): Bosna a Hercegovina, Chorvatsko, Česká republika, Lotyšsko, Srbsko a Černá Hora, Slovensko, Ukrajina.\n\nPři jejím použití v rámci EU je třeba zohlednit i existenci nařízení Rady č. 684/92 ze dne 16. března 1992 o společných pravidlech pro mezinárodní přepravu cestujících autokary a autobusy.\n\n\n"}
{"id": "126603", "url": "https://cs.wikipedia.org/wiki?curid=126603", "title": "CVR", "text": "CVR\n\nCVR může znamenat:\n\n"}
{"id": "126606", "url": "https://cs.wikipedia.org/wiki?curid=126606", "title": "Husův sbor", "text": "Husův sbor\n\nHusův sbor je obvyklé označení místního společenství Církve československé husitské i budovy, v níž se toto společenství schází.\n\n\nOznačení Husův sbor Čechů a Slováků ve Švýcarsku (\"Johannes Hus-Gemeinde der Tschechen und Slowaken in der Schweiz\") nese české protestantské naddenominační společenství v Curychu, exitující od roku 1969.\n"}
{"id": "126609", "url": "https://cs.wikipedia.org/wiki?curid=126609", "title": "Chrastice (rod rostlin)", "text": "Chrastice (rod rostlin)\n\nChrastice (\"Phalaris\") je rod trav, tedy z čeledi lipnicovitých (\"Poaceae\"). Jedná se o jednoleté nebo vytrvalé byliny. Jsou trsnaté nebo s oddenky, nebo jsou poléhavé. Stébla dorůstají výšek zpravidla 10–200 cm. Čepele listů jsou většinou ploché, 2–20 mm široké, na vnější straně listu se při bázi čepele nachází jazýček, 2–12 mm dlouhý. Květy jsou v kláscích, které tvoří latu, která je klasovitě, hlávkovitě, nepravidelně či do vejčitého tvaru stažená, vzácněji je rozložitá, někdy jsou klásky v lichoklasu. Klásky jsou silně zboku smáčklé, vícekvěté (zpravidla 2-3 květy), dolní 1-2 květy jsou však sterilní, pouze vrchní květ oboupohlavný. Na bázi klásku jsou 2 plevy, které jsou přibližně stejné, bez osin. Pluchy jsou bez osin. Plušky jsou bez kýlu, bez osin. Plodem je obilka, která je okoralá. Celkově je známo asi 22 druhů, které najdeme hlavně v mírném pásu Evropy a v jižní Africe, místy i adventivně.\n\nNěkteří autoři dělí rod na \"Phalaris\" L. s.str. (potom česky lesknice) a \"Phalaroides\" N.M. Wolf (česky chrastice). Chrastice rákosovitá (\"Phlalaris arundinacea\") je pak zařazena do rodu \"Phlaroides\". Chrastice kanárská čili lesknice kanárská (\"Phalaris canariensis\") je řazena do rodu \"Phalaris\" L. s. str. V tomto článku je popisován rod \"Phalaris\" v širším slova smyslu (s.l.), tedy včetně rodů \"Phlaroides\" N.M. Wolf a \"Baldingera\" Gaertn.\n\nV České republice roste běžně jen 1 druh z rodu chrastice (\"Phalaris\"). Chrastice rákosovitá (\"Phalaris arundinacea\") je mohutná vlhkomilná až mokřadní tráva. Roste hojně v nižších a středních polohách na březích řek a na nivních loukách. V posledních letech se masově šíří zvláště na půdách bohatých na fosfor a patří mezi nebezpečné expanzívní druhy. Další druhy chrastic jsou v ČR pouze pěstované a zplaňují. Chrastice kanárská čili lesknice kanárská (Phalaris canariensis) je dekorativní tráva pěstovaná např. jako krmivo pro ptáky a občas zplaňuje. Původní je na Kanárských ostrovech. Podobně jsou na krmivo pěstovány i další druhy (původem z jižní Evropy) a vzácně přechodně zplaňují: Chrastice krátkoklasá (\"Phalaris brachystachys\"), Chrastice menší (\"Phalaris minor\"), Chrastice podivná (\"Phalaris paradoxa\") a Chrastice namodralá (\"Phalaris caerulescens\").\n\nNěkteré druhy chrastice obsahují indolové alkaloidy. Často je obsažen jedovatý gramin, ovšem v některých druzích (chrastice rákosovitá, chrastice vodní) byla zjištěna i přítomnost halucinogenních tryptaminů - především DMT, u chrastice vodní také menší množství 5-MeO-DMT. Obsah tryptaminů sice není dostatečně velký na to, aby rostlina byla sama o sobě psychoaktivní, je však možné velké množství tryptaminů extrahovat. Vzhledem k nařízení vlády platnému od 1.1.2010 bylo pěstování druhů obsahujících DMT nebo 5-MeO-DMT, včetně běžně rostoucí chrastice rákosovité, nezákonné. Protože se rostlina vyskytuje na rozsáhlé části území ČR téměř běžně a připravuje se pěstování ve velkém pro energetické účely, byla aplikace této legislativy v praxi problematická.\n\nProto bylo původní ustanovení nařízením vlády č. 3/2012 Sb. s účinností od 5. 1. 2012 novelizováno a pěstování chrastice rákosovité není dále omezeno. Novelizované znění nařízení č. 455/2009 Sb. zde: .\n\nKvětena ČR: 8 díl\n"}
{"id": "126613", "url": "https://cs.wikipedia.org/wiki?curid=126613", "title": "Kelleyova–Morseova teorie množin", "text": "Kelleyova–Morseova teorie množin\n\nKelleyova-Morseova teorie množin (označovaná též KM) je pokusem o teorii množin silnějších vlastností než jsou klasické axiomatizace Zermelova-Fraenkelova (ZF) a Von Neumannova-Gödelova-Bernaysova (NGB). V KM je dokazatelná (formální) konzistence ZF. \n\nZáklady této teorie položil ve své přednášce roku 1939 A. Morse, ale publikována byla až v pracích Johna L. Kelleyho \"General topology\" (1955) a opět A. Morsea \"A theory of sets\" (1965).\n\nAxiomatizace KM je velmi podobná axiomatizaci GB, liší se pouze ve schématu existence tříd, kde (na rozdíl od GB) připouští existenci třídy odpovídající libovolné formuli. Tato zdánlivě drobná odlišnost je však příčinou toho, že KM je nesrovnatelně silnější teorií než GB i ZF. Teorie KM má následující axiomy, v nichž malá písmena značí množinové proměnné a velká písmena obecné (třídové proměnné) (tj. velká písmena zastupují libovolné objekty - třídy i množiny, kdežto malá pouze množiny):\n\n"}
{"id": "126616", "url": "https://cs.wikipedia.org/wiki?curid=126616", "title": "Silnice I/25", "text": "Silnice I/25\n\nSilnice I/25 je silnice I. třídy spojující hraniční přechod Boží Dar s Ostrovem. Celková délka silnice je 13,669 km.\n\n\nSe silnicí souvisí jedna silnice III. třídy, která však nese číslo podle silnice I/24\n"}
{"id": "126623", "url": "https://cs.wikipedia.org/wiki?curid=126623", "title": "Mostiště (Velké Meziříčí)", "text": "Mostiště (Velké Meziříčí)\n\nMostiště () je jedna ze 7 částí města Velkého Meziříčí v kraji Vysočina v okrese Žďár nad Sázavou. Mostiště leží 3 km severně od Velkého Meziříčí. Další dva kilometry na sever se na řece Oslavě nachází vodní nádrž Mostiště o objemu téměř 12 mil. m³, sloužící jako zásobárna pitné vody.\n\nZákladní škola a mateřská škola Velké Meziříčí, Mostiště\n\n\n\n"}
{"id": "126634", "url": "https://cs.wikipedia.org/wiki?curid=126634", "title": "Emil Bock", "text": "Emil Bock\n\nEmil Bock (19. května 1895, Wuppertal – 6. prosince 1959, Stuttgart) byl evangelický a antroposofický teolog a spoluzakladatel Obce křesťanů.\n\nPo maturitě roku 1914 započal Emil Bock studium evangelické teologie na univerzitě v Bonnu. Po vypuknutí války se přihlásil jako dobrovolník do armády, ale již 31. října 1914 byl na frontě ve Vlámsku těžce zraněn. Po uzdravení se vrátil k teologickému studiu a promoval 2. srpna 1921 na univerzitě v Berlíně.\n\nJiž během studia se Emil Bock setkal s antroposofií a začal se scházet s dalšími teology, kteří v ní viděli důležitý podnět pro oživení křesťanství. V červnu 1921 se ve Stuttgartu účastnil teologického kursu Rudolfa Steinera, zaměřeného právě na tuto otázku, a připojil se ke skupině zakladatelů nadkonfesního \"Hnutí za náboženskou obnovu\", které se nakonec v roce 1922 zformovalo jako samostatná církev pod jménem Obec křesťanů.\n\n13. listopadu se Emil Bock ve Stuttgartu oženil s Gretou Seumerovou, která se pak stala matkou jeho čtyř dětí.\n\nV nově založené Obci křesťanů patřil Emil Bock od počátku k vůdčím osobnostem, a po smrti Friedricha Rittelmeyera 23. března 1938 byl povolán za \"nejvyššího duchovního správce\", tedy hlavu celosvětové Obce křesťanů.\n\n12. srpna 1939 zemřela Grete Bocková na následky porodu čtvrtého dítěte.\n\nPo násilném rozpuštění Obce křesťanů nacistickým režimem 11. června 1941 byl Emil Bock deportován do koncentračního tábora Welzheim. 5. února 1942 byl podmínečně propuštěn, ale až do konce války stál pod přísným dohledem gestapa.\n\nBezprostředně po skončení války začal Emil Bock shromažďovat bývalé členy a příznivce Obce křesťanů a budovat znovu její struktury. Až do konce svého života pak byl činný jako její nejvyšší duchovní správce. Po jeho smrti 6. prosince 1959 se jeho nástupcem v tomto úřadě stal Rudolf Frieling.\n\nJako exegeta a spisovatel vycházel Emil Bock zprvu z antroposofických idejí Rudolfa Steinera, avšak brzy si vypracoval vlastní filosofický a teologický směr. Ve svých dílech se zabývá hlavně dějinami spásy, systematicky komentuje Starý i Nový zákon a vytváří též vlastní studijní překlad Nového zákona do němčiny.\n\nZ mnoha knih a článků Emila Bocka zatím žádný text nebyl vydán v českém překladu (nepočítáme-li samizdatové strojopisy).\n\n"}
{"id": "126635", "url": "https://cs.wikipedia.org/wiki?curid=126635", "title": "Silnice I/24", "text": "Silnice I/24\n\nSilnice I/24 je česká silnice I. třídy v Jihočeském kraji. Vede z Veselí nad Lužnicí přes Třeboň, Suchdol nad Lužnicí a hraniční přechod Halámky do Rakouska. Silnice zhruba kopíruje střední tok řeky Lužnice a je dlouhá 49,525 km. V úseku Třeboň-Rakousko je po ní vedená evropská silnice E49.\n\nPřed přečíslováním v roce 1998 měla silnice označení II/150. Silnice č. 24 dříve vedla mezi Mariánskými Lázněmi a Bečovem nad Teplou (dnes silnice III/2114 a úsek II/230).\n\n\nSouvisející silnice mají čísla z doby, kdy silnice nesla označení II/150\n\n\n\n"}
{"id": "126637", "url": "https://cs.wikipedia.org/wiki?curid=126637", "title": "Nicolae Ceaușescu", "text": "Nicolae Ceaușescu\n\nNicolae Ceaușescu (26. ledna 1918, Scornicești, Rumunsko – 25. prosince 1989, Târgoviște, Rumunsko) byl rumunský politik, v období od 9. prosince 1967 do 22. prosince 1989 prezident Rumunské socialistické republiky, od 22. března 1965 do 22. prosince 1989 generální tajemník Komunistické strany Rumunska a od 28. března 1974 do 22. prosince 1989 třetí předseda Státní rady Rumunské socialistické republiky.\n\nNicolae Ceaușescu se narodil ve vesnici Scornicești na jihu Rumunska v rodině zemědělce. Jako jedenáctiletý odešel do Bukurešti, aby tam pracoval jako obuvnický učeň. V roce 1932 se jako čtrnáctiletý přidal k tehdy ilegální Komunistické straně Rumunska. O rok později reprezentoval „demokratickou mládež“ na protifašistickém sjezdu v Bukurešti a byl zvolený do národního protifašistického výboru. Dne 23. listopadu 1933 byl poprvé zatčen za podněcovaní ke stávce a distribuci komunistických a protifašistických letáků. V roce 1934 byl opět zatčen, tentokrát za sbírání podpisů na petici proti procesu se železničními zaměstnanci. Stejného roku byl ještě dvakrát zatčen. Ve svém spise byl uveden jako „nebezpečný komunistický agitátor“ a „aktivní distributor komunistické a protifašistické propagandy“.\n\nV roce 1936 byl vypovězen z Bukurešti a poslán do vyhnanství v rodné vsi Scornicești. Ceaușescu však přešel do ilegality a vrátil se do Bukurešti, aby pokračoval ve své politické činnosti. V květnu 1936 byl znovu zadržen a spolu s několika spolupracovníky odsouzen na dva roky a šest měsíců v Doftanské věznici.\n\nPo propuštění z vězení roku 1939 poznal při komunistické činnosti svoji budoucí manželku Elenu Petrescu, taktéž komunistickou činitelku. V roce 1940 byl opět uvězněn, tentokrát byl umístěn do Jilavské věznice. V roce 1943 byl přesunut do koncentračního tábora v Târgu Jiu, který byl určený pro politické vězně (hlavně z řad Komunistické strany Rumunska), kde se seznámil s Gheorghe Gheorghiu-Dejem a s dalšími komunistickými vězni. V srpnu 1944 Rudá armáda překročila hranice Rumunska a došlo ke svržení Antonescova režimu. Ceaușescu ještě před přechodem fronty uprchl z tábora a krátce nato byl zvolen vůdcem Unie komunistické mládeže.\n\nV roce 1945 byl jmenován brigádním generálem rumunské armády. Mezitím skončila druhá světová válka a Rumunsko zůstalo v sovětské sféře vlivu, což umožnilo vzestup komunistů. O rok později se oženil s Elenou Petrescu a byl jmenován tajemníkem strany pro Oltenskou oblast. Poté, co se komunisté pod vedením Gheorghe Gheorgiu-Deje definitivně ujali vlády v Rumunsku, se stal Ceaușescu roku 1947 náměstkem ministra zemědělství a potom pracoval jako zástupce velitele ozbrojených sil. V roce 1948 se Komunistická strana Rumunska a jedno křídlo socialistické strany spojilo a vytvořilo Rumunskou dělnickou stranu (rumunsky: \"Partidul Muncitoresc Român, PMR\"). S pomocí Gheorhgiu-Deje se Ceaușescu v roce 1952 dostal do ústředního výboru. V roce 1954 už byl tajemníkem Ústředního výboru Rumunské dělnické strany a kandidátem na člena Politbyra, jehož plným členem se stal o rok později.\n\nPo smrti Gheorghe Gheorgiu-Deje se Ceaușescu stal prvním tajemníkem Rumunské dělnické strany. Prvními změnami, které na nejvyšším postu v zemi vykonal, bylo přejmenování Rumunské dělnické strany na Komunistickou stranu Rumunska, zavedení nové ústavy 21. srpna 1965 a prohlášení Rumunska Rumunskou socialistickou republikou (namísto Rumunské lidové republiky). V 60. letech pozastavil Ceaușescu aktivní působení Rumunska ve Varšavské smlouvě, i když oficiálně zůstalo jejím členem. V roce 1966 se setkal s Josipem Brozem Titem, aby projednali spolupráci mezi Rumunskem a Jugoslávií. V tomto roce byl také vydán dekret o zákazu interrupcí, zvýšení daní pro bezdětné páry a jiných opatřeních, jejichž cílem bylo zvýšit porodnost a nárůst obyvatelstva v Rumunsku.\n\nAčkoli bylo Rumunsko na sovětské straně „železné opony“, Ceaușescu Sovětský svaz neuznával jako bezvýhradnou autoritu a snažil se o navázání styků se západní Evropou. Sovětům se vzdálil ještě víc, když roku 1967 navázal diplomatické styky s Německou spolkovou republikou. Vojenského zásahu Varšavské smlouvy v Československu v roce 1968 se Ceaușescu odmítl zúčastnit a tuto akci odsoudil podobně jako sovětskou invazi do Afghánistánu v roce 1979. Na začátku srpna 1969 se Ceaușescu setkal s Richardem Nixonem, který navštívil Rumunsko jako první zemi v době svého prezidentského funkčního období.\n\nV roce 1971 podnikl Ceaușescu návštěvu Číny a KLDR, kde ho zaujal systém národní transformace, jak byl popsán v programu Korejské dělnické strany. V dubnu roku 1972 navštívil Egypt, kde se setkal s prezidentem Anwarem Sadatem a s Jásirem Arafatem.\n\nV roce 1974 byl vytvořen titul prezidenta republiky a doživotním prezidentem byl „zvolen“ právě Ceaușescu, který v tomto období začal rozdělovat významné posty ve vládě svým nejbližším příbuzným a důvěrným osobním přátelům. Přibližně v tom období začal v Rumunsku proces systematizace, přesídlování samot a menších vesnic do měst, který vyvrcholil přebudováním hlavního města. Přibližně jedna pětina centra Bukurešti včetně kostelů a historických budov byla zdemolována a přebudována. Důsledkem procesu systematizace byl vysoký zahraniční dluh Rumunska, který v roce 1979 dosáhl hodnoty přibližně deset miliard dolarů (peníze si Ceaușescu půjčoval od zemí Západu, protože díky jeho odporu vůči vojenskému zásahu v Československu v roce 1968 nabyly západní země dojem, že Rumunsko je protisovětsky orientované, proto se ho pokusily získat na svoji stranu, čímž se snažily o rozkol ve Varšavské smlouvě). Ceaușescu se to snažil vyřešit zvýšením exportu do zahraničí na úkor potřeb vlastního obyvatelstva, kterému postupem času začaly scházet potraviny, pohonné hmoty a další důležité komodity.\n\nŘešit hladovění obyvatelstva se strana pokusila v roce 1981 zavedením přídělového systému na potraviny. V roce 1984 Ceaușescu nechal zbourat část historické Bukurešti, aby uvolnil místo Paláci lidu, jedné z největších budov na světě, sídlu Ústředního výboru strany (ÚV RRS). V současnosti tam sídlí rumunský parlament.\n\nCeaușescovi se situace začala vymykat z rukou už roku 1987, kdy byl nucen vojensky potlačit protesty studentů v Jasech a dělníků v Brašově.\n\nVysoký dluh Rumunska se v roce 1989 konečně podařilo splatit, ale na úkor jeho obyvatelstva, což se později Ceaușescovi stalo osudným. Dne 16. prosince 1989 vypuklo v Temešváru povstání. Jeho roznětkou se stal László Tőkés, farář evangelického reformovaného církevního sboru, jehož členové byli příslušníci maďarské menšiny. Tökés měl být policií odvlečen kvůli své kritice režimu, tomu se však členové jeho sboru snažili pokojnou cestou zabránit. Postupně se k nim přidávali další lidé, také mnoho Rumunů. Ti začali požadovat Ceaușescovu rezignaci, postupně se k nim přidávaly větší masy lidí, až nakonec byly rumunská armáda a tajná policie Securitate donuceny použít násilí. K protestujícím se však přidali i dezertéři z armády a lidé z jiných částí Rumunska a Temešvár se 20. prosince 1989 dostal pod kontrolu demonstrantů.\n\nRevoluce se postupně rozšířila i do Bukurešti. Protestující se shromáždili před budovou ústředního výboru. Ceaușescu se několikrát pokusil promluvit k davu, ale lidé nekompromisně žádali jeho odstoupení. Když se 22. prosince 1989 k revoluci připojila i armáda, Ceaușescu se spolu s manželkou Elenou pokusil uniknout v helikoptéře, která byla přistavena na střechu budovy výboru. Po dopadení a krátkém procesu, v kterém byli oba obviněni z genocidy a dalších zločinů, byli společně zastřeleni popravčí četou ihned poté, co vyšli z budovy, kde proces probíhal. V roce 2010 byly jejich ostatky exhumovány, aby byla zjištěna totožnost. Příbuzní si nebyli jisti, zda v hrobě leží skutečně ostatky diktátora. Později bylo prokázáno, že se skutečně jedná o jejich ostatky.\n\nOkolo Ceaușesca existoval rozsáhlý kult osobnosti, který se blížil například kultu Josifa Stalina či Envera Hodži. Tím byli ovlivněni v prvé řadě např. i domácí umělci – ti měli v podstatě dvě možnosti: živořit, nebo vůdce země podpořit a velebit. Oslavná díla vznikala jako na běžícím pásu. Malíři malovali plátna „milovaného vůdce lidu“, architekti stavěli paláce za obrovské peníze v době, kdy ekonomická výkonnost země nevzrůstala, ba dokonce klesala (byl nedostatek paliv a fungoval přídělový systém). Na vše dohlížela všemocná Securitate s rozvětvenou sítí agentů.\n\nV Rumunsku se odhalování obětí komunistické policie věnuje Marius Oprea. Po celé zemi vyhledává pamětníky a nalézá masové hroby. Období komunismu přirovnává k holocaustu.\n\nV západní Evropě i USA byl Ceaușescu poměrně oblíben, především pro jeho kritiku invaze do Československa a Afghánistánu. Západ v něm viděl jakéhosi trojského koně uvnitř Varšavské smlouvy – důvodem byla především jeho relativní nezávislost na SSSR; v Rumunsku například nebyly sovětské základny, omezena byla též ale i hospodářská spolupráce s východním sousedem republiky.\n\nNicolae Ceaușescu se Moskvě postavil i v otázce účasti na LOH 1984. Rumunsko bylo jediným členem sovětského bloku, který odmítl bojkotovat Olympijské hry v Los Angeles, a rumunská výprava za to při slavnostním zahájení sklidila obrovské ovace.\n\nSe svou manželkou měl celkem tři děti: syny Valentina a Nica a dceru Zoiu. Nejstarší syn Valentin žije, Zoia zemřela v roce 2006 a syn Nicu o deset let dříve.\n\n\n\n"}
{"id": "126638", "url": "https://cs.wikipedia.org/wiki?curid=126638", "title": "Dorfbahn Serfaus", "text": "Dorfbahn Serfaus\n\nDorfbahn Serfaus je systém metra v tyrolské vesnici Serfaus v Rakousku.\n\nJe to jeden z nejmenších systémů svého druhu na světě (délka 1280 m); je celý hloubený, jeho tunel je jednokolejný. Maximální stoupání je 5,35 %, převýšení je 20,1 m. Na trati se nacházejí celkem čtyři stanice. Doba jízdy je 9 minut. Jízdné se neplatí.\n\nVlak je pouze jeden a do 20. dubna 2017 byl dvouvozový o kapacitě 270 míst. Po rekonstrukci má od října 2017 vlak tři nové vagóny, kapacita se zvýšila na 400 míst. Souprava nejezdí po kolejích, ale po betonové desce na vzduchových polštářích, rychlostí 11 m/s (39,6 km/h). Nový vlak má přepravit po dokončení všech stavebních úprav v roce 2019 až 3000 cestujících za hodinu.\n\nV 70. letech se rozhodlo obecní zastupitelstvo, že z lyžařského střediska zcela vytlačí automobilovou dopravu. Proto bylo postaveno velké parkoviště přímo před vjezdem do obce. Dál museli návštěvníci jet autobusem. Autobusová doprava však začala být velmi vytížená, a tudíž se rozhodlo v prosinci 1984 o převedení dopravy pod zem. Hlavní třída se proměnila ve staveniště, budovalo se celý rok, systém byl otevřen v prosinci roku 1985 a od této doby metro nahradilo automobilovou dopravu.\n\n\n"}
{"id": "126640", "url": "https://cs.wikipedia.org/wiki?curid=126640", "title": "Narnie", "text": "Narnie\n\nNarnie je ústředním územím fiktivního světa, v němž se odehrává většina děje Letopisů Narnie od spisovatele C. S. Lewise. Knihy Lev, čarodějnice a skříň, a Plavba Jitřního poutníka již byly zfilmovány.\n\nPojem \"Narnie\" je používán jednak pro království v tomto světě, kde se odehrává děje nejvíce (viz seznam míst v narnijském království), ale také pro celý tento svět, ve kterém na jih od Narnie leží říše Archenland a Kalormen, na severu žijí obři a na východ od Narnie pak Osamělé ostrovy patřící k narnijskému království a další ostrovy objevené během plavby na lodi Jitřní poutník (viz seznam míst v narnijském světě).\n\nSvět Narnie existuje paralelně vedle našeho světa; přejít do něho je možné jen pomocí kouzel.\n\nV knize Čarodějův synovec je popsáno, jak Aslan Narnii stvořil, a jsou tam popsány i jiné světy, především právě umírající svět jménem Charn. Každý svět jednou skončí, ale jelikož v Narnii ubíhá čas rychleji, Polly a Digory (hlavní postavy z knihy Čarodějův synovec) spatří vznik i zánik Narnie.\n\nLewis často zdůrazňuje, že čas v Narnii ubíhá jinak než v našem světě (což je běžné i v anglosaských mýtech a pověstech) – většinou rychleji a nelineárně. Proto se Lucie, která projde do Narnie vchodem ve skříni jako první (\"Lev, Čarodějnice a skříň\") a stráví u fauna Tumnuse několik hodin, může vrátit zpět pro ostatní děti, aniž by v domě utekl nějaký čas.\n\nKdyž se děti vracejí po roce do Narnie (\"Princ Kaspian\"), ocitají se v místech svého hradu Cair Paravel, který však hned nepoznávají, neboť v Narnii mezitím uběhly stovky let. (podle filmu cca 1300 let)\n\nPři třetí návštěvě opět po roce (\"Plavba Jitřního poutníka\") v Narnii uběhly jen tři roky, při čtvrté po půl roce (\"Stříbrná židle\") asi padesát let. \n\nV našem světě mezi prvním (\"Čarodějův synovec\") a posledním (\"Poslední bitva\") dílem uběhne asi 60 let, profesor Kirk je svědkem stvoření i zániku Narnie.\n\nDo Narnie v rámci příběhu popsaného v Letopisech vstoupí celkem jedenáct lidí ze Země: čtyři chlapci, dva muži, čtyři děvčata a jedna žena. Nejznámějšími jsou sourozenci Petr, Edmund, Zuzana a Lucie Pevensieovi, kteří se stali králi a královnami Narnie. (Vystupují v knize \"Lev, čarodějnice a skříň\", \"Princ Kaspian\" a částečně též v knihách \"Kůň a jeho chlapec\" a \"Plavba Jitřního poutníka\". Spolužáci Eustace Scrubb (bratranec Pevensieových, který je už v Plavbě) a Jill Poleová jsou hlavními hrdiny knihy \"Stříbrná židle\". Dále Digory Kirke a Polly Plummerová, Digoryho strýc Andrew, drožkář a jeho žena vystupují v knize \"Čarodějův synovec\". Většina těchto lidí také v knize \"Poslední bitva\".\n\nDalšími lidmi vyskytující se v Narnii původem ze Země jsou Telmaríni. Toto jsou potomci pirátů, kteří vstoupili do Narnie z neznámého tropického ostrova na Zemi. Nejdůležitějším z nich je Princ Kaspian.\n\nLidé pocházející ze Země jsou občas nazýváni Synové Adama a Dcery Eviny, což se vztahuje k C. S. Lewisově křesťanskému pohledu na svět.\n\nO původu ostatních lidí, jako například Kalormenců se nic neví. \nSpecifickými obyvateli Narnie jsou mluvící zvířata, která vypadají jako v našem světě, ale umějí mluvit. Tento dar jim dal sám Aslan, který rovněž malá zvířata zvětšil a velká zmenšil oproti jejich nemluvícím příbuzným. Mluvícími zvířaty jsou zástupci plazů, ptáků a savců, nikoliv ryb a hmyzu. \n\nZtělesněním zla jsou v Narnii čarodějnice, jejichž matkou je čarodějnice Jadis, která byla do Narnie nechtěně přivedena Digorym a Polly už v okamžiku stvoření Narnie Aslanem. Bílá Čarodějnice, která vládla Narnii před „zlatým věkem“, mohla být též ona. Další čarodějnicí byla Paní v zelené kytlici, která unesla prince Riliana v předposledním díle Stříbrná židle. \nV Narnii také žije celá řada různých mytologických bytostí, jako jsou fauni, satyrové, jednorožci, trpaslíci, gnomové, obři, kentauři, minotauři, skřeti, vlkodlaci, mořští hadi, dryády a najády.\n\nNarnie je oblastí kde se odehrává největší část příběhu celé série. Narnie byla spolu s celým světem stvořena velkým mluvícím lvem Aslanem, který je jejím ochráncem. Obývají jí mluvící zvířata a mýtická stvoření. Název Narnie si C. S. Lewis vypůjčil od italského městečka Narni. Povrch Narnie se směrem na jih zvedá až přechází v hornatý Archenland. Většinu země pokrývá les, který na severu přechází v močál. Na západě zemi určují hranici země vysoké hory, východní břehy země obmývá Východní oceán.\n\n\n"}
{"id": "126647", "url": "https://cs.wikipedia.org/wiki?curid=126647", "title": "Veleliby", "text": "Veleliby\n\nVeleliby je vesnice v okrese Nymburk, patřící pod obec Dvory. Leží 2 km na západ od Dvorů a 3 km severně od Nymburka.\n\nV okolí vsi se sídlilo již v pravěku. První písemná zmínka o vesnici pochází z roku 1223. Původní název obce zněl \"Veleljuby,\" podle zbožnosti zdejších obyvatel. Od čtrnáctého století stával ve Velelibech kostel, do dnešní doby jich bylo několik.\n\nDominantou vesnice je novorománský kostel svatého Václava. Ve vsi se pořádá Svatováclavské posvícení. Ve vsi sídlí významná firma \"Semena Veleliby\". Na místním antukovém hřišti se hraje rekreačně nohejbal.\n\nVeleliby patří mezi železniční uzly, neboť se zde rozchází železniční trať směrem na Mladou Boleslav a na Jičín. Na západ od Velelib u říčky Lidušky se buduje mokřad, který je součástí projektu MŽP. Při hloubení mokřadu se nalezl hrob z pozdní doby kamenné i další objekty.\n\nDopravní síť\n\nVeřejná doprava 2011\n\n\n"}
{"id": "126656", "url": "https://cs.wikipedia.org/wiki?curid=126656", "title": "Skála (rozcestník)", "text": "Skála (rozcestník)\n\nPojem skála je nejednoznačný a může mít následující významy:\n\n\n\n\n\n\n\n\n"}
{"id": "126657", "url": "https://cs.wikipedia.org/wiki?curid=126657", "title": "Předhradí (rozcestník)", "text": "Předhradí (rozcestník)\n\nPojem Předhradí je nejednoznačný a může mít následující významy:\n\nnebo se může jednat o název sídla:\n"}
{"id": "126659", "url": "https://cs.wikipedia.org/wiki?curid=126659", "title": "Satirikon", "text": "Satirikon\n\nSatirikon či Satyrikon, v latinském originále Satyricon, je dobrodružný román římského spisovatele Petronia. Hlavními hrdiny jsou mladíci Encolpius (ten děj vypráví ze svého pohledu) a Ascyltus, kteří soupeří o mladičkého Gitóna. Místy je doprovází básník Eumolpus. Spolu putují jižní Itálií a zažívají různá dobrodružství, často erotického rázu.\n\nV textu se střídá próza s veršem. Román byl původně mnohem rozsáhlejší. Do našich dnů se dochovaly jen zlomky, z nich nejdelší je Hostina u Trimalchiona. Zlomky Satyrikonu se vyznačují velkým množstvím rukopisných variant. Na mnoha místech je text nevratně poškozen, jinde nabízí celou řadu protichůdných interpretací. Důvodem je mimo jiné i to, že při líčení zábavy propuštěnců na hostině u zbohatlíka Trimalchiona autor využívá jazyka nižších vrstev společnosti, který se jinak v literární latině objevuje jen zřídka.\n\nPopisem Hostiny u Trimalchiona se inspirovala novověká šlechta při pořádání svých dvorských zábav. Nejslavnější banket podle Trimalchiona uspořádal na základě Leibnizova scénáře v roce 1702 hannoverský kurfiřt.\n\nDochovanými zlomky Satyrikonu se inspiroval italský neorealistický režisér Federico Fellini k natočení stejnojmenného filmu. Hostinou u Trimalchiona a jí inspirovanou zábavou na hannoverském dvoře roku 1702 se inspiruje inscenace Satyrikon s.r.ó/ Satyrikon Inc. unLtd., která vznikla na scéně pražského divadla Alfred ve dvoře v roce 2006.\n\n"}
{"id": "126663", "url": "https://cs.wikipedia.org/wiki?curid=126663", "title": "David Prachař", "text": "David Prachař\n\nDavid Prachař (* 15. ledna 1959 Praha) je český herec, dabér, syn českého herce Ilji Prachaře a také otec herce, zpěváka a moderátora Jakuba Prachaře.\n\nPo maturitě na Gymnáziu Budějovická v roce 1978 vystudoval roce 1982 herectví na pražské DAMU a poté dostal angažmá v Divadle S.K. Neumanna. Postupně hrál v Divadle E. F. Buriana, Činoherním klubu, Divadle Komedie a roku 2002 se stal členem Činohry Národního divadla.\n\nZískal Ceny Alfréda Radoka – v roce 1994 za roli Hamleta a roku 2001 za roli Fausta.\n\nOd roku 1997 daboval herce Michaela Shankse (dr. Daniel Jackson) v seriálu Hvězdná brána.\n\nV roce 2000 získal Cenu Františka Filipovského za dabing filmu \"Život je krásný\".\n\nV roce 2007 získal Cenu Thálie za mimořádný mužský herecký výkon roku 2006, a to za roli v monodramatu \"Novecento\" (\"Magické piáno\"), které uvádí pražské Divadlo Viola.\n\nNyní ho můžeme vídat v Národním divadle, v Divadle Viola, v Divadle v Dlouhé a v Divadle Palace. V roce 2006 vystupoval v seriálu \"Ordinace v růžové zahradě 2\". \n\nOd roku 2019 hraje v seriálu \"Slunečná\" postavu Leoše Kratiny.\n\nDavid Prachař je podruhé ženatý a má celkem pět dětí.\n\nS rodinou se z malé garsonky v pražských Nuslích odstěhoval za Prahu, kde zrekonstruovali starý mlýn. Ale v zimě rodina využívá i svůj pražský byt.\n\n\n\n\n\n"}
{"id": "126664", "url": "https://cs.wikipedia.org/wiki?curid=126664", "title": "Potěmkinova vesnice", "text": "Potěmkinova vesnice\n\nJako Potěmkinovy vesnice (stavění Potěmkinových vesnic) bývá označována snaha vykreslit něco lépe, než tomu tak ve skutečnosti je - falešně přikrášlit skutečnost a zastírat pravdivý stav věcí.\n\nPříkladem mohou být minulé i současné ekonomiky hlásící se k myšlenkám socialismu - např. i bývalé socialistické Československo, které na odiv vystavovalo některé svoje úspěchy, často bylo mnoho prvků národního hospodářství však nastaveno tak, aby se vytvořil dojem bohatší země (například záporná daň z obratu). Podobně se postupovalo i v jiných oblastech (rekonstrukce center měst apod.) a i v dalších socialistických zemích.\n\nCesta Kateřiny II. na Krym v roce 1787, na níž ji doprovázel i rakouský císař Josef II., byla součástí diplomatických příprav na společný rusko-rakouský útok na Osmanskou říši, současně se mělo rakouskému císaři a početnému doprovodu cizích diplomatů z nejrůznějších zemí ukázat bohatství a moc Ruska. Carský výlet na Krym se připravoval několik let. Na každém místě, kde měla carevna nocovat, byl postaven skvělý palác, vyspraveny cesty, opravovány fasády atd. \n\nAvšak finanční prostředky impéria byly limitované a změnit pustinu v kvetoucí kraj nedokázal ani mocný kníže G. A. Potěmkin. Aby vytvořil iluzi skvělého rozmachu nedávno k Rusku připojených oblastí, pozval z Petrohradu na čtyřicet malířů, zběhlých v tehdy módní tzv. perspektivní malbě. Ti pak podél Dněpru, po němž plulo několik desítek korábů s carskou suitou, namalovali kulisy vesnic, kolem nichž se pásl dobytek, svátečně oblečení venkované mávali a zpívali písně. \n\nZ dálky nebylo vidět, že dobytek sotva stojí na nohou, neboť carevně ukazovali pětkrát či šestkrát totéž stádo, které v noci hnali vždy na nové místo. Podobně bylo vidět i několik pluků, které se pro větší efekt přesunovaly a defilovaly tak před panovnicí několikrát. Po cestách jely vozy naložené pytli s obilím (ve skutečnosti se však jednalo o písek), před dekoracemi vesnic stáli jako vesničané opět převlečení vojáci Potěmkinových pluků.\n\nVe vsích nebo městech, kudy průvod přímo projížděl, byly „pravé“ jen hlavní ulice, v průčelí bočních ulic stály opět jen kulisy. Ve vesnických chalupách se pak carevna a její doprovod nestačily divit tomu, že na stole vždy stála pečená husa. Byla to opět jedna a táž pečeně dle potřeby přenášená přes zadní dvorky. Při námořní přehlídce v Sevastopolu obstály jen první řady válečných lodí, v posledních řadách byly již jen lodě obchodní „upravené“ na bitevní koráby…\n\nMnozí historici o těchto událostech pochybovali a někteří pochybují i dnes. Existují však zprávy dobových svědků, kteří potvrzují, že tyto „potěmkinské vesnice“ opravdu existovaly. Jedním ze svědků, kteří o falešných vesnicích psali ve své korespondenci, byl např. saský diplomat Georg von Helbig. Objeveny byly i dopisy samotného Potěmkina, v nichž žádal prezidenta akademie umění o urychlené dodání skupiny umělců, kteří měli namalovat kulisy vsí a staveb, jimiž panovnice projížděla. Dalším důležitým svědkem byl už výše zmíněný císař Josef II., který se s carevnou Kateřinou Velikou sešel na Krymu k politickým jednáním. Ten označil svou cestu na Krym za „halucinaci“. Samotná carevna během cesty tušila, že něco není v pořádku, ale zřejmě jí to příliš nevadilo.\n\nŠVANKMAJER, M.; VEBER V., SLÁDEK Z., MOULIS V., DVOŘÁK L.. Dějiny Ruska. Praha: Nakladatelství Lidové noviny.\n"}
{"id": "126666", "url": "https://cs.wikipedia.org/wiki?curid=126666", "title": "Rio Grande Blood", "text": "Rio Grande Blood\n\nRio Grande Blood je desáté studiové album americké skupiny Ministry, které vyšlo roku 2006. Jde o druhou část trilogie proti prezidentu Bushovi; první část vyšla v roce 2004 jako \"Houses of the Molé\" a další následovala v roce 2007 albem \"The Last Sucker\".\n\nNázev alba paroduje název alba \"Rio Grande Mud\" skupiny ZZ Top, které vyšlo roku 1972.\n\n\n\n\n"}
{"id": "126667", "url": "https://cs.wikipedia.org/wiki?curid=126667", "title": "Band of Gypsys", "text": "Band of Gypsys\n\nBand of Gypsys je živé album Jimiho Hendrixe. Tato deska vznikla Hendrixovým výběrem skladeb z Novoročních koncertů 31.12. 1969 – 1.1. 1970,\nkteré se konaly v Newyorském divadle Fillmore East. Byl To Hendrixův nový projekt, kde už nehrál v sestavě starých Experience, ale pro tuto příležitost si pozval dva dlouholeté přátele, baskytaristu Billyho Coxe a bubeníka Buddyho Milese. Skupinu nazval \"Band Of Gypsys\". Toto spojení dodávalo Hendrixovi nové obzory a taky jeho herní projev byl jiný, deska Band of Gypsys je ukázka Hendrixovy absolutní kontroly nad jeho nástrojem. Skladba Machine Gun, která je textově zaměřena proti válce ve Vietnamu, je asi největší ukázkou Hendrixova hráčského umu a cítění, sólo v písni Machine Gun je jedno nejničivějších a zeměrvoucích sól, jaká kdy byla zahrána. Deska Band Of Gypsys není jen důležitým mezníkem v Hendrixově hudebním dědictví, ale udávala další směr samotného rocku, R&B, Funku a dalších odvětví hudby. Je to poslední deska, která byla autorizována samotným Jimim Hendrixem.\n\n1. ledna 1970 (Third Fillmore East set)\n\n\n1. ledna 1970 (Fourth Fillmore East set)\n\n\n\nNěmecké a japonské vydání zahrnuje bonusy:\n\n\n"}
{"id": "126671", "url": "https://cs.wikipedia.org/wiki?curid=126671", "title": "Douglas MacArthur", "text": "Douglas MacArthur\n\nDouglas MacArthur (26. ledna 1880 Little Rock, Arkansas – 5. dubna 1964 Washington, D.C.) byl pětihvězdičkový generál armády Spojených států amerických. Za druhé světové války byl velitelem spojeneckých vojsk bojujících v Pacifiku. Byl také polním maršálem filipínské armády.\n\nNarodil se v Little Rocku v rodině amerického důstojníka Arthura MacArthura, který bojoval v Americké občanské válce a byl nositelem nejvyššího vyznamenání, Kongresové medaile. Douglas MacArthur v roce 1898 nastoupil na United States Military Academy ve West Pointu. Byl vynikajícím studentem a v roce 1903 mu byla přidělena hodnost podporučíka ženijního vojska.\n\nOd roku 1904 sloužil u ženijního vojska na Filipínách, v Panamě a USA; v průběhu prvních let své vojenské kariéry byl také pozorovatelem rusko-japonské války v Tichomoří. Krátkou dobu byl také vojenským pobočníkem prezidenta Theodora Roosevelta. V průběhu první světové války sloužil u amerického vojska ve Francii, v roce 1916 se stal náčelníkem štábu 42. divize, od roku 1918 byl jejím velitelem.\n\nV letech 1919–1922 zastával funkci ředitele vojenské akademie ve West Pointu. Poté sloužil až do roku 1930 na Filipínách, po návratu byl jmenován náčelníkem štábu americké armády. V roce 1935 byl převelen zpět na Filipíny a poté se v roce 1937 rozhodl odejít do výslužby.\n\nV době hrozby války v Tichomoří byl v roce 1941 povolán zpět do služby, na Filipínách měl za úkol připravit obranu proti japonskému útoku. V prosinci roku 1941 se ovšem kvůli špatně vycvičenému vojsku musel stáhnout na poloostrov Bataan, kde zůstával až do března 1942. Posléze ovšem na rozkaz prezidenta odjel z poloostrova; spojenecké síly tam kapitulovaly v květnu roku 1942.\n\nSpolu s admirálem Nimitzem se výraznou měrou podílel na osvobozování Tichomoří. Používal taktiku tzv. \"žabích skoků\", kdy obcházel místa s vysokou koncentrací japonských sil a ničil zásobovací centra v týlu nepřítele. V prosinci 1944 byl jmenován 5 hvězdičkovým generálem.\n\nV roce 1944 se vrátil na Filipíny jako vítěz, vylodil se na ostrově Leyte, odkud musel tři roky předtím odplout. V Tokijském zálivu 2. září 1945 převzal na vlajkové lodi USS Missouri (BB-63) s admirálem Nimitzem japonskou kapitulaci. Po válce se stal generálem okupační armády USA a generálem OSN na korejském poloostrově. Neúspěšně se pokoušel vstoupit do politiky, zemřel v roce 1964.\n\nV roce 1977 byl natočen americký životopisný film \"Generál MacArthur\", titulní roli ztvárnil Gregory Peck, snímek režíroval Joseph Sargent.\n\n\nŽivotopis D. MacArthura na valka.cz\n"}
{"id": "126672", "url": "https://cs.wikipedia.org/wiki?curid=126672", "title": "Satyricon", "text": "Satyricon\n\nSatyricon je norská black metalová kapela která vznikla v roce 1990, dříve známá jako Eczema. Skupina svým prvním albem Dark Medieval Times založila nový black metalový podžánr, kterému přezdívali \"medieval metal\" (medieval = středověký). Album jasně ukazovalo na fanscinaci Satyriconu středověkem, společně se surovými bicími, které měl na starosti Frost, a smíchané ještě i s akustickou kytarou a flétnou. Na dalšími albu, The Shadowthrone, v tomto středověkém duchu pokračovali.\nS ohledem na jedno z jejich aktuálnějších alb, Volcano, uvedl Satyr v biografii na jejich oficiálních stránkách, že \"hudba je rockově založená, jen extrémnější; je to black metal, který přesahuje hranice dané kapelami jako Venom či Bathory, objevování sama sebe založené na podkladu rockově orientovaného black metalu je naše filozofie\". Volcano získalo celkem 4 ocenění, norské Grammy za \"Nejlepší metalové album\", cenu Alarm za \"Fuel For Hatred\" v kategorii \"Píseň roku\", stejnou cenu i za \"Metalové album roku\" a ceny Oslo za \"Celkově nejlepší album\".\nSatyricon se účastnili alba na počest Darkthrone, \"Dakthrone Holy Darkthrone\", které vydalo Moonfog Productions v roce 1998 svou předělávkou songu \"Kathaarian Life Code\". Zase v roce 1998 se Satyricon účastnili i alba na počest Bathory, \"In Conspiracy With Satan\", které vydalo Hellspawn/No Fashion Records, a tak přispěli svým coverem písně \"Born For Burning\".\nV roce 2006 vydala kapela nové studiové album, Now, Diabolical. Album vyvolalo v black metalovém undergroundu velkou míru sporů kvůli svému přímému, \"přátelskému k rádiu\" uchopení žánru. Album se prodávalo dobře, i když i venku z black metalových kruhů.\nV březnu 2008 byla kapela poprvé hlavní hvězdou na Inferno Metal Festivalu v Oslu. 2. června vyšel nový singl \"My Skin Is Cold\".\n\nV roce 2013 odehráli Satyricon koncert v opeře za doprovodu norského operního sboru. Stalo se tak v rámci propagace alba \"Satyricon\" které krátce předtím vyšlo. V roce 2015 vyšlo živé album s názvem \"Live At The Opera\". Jde o záznam z norské opery. Jako ochutnávka z této nahrávky byla píseň \"Die By My Hand\".\nNyní kapela dokončuje již své deváté album, které vyjde v září u Napalm Records. Album se bude jmenovat \"Deep Calleth Upon Deep\". Bude obsahovat osm nových skladeb, které jak bylo uvedeno k obalu alba nebudou jen sbírkou nových věcí. Ale půjde svým způsobem novou éru v historii kapely. 11. srpna vyjde singl s titulní písní \"Deep Calleth Upon Deep\". Půjde o malou ochutnávku ze stejnojmenného alba.\n\n\n\n\n"}
{"id": "126685", "url": "https://cs.wikipedia.org/wiki?curid=126685", "title": "Hermitovská matice", "text": "Hermitovská matice\n\nHermitovská matice neboli samoadjungovaná matice neboli samosdružená matice je v oboru lineární algebry taková čtvercová matice s prvky z oboru komplexních čísel, ve které jsou všechny dvojice prvků formula_1, formula_2 komplexně sdružené, tedy \n\nTotéž lze vyjádřit podmínkou, že pro danou matici je matice adjungovaná rovna matici transponované, tedy platí:\n\n\n"}
{"id": "126687", "url": "https://cs.wikipedia.org/wiki?curid=126687", "title": "Jens Zetlitz", "text": "Jens Zetlitz\n\nJens Zetlitz (26. ledna 1761 – 14. ledna 1821), byl norský básník pocházející ze Stavangeru. Studoval teologii v Kodani. Zde se stal členem tzv. „Norské společnosti“ a proslavil se svými pijáckými písněmi.\n\nPo Jensi Zetlitzovi je dnes v Stavangeru pojmenována ulice.\n\n\n"}
{"id": "126688", "url": "https://cs.wikipedia.org/wiki?curid=126688", "title": "Moloch ostnitý", "text": "Moloch ostnitý\n\nMoloch ostnitý (\"Moloch horridus\") je australský ještěr z čeledi agamovitých. Je to bizarní, pomalé stvoření pokryté ostny a kožními růžky. Jeho podivný, poněkud hrozivý vzhled mu vysloužil jméno: Moloch, známý z Bible, byl strašný démon, který se živil malými dětmi. Skutečný moloch ostnitý je však zcela neškodná, malá ještěrka živící se výhradně mravenci.\n\nMoloch ostnitý je jediný zástupce rodu \"Moloch\".\n\n\nMoloch ostnitý je podsaditý ještěr s tělem pokrytým kónickými ostny. Knoflíkovitý výrůstek na týlu ještěra zřejmě slouží jako „falešná hlava“ k oklamání predátorů. Samice jsou větší než samci. Moloch má schopnost barvoměny – v teple, nebo je-li aktivní, je moloch světle žlutý nebo okrový s červenavými skvrnami, vylekaný moloch je tmavší, stejně tak, je-li chladno. Schopnost změnit barvu, společně s členitým povrchem, mu poskytuje vynikající mimikry, živočich snadno splyne se svým okolím.\n\nVzhledem je moloch pozoruhodně podobný severoamerickým ropušníkům (\"Phrynosoma\" sp.), kteří žijí podobným způsobem života, ale patří do čeledi leguánovitých, nejsou příbuzní molocha. Jejich podobnost je výsledkem konvergentní evoluce.\n\nMoloch ostnitý žije v písčitých pouštích a suchých planinách jižní, západní a centrální Austrálie.\n\nMoloch ostnitý žije na zemi, v otevřené krajině. Pohybuje se pomalu a trhaně, studené noci a horká poledne přečkává v úkrytu, zbytek dne pak tráví hledáním potravy. Moloch je potravní specialista, živí se pouze mravenci, zvláště rodu \"Iridomyrmex\". Odhaduje se, že za minutu zkonzumuje 24 – 45 mravenců, při jediném krmení jich pak spořádá velké množství (odhad: 675 až 1000 až 2500 jedinců).\n\nMoloch má kůži pokrytou hydroskopickými rýhami, které vedou přímo do koutků úst ještěra. Rosa, která kondenzuje na jeho zádech, mu pak stéká přímo do tlamy.\n\nBěhem roku jsou molochové aktivní na jaře a na podzim, zimu a nejteplejší letní měsíce prospí ve vyhrabaných doupatech. Páří se v srpnu a září, kdy opouštějí svoje teritorium a vydávají se na dlouhé cesty za ostatními jedinci svého druhu. Jsou vejcorodí, samice klade 3 – 10 vajec do podzemní nory.\n\nMoloch ostnitý má i přes svou kamufláž a ostny mnoho nepřátel. V nebezpečí zasune hlavu mezi přední končetiny a predátorovi nabízí k útoku jen hlavu falešnou, také se umí nafouknout vzduchem. V přírodě jej loví varani a také draví ptáci.\n\nProtože je moloch potravní specialista, na celém světě jej chová jen několik málo zoologických zahrad. V Česku není v současnosti (2006) chován.\n\n"}
{"id": "126696", "url": "https://cs.wikipedia.org/wiki?curid=126696", "title": "Gustáv Krajči", "text": "Gustáv Krajči\n\nGustáv Krajči (* 19. května 1951 Fiľakovo) je bývalým ministrem vnitra Slovenska v třetí vládě Vladimíra Mečiara a předsedou Ľudové únie.\n\nGustáv Krajči do politiky vstoupil v roce 1990 jako člen Veřejnosti proti násilí. Po rozdělení VPN, se aktivně podílel na založení Hnutí za demokratické Slovensko. V roku 1996 se stal ministrem vnitra Slovenské republiky ve vládě Vladimíra Mečiara. Z tohoto období je známý hlavně tím, že osobně převzal zodpovědnost za změnu otázek v referendu vyhlášeném tehdejším prezidentem Michalem Kováčem.\n\nV roce 1998 byl Gustáv Krajči zvolen za poslance NR SR za HZDS. Znovu zvolen byl ve volebním období 2002-2006. Začátkem roku 2003 byl Gustáv Krajči v skupině jedenácti poslanců, kteří pod vedením Vojtecha Tkáče vystoupili z HZDS a založili novou politickou stranu s názvem Ľudová únia. Po neúspěchu strany ve volbách do Evropského parlamentu v roce 2004 celé vedení strany v čele s Tkáčem odstoupilo a Gustáv Krajči byl 9. října 2004 zvolen jejím předsedou.\n"}
{"id": "126698", "url": "https://cs.wikipedia.org/wiki?curid=126698", "title": "Tatra T3M", "text": "Tatra T3M\n\nTatra T3M je typ tramvaje, který vznikl modernizací československé tramvaje typu T3.\n\nJiž od poloviny 60. let 20. století se podnik ČKD Trakce (výrobce elektrické výzbroje pro tramvaje Tatra) zabýval vývojem moderní polovodičové výzbroje, která měla být určena jak novým vozidlům, tak pro modernizaci starších tramvají. Nová výkonná elektronika umožňuje plynulejší a hlavně hospodárnější provoz tramvajových vozů. Některé komponenty nové výzbroje (označena TV1) byly zkoušeny od roku 1969 na košické tramvaji T3 evidenčního čísla 263. Prototyp vozu T3t (až později byly tramvaje s výzbrojí TV1 označovány T3M) byl vyroben v roce 1971. Prototypy sériové rekonstrukce byly modernizovány v roce 1976.\n\nSériová výroba elektrické tyristorové výzbroje TV1 byla zahájena v roce 1977. Dopravní podniky (DP) si ji montovaly do tramvají samy (případně modernizaci nechaly na jiných DP). Poslední dodávky výzbroje TV1 byly uskutečněny v roce 1981.\n\nV polovině 90. let 20. století nastal v Praze problém. Životnost vozových skříní některých vozů T3M byla u konce, podvozky a výzbroj však byly v poměrně dobrém stavu. Proto pražský dopravní podnik zakoupil 18 nových vozových skříní, které odpovídaly vozům T3SUCS. Takto modernizované vozy (de facto jde o nové tramvaje) dostaly označení T3M.2-DVC (zkratka DVC znamená „dveře volí cestující“ = poptávkové otvírání dveří.)\n\nTypová označení T3M.0 také nesou modernizované tramvaje T3, které pro plzeňský a liberecký dopravní podnik rekonstruovala v 90. letech 20. století Škoda Dopravní technika. Jedná se o typy Škoda 01T (pro Plzeň) a Škoda 02T (pro Liberec).\n\nPrvní prototyp tramvaje T3M byl vyroben v roce 1971 a obdržel pražské ev.č. 6000. V roce 1973 byl přečíslován na ev.č. 8003 a začal v Praze zkušebně jezdit s cestujícími; byl vypravován z vozovny Hloubětín výhradně na linku 10 (na všech ostatních hloubětínských linkách byly nasazovány dvojice). Roku 1980 byl odstaven ve vozovně. Po požáru tramvaje ev.č. 8071 v roce 1992 se stal majetkem DP Praha a nahradil tuto tramvaj v běžném provozu (obdržel její evidenční číslo). Vyřazen byl v roce 2005.\n\nZa prototypy sériové modernizace byly vybrány pražské tramvaje T3 ev.č. 6795 a 6798 vyrobené v roce 1971. Po rekonstrukce na typ T3M v roce 1976 byly přečíslovány na ev.č. 8005 a 8006. Vozy byly vyřazeny v roce 2014, respektive 2011.\n\nJedinou změnou oproti tramvaji T3 byla nová tyristorová výzbroj TV1, která umožňuje hospodárnější provoz než původní odporová výzbroj TR37. Vzhledové změny byly dvě: nová skříň s brzdovými odpory na zadní části střechy tramvaje a nová skříň s ovladači za stanovištěm řidiče.\n\nV roce 1971 byla vyrobena jedna tramvaj T3M. Další vozy vznikaly modernizacemi starších vozů.\nModernizace na typ T3M probíhaly v letech 1976 až 1981.Nové vozové skříně pro typ T3M.2-DVC byly vyrobeny v roce 1996.\n"}
{"id": "126700", "url": "https://cs.wikipedia.org/wiki?curid=126700", "title": "Kostel Nanebevzetí Panny Marie (Most)", "text": "Kostel Nanebevzetí Panny Marie (Most)\n\nKostel Nanebevzetí Panny Marie v Mostě je pozdně gotický chrám, který byl po požáru města vystavěn v letech 1517–1550. Proslulost získal především v roce 1975, kdy byl přesunut po kolejích o 841 metrů, aby byl zachráněn z města, které bylo srovnáno se zemí kvůli těžbě uhlí. V Guinessově knize rekordů je zapsán jako přeprava nejtěžšího předmětu po kolejích. Kostel se nachází v severní části města za Mosteckým koridorem, asi 1 km západně od nádraží. Je ve vlastnictví státu (správu zajišťuje Národní památkový ústav) a je přístupný veřejnosti.\n\nKostel se stal 8. února 2010 národní kulturní památkou.\n\nPředchůdcem dnešního kostela byla raně gotická trojlodní bazilika založená mezi lety 1253 až 1257, jak dokládá nepřímo listina papeže Bonifáce VIII. z roku 1296. Z původního kostela se zachovala jen jeho východní krypta a vnitřní obvodové zdivo západní věže. Kostel vyhořel roku 1515.\n\nV roce 1515 bylo město Most zničeno požárem, který velmi ovlivnil pozdější architektonický vzhled města. Dne 20. srpna 1517 se na troskách starého chrámu započalo se stavbou nového kostela. Jeho obnova byla svěřena architektu Jakubovi Heilmannovi ze Schweinfurtu, žákovi a následovníkovi Benedikta Rieda. Ten kostel navrhl jako velké halové trojlodí s opěráky vtaženými dovnitř, s pětiboce uzavřeným presbytářem a hranolovou věží s ochozem v hlavním průčelí, s předsíní po severní stěně a se severozápadní sakristií. V prvním roce stavby probíhaly bourací práce. Teprve roku 1518 odevzdal mistr Jakub projekt nové stavby a jejího vedení se ujal Jiří (Jörg) z Maulbronu. V roce 1531 po něm řízení stavby převzal mistr Petr Heilmann. Ve druhém desetiletí 16. století byly dokončeny klenby obvodových kaplí, vztyčeny vnitřní pilíře a osazeny výběhy klenebních žeber. Roku 1532 byla zasklena okna a vytesána klenební žebra. V roce 1549 byla dokončena hrubá stavba a okolo roku 1550 vznikly portály, již ve slohu renesančním. Při dalším požáru města v roce 1578 kostel opět částečně vyhořel a byl opravován až do roku 1602. Mezitím (1594) kostel vysvětil pražský arcibiskup Zbyněk Berka z Dubé. I poté následovaly v průběhu staletí drobné úpravy exteriéru i interiéru budovy. V roce 1650 byl kostel pokryt novou střechou.\n\nRoku 1501 potvrdil papež Alexandr VI. na přímluvu krále Vladislava II. městu Mostu patronátní právo nad kostelem, které do té doby vykonával klášter křižovníků Božího hrobu ve Zderaze u Prahy. Starost o opravu kostela proto připadla městu. Její financování však pochopitelně nemohlo plně hradit ze svých prostředků, proto se rozhodlo požádat o zorganizování odpustkové sbírky. Měšťané získali v roce 1516 od papeže Lva X. a dalších církevních hodnostářů povolení uspořádat veřejnou sbírku ve prospěch nového kostela. Obdobná svolení ke sbírce vystavil král Ludvík Jagellonský a polský král Zikmund I.\n\nSbírka začala 22. března 1517 v Mostě a trvala do 1. května 1519. Peníze se vybíraly v Čechách, na Moravě, v Sasku, Lužici a ve Slezsku. V roce 1517 se vybralo 5379 kop a 49 míšeňských grošů, v roce 1518 4984 kop a 52 grošů a ve třetím roce 1375 kop a 47 grošů. Spolu s dalšími dary se podařilo získat celkem 12 155 kop a 45 grošů. Město muselo z konečné sumy odevzdat třetinu papežské kurii. Zbývající peníze byly použity na výstavbu kostela a dalších staveb, jako fary nebo školy.\n\nV roce 1840 byla zbořena hřbitovní zeď kolem kostela a kostnice a v letech 1880–1883 proběhla poslední velká oprava, při níž byl interiér regotizován odstraněním části barokního inventáře, novou gotizující výmalbou a instalováním novogotického zařízení. Roku 1932 byl kostel opraven pod vedením architekta Karla Kühna. Obnoveny byly omítky vnějšího pláště stavby a restaurovány kamenné články.\n\nU kostela byla v roce 1765 postavena samostatná barokní zvonice. V roce 1820 byla poškozena při velkém požáru Mostu a následně přestavěna. V rámci přestavby byly ke kopuli zvonice přeneseny z bořené renesanční radnice alegorické sochy Živlů, vytvořené v roce 1715 v dílně Jana Brokoffa. V roce 1958 byla spolu s kostelem prohlášena nemovitou kulturní památkou, neboť patřila k významným dominantám městského panoramatu. V roce 1976 byla ovšem odkoupena za 23 tis. Kč a v roce 1979 uvedena v seznamu likvidovaných památkových objektů. Zápis do seznamu kulturních památek byl zrušen v roce 1981 a zvonice byla spolu se Starým Mostem zdemolována.\n\nV roce 1964 byla schválena postupná demolice staré zástavby města Mostu a rozhodnuto o současně výstavbě nových sídlišť na nezastavěném území jižně od města. S tím se začala řešit i otázka, jak naložit se zdejší nejvýznamnější architektonickou památkou. Usnesení československé vlády č. 612 z 18. listopadu 1964 nařídilo, že při těžbě uhelných zásob pod městem Most bude děkanský kostel zachráněn. Rozhodnutí se opíralo o podrobný umělecko-historický průzkum objektu vypracovaný Státním ústavem památkové péče a ochrany přírody v Praze.\n\nPři Ministerstvu kultury ČSR byla ustavena komise, jejímž předsedou byl jmenován Stanislav Bechyně. V roce 1969 na jeho místo nastoupil Alois Myslivec. Úkolem komise bylo dozorovat projektovou činnost a vlastní realizaci celé záchranné akce.\n\nOdborným poradcem byl ruský stavební inženýr Emmanuel Gendel (1903–1994), který získal rozsáhlé zkušenosti z přesunů velkých administrativních a obytných budov v centru Moskvy již ve 30. letech. Jeho odborná doporučení pomohla obhájit myšlenku přemístění proti názoru odpůrců samotného projektu.\n\nNa záchranu kostela bylo vypracováno celkem 11 variant:\n\nMožnost zastavení či omezení těžby nebyla mezi návrhy zahrnuta.\n\nVarianty č. 1 a 2 byly zamítnuty kvůli ztížení následné těžební činnosti, neboť se počítalo s vytěžením uhelných slojí až k těsné blízkosti koridoru.\n\nVarianty č. 3 a 4 byly optimální pro umístění kostela, který by se tak dostal co nejblíže k nově vznikajícímu městu. Tato varianta však byla zamítnuta jako časově nerealizovatelná. Kostel by totiž musel být přesunut dříve, než by se postavil dopravní koridor.\n\nVarianta č. 4 navíc nebyla technicky možná, neboť trasa vedla přes poddolované území, což nedovolovalo výstavbu pevných drah.\n\nVarianty č. 5 a 6 se později ukázaly jako technicky neproveditelné.\n\nProti variantám č. 7 a 8 hovořila nejen vysoká pracnost, značná potřeba kvalifikovaných řemeslníků a vysoké náklady, ale hlavně podstatné snížení historické hodnoty objektu.\n\nPři variantě č. 9 by uprostřed lomu zůstal komolý kužel složený z nadložních vrstev o síle 15 metrů z nesourodých zemin o objemu zhruba 300 000 m a z uhelné sloje obsahující asi 2,7 milionů tun uhlí. Vzniklý pilíř by vážil asi 3,3 milionů tun a spočíval by na nesourodém podloží se šikmým uložením vrstev. Bylo by jej třeba zabezpečit proti samovznícení uhlí ve sloji pod kostelem a zajistit jeho stabilitu. Kostel sám by pak musel projít rekonstrukcí, která by stavbě zaručovala bezpečnost při sedání vysychajícího pilíře. Navíc by zde zůstalo nevytěženo značné množství uhlí, což bylo nežádoucí, a i samotnou těžbu by to zkomplikovalo.\n\nVarianta č. 10 řešila většinu těchto problémů. Postupné vybudování železobetonových stěn až do hloubky asi 65 metrů by snížilo na minimum jak riziko samovznícení, tak ztrátu uhlí a zároveň zvyšovalo stabilitu celého pilíře. Nevýhodou těchto dvou variant (č. 9 a 10) byl fakt, že při ponechání kostela na původním místě by byla stavba zhruba na 30 let zcela izolována od okolí.\n\nJako nejvhodnější, i když ne nejlevnější varianta bylo nakonec zvoleno přesunutí kostela jako celku o několik set metrů dál do sousedství gotického kostela sv. Ducha a vedlejšího barokního špitálu. Tím ovšem došlo k oddělení kostela od samotného města koridorem dopravních a inženýrských sítí.\n\nUsnesením vlády ČSSR č. 48 ze 4. března 1970, které bylo vládou znovu potvrzeno usnesením č. 103 ze dne 12. května 1971, bylo rozhodnuto o záchraně kostela přesunem na základě \"Studie realizovatelnosti přesunu gotického kostela v Mostě\", zpracované organizací českého ministerstva kultury Transfera, n. p.\n\nPřed započetím vlastních projektových prací byl proveden detailní stavebně historický průzkum. V roce 1970 byl vybudován depozitář, kam byl postupně ukládán demontovaný mobiliář kostela, včetně hlavního oltáře, a ohrožené části interiéru. V roce 1971 byl proveden archeologický průzkum kostela a jeho nejbližšího okolí.\n\nV dalších letech byl postupně zabezpečován podrobný průzkum geologických podmínek v prostoru kostela, na trase přesunu a na místě nového osazení. Během zpracování projektu byly uskutečněny ještě další doplňující průzkumy, např. zjištění fyzikálně-chemických vlastností historických stavebních materiálů kostela, geofyzikální průzkum základů kostela a dutin v prostoru chrámu a nejbližšího okolí, v prostoru celé trasy i na místě nového umístění, neboť trasa přesunu vedla částečně přes starý důl \"Boží požehnání\", zasypaný již před druhou světovou válkou, a nové stanoviště kostela se nacházelo v místě bývalého dolu \"Richard\", který teprve musel být zasypán. Vedle toho probíhala různá laboratorní vyšetření a speciální testování, např. zkoušky jízdních vlastností kol při extrémním zatížení a minimálních rychlostech či zkoušky ztužení chrámové klenby. Nástřik epoxidové pryskyřice byl nejprve vyzkoušen na klenbě piaristického kostela v Mostě.\n\nV roce 1972 byla rozebrána kostelní věž, neboť její zabezpečení by si vyžádalo příliš náročné úpravy a komplikace při přesunu.\nPoté byly zahájeny zabezpečovací práce v interiéru kostela, které spočívaly ve zpevnění klenby nástřikem a vyztužení objektu ocelovou příhradovou konstrukcí, která sevřela kostel uvnitř i zevně a umožnila rozložit celou váhu historického zdiva (9600 tun) na jednotlivé transportní vozíky. Obvod kostela jistil betonový věnec. Celková váha kostela nakonec činila 12 000 tun. Nejnákladnější částí přípravných prací bylo vybudování transportní dráhy. Kolejiště bylo vzhledem k velké dopravní vzdálenosti dlouhé pouze 160 metrů. Za kostelem bylo pak vždy demontováno a během přesunu pětkrát před kostelem namontováno.\n\nPod všechny staticky důležité body bylo na vybudované kolejiště zasunuto 53 transportních vozíků, které vyrobila Škoda Plzeň. Vozíky pracovaly na hydraulickém principu. Hydraulika ovládala také osm výložných ramen, která měla kostel tlačit, případně brzdit. Práce byly řízeny počítačem, nebyl ale vyloučen manuální zásah.\n\nVelín byl umístěn přímo v kostele. Tvořil jej prosklený přístavek na přídi kostela přibližně 11 metrů nad kolejištěm, který byl propojen s kostelem mnoha kilometry kabelů a hadic s kapalinou, jež přiváděly signály od elektromagnetických čidel MSI rozmístěných v kostele do řídícího počítače ve velínu a zpětně po zpracování k ovládací hydraulice. Z velína řídili inženýři a technici z INOVY (výzkumně vývojový podnik federálního ministerstva pro technický a investiční rozvoj, vedený Ing. Kubátem) posuv kostela při\nudržování dynamické rovnováhy.\n\nPoslední částí projektu bylo vybudování nových dvoupatrových základů s konstrukcí, která zaručovala kostelu na novém místě uložení bez nebezpečí nerovnoměrného sesedání.\n\nV roce 1975 se přípravné práce dostaly do své závěrečné fáze. Postupným vybouráváním zdiva a zabetonováním otvorů se u země vytvořil železobetonový pás. Při betonáži se na staré obnažené základy položil ve dvou vrstvách plech, čímž došlo k oddělení objektu od kamenných základů. Pás také umožnil vyšší zatížení a usnadnil vsunutí pomocných ocelových nosníků pod zdivo. Ty přenášely váhu kostela do ocelové konstrukce a umožnily naložit na ni kostel.\n\nDne 15. září 1975 začalo zdvihání a nakládání celého objektu. Samotný přesun byl zahájen 30. září v 11 hodin 50 minut. Dráha měla obloukový půdorys a byla dlouhá 841,1 m se sklonem 12,3 promile. Kostel se po ní posunoval nepřetržitě rychlostí 1,2 až 3,2 cm za minutu. Transfer byl ukončen 27. října 1975 v 8 hodin 52 minuty.\n\nNásledovalo zabezpečení stability stavby a její postupná renovace. Byla položena střecha, znovuvybudována věž a zrestaurován interiér, kde byla odstraněna nejen historizující výzdoba z 19. století, ale rovněž základní sakrální prvky, především pak hlavní barokní oltář. To vše i s úpravou okolí trvalo až do roku 1988, kdy byl kostel opět otevřen pro veřejnost. Kostel měl sloužit pouze jako výstavní a koncertní prostor. Byl znovu vysvěcen v červnu 1993. Tím, že byl kostel posunut po obloukové dráze, natočila se jeho osa a církev se zdráhala jej znovuvysvětit z toho důvodu, že oltář v rozporu s tradicí nesměřuje k východu, nýbrž na jih.\n\nPo vzoru jihoněmecké pozdní gotiky má kostel pouze jednu věž, exteriér působí prostě a stroze, stěny jsou hladké a ploché, obvodní zdivo je členěno dvěma pásy oken – spodní okna patří jednotlivým kaplím a horní pás oken náleží bočním lodím haly. Vnitřek kostela tvoří velká hala, rozdělená do tří lodí sedmi dvojicemi osmibokých sloupů bez hlavic. Mezi opěrnými pilíři je 16 kaplí, dvě postranní předsíně, sakristie, východní dvojité šnekové schodiště a západní šnekové schodiště. Každá z kaplí má vlastní krouženou klenbu a je zasvěcena podle donátorů – patronům cechů, bohatých měšťanů a sv. Bartoloměji, patronovi oseckého opata.\n\nZvlášť pozoruhodná je pozdně gotická klenba kostela s čistě dekorativními žebry, která se místy dokonce oddělují od klenby do volného prostoru. Mistrovské kamenické dílo představují i obě schodiště. Po předprsni empory probíhá kolem celého kostela renesanční polychromovaný vlys s biblickými výjevy.\n\nV interiéru kostela je instalována expozice gotického a renesančního umění severozápadních Čech, suterén kostela slouží jako výstavní prostor Galerie výtvarného umění v Mostě. Velký hlavní oltář vznikal v letech 1735–1739, jeho plastická výzdoba, která pochází z dílny sochaře Bartoloměje Edera, a velký oltářní obraz od Josefa Kramolína jsou z roku 1773.\n\nÚpravy okolí kostela probíhají od roku 1986 na ploše 16,57 ha. Za kostelem byl na rekultivovaném prostranství zřízen nový městský hřbitov. V letech 1994–1995 byla v rámci parkových úprav vybudována vodní nádrž o rozloze 1,83 ha, která je napájena vodou z řeky Bíliny. Do okolí kostela se v poslední době rovněž stěhují sochy ze zlikvidovaných obcí okresu Most a počítá se s postupným vybudováním lapidária. Nedaleko od kostela rovněž vznikne park MiniMost.\n\n\n\n"}
{"id": "126701", "url": "https://cs.wikipedia.org/wiki?curid=126701", "title": "Johan Cruyff Arena", "text": "Johan Cruyff Arena\n\nAmsterdam ArenA je fotbalový stadion v hlavním městě Nizozemska Amsterdamu a je domovem Ajaxu Amsterdam. Amsterdam ArenA pojme 51 628 diváků, všechna místa jsou přitom k sezení.\nStadion byl v roce 1996 otevřen utkáním mezi Ajaxem Amsterdam a AC Milán. Náklady na stavbu se odhadují na 212 milionů guldenů, neboli 96 milionů eur.\n\n"}
{"id": "126704", "url": "https://cs.wikipedia.org/wiki?curid=126704", "title": "Spektrum matice", "text": "Spektrum matice\n\nMějme čtvercovou matici formula_1 typu formula_2. Spektrem matice formula_1 nazýváme množinu všech vlastních čísel matice formula_1.\n\nSpektrum se obvykle označuje formula_5.\n\nMějme spektrum formula_6 matice formula_1.\n\nSpektrálním poloměrem matice formula_1 se nazývá číslo\n\n"}
{"id": "126708", "url": "https://cs.wikipedia.org/wiki?curid=126708", "title": "Michal Kováč", "text": "Michal Kováč\n\nMichal Kováč (5. srpna 1930 Ľubiša – 5. října 2016 Bratislava) byl slovenský ekonom, bankéř a politik. Po absolvování studií pracoval v bankovnictví až do roku 1989. Po sametové revoluci působil jako ministr financí federativního Slovenska, československý poslanec VPN, později HZDS, a poslední předseda Sněmovny lidu Federálního shromáždění. Po vyhlášení samostatné Slovenské republiky byl zvolen jejím prvním prezidentem, tuto funkci zastával v letech 1993–1998. Období jeho prezidentské působnosti bylo poznamenáno konflikty s tehdejším předsedou vlády Vladimírem Mečiarem.\n\nVystudoval Vysokou školu ekonomickou v Bratislavě. Zde pak po jeden rok působil jako asistent. Pak nastoupil jako zaměstnanec oblastní pobočky Státní banky československé. V bankovnictví pracoval od roku 1956 až do prosince 1989. Kromě toho působil do roku 1967 jako pedagog a externí pracovník Vysoké školy ekonomické. V letech 1965–1966 byl pedagogem na bankovní škole na Kubě a v letech 1967–1969 působil na postu náměstka v Živnostenské bance v Londýně. Odtud byl stažen v roce 1969 a v roce 1970 vyloučen z Komunistické strany Slovenska v rámci čistek po srpnové okupaci Československa. Za normalizace byl zaměstnán jako bankovní úředník na pobočce Státní banky československé Bratislava-město. Mimo to od roku 1978 do roku 1989 byl vědeckým pracovníkem Výzkumného ústavu pro finance a úvěr, později Ústředního ústavu národohospodářského výzkumu. Specializoval se na otázky měnové politiky a bankovnictví. Od roku 1987 přednášel na Stavební fakultě Slovenské vysoké školy technické.\n\nVe volbách roku 1990 byl zvolen za VPN do Sněmovny lidu (volební obvod Východoslovenský kraj). Zastával tehdy i vládní funkci. Ve vládě Milana Čiče, první vládě V. Mečiara a vládě J. Čarnogurského působil od prosince 1989 jako ministr financí Slovenské republiky v rámci Československa. Jeho první ministerské angažmá skončilo v roce 1991, kdy Vladimír Mečiar ztratil premiérský post a kdy se hnutí VPN rozložilo. V rámci rozkolu ve VPN přestoupil do HZDS Vladimíra Mečiara, opustil vládu a za HZDS zasedal po zbytek funkčního období ve federálním parlamentu.\n\nV květnu 1991 byl na ustavujícím sněmu HZDS zvolen místopředsedou této formace.\nMandát v parlamentu obhájil za HZDS ve volbách roku 1992. Stal se předsedou Federálního shromáždění. Ve FS setrval do zániku Československa v prosinci 1992. Před volbami v roce 1992 se Michal Kováč a Jozef Moravčík neformálně sešli (bez vědomí Vladimíra Mečiara) se zástupcem ODS a předali mu návrh uspořádání česko-slovenských vztahů v podobě volné unie. Šlo o sondáž možnosti dohody HZDS s očekávanou vítěznou stranou v českých zemích. S podobnou myšlenkou pak HZDS operovalo v počátečních fázích povolebních jednání. Na první povolební schůzce, mezitím co spolu mluvili Václav Klaus a Vladimír Mečiar, předložil Michal Kováč místopředsedovi ODS Miroslavu Mackovi opětovně projekt česko-slovenské unie, který ale ODS odmítla a Macek sám jej označil za projekt „\"slovenského státu s českou pojišťovnou\"“. Jako předseda Federálního shromáždění vedl ještě v průběhu srpna 1992 jednání i se zástupci české opozice (ČSSD, ČSS, Zemědělská strana), kde byl projekt česko-slovenské unie hodnocen kladně, ale pro nesouhlas ODS coby koaličního partnera HZDS v jednání nebylo pokračováno. Myšlenku dohody HZDS s českou opozicí ovšem nadále propagoval Kováčův poradce, kterým se stal Jaroslav Šabata, český politik z okruhu Občanského fóra a Občanského hnutí, který jako jeden z mála českých politiků měl dobré vztahy s Vladimírem Mečiarem.\n\nCesta k rozpadu Československa dohodou klíčových stran české i slovenské vládní koalice nakonec nebyla revidována a Kováč se začal připravovat na svou politickou budoucnost v rámci samostatné Slovenské republiky. Koncem roku 1992 byli on a jeho jmenovec Roman Kováč nominanty HZDS na post slovenského prezidenta, přičemž po sérii pohovorů s členskou základnou byl v lednu 1993 jako oficiální kandidát HZDS vybrán Roman Kováč. V prvním kole prezidentské volby v Národní radě SR 26. ledna ovšem získal jen 69 hlasů a nedosáhl tak na požadované kvórum 90 hlasů. Nezískal dokonce podporu ani od všech poslanců za HZDS. 27. ledna 1993 v druhém kole získal 78 hlasů (jeho protikandidát Milan Ftáčnik z levicové strany SDĽ jen 31). Ani to nestačilo na zvolení prezidentem. Zástupci politických stran se pak dohodli, že v únoru 1993 se uskuteční nová volba. Z ní byli ovšem vyloučeni všichni neúspěšní kandidáti z 1. volby. Roman Kováč tím ztratil svou nominaci a slovenským prezidentem se pak stal Michal Kováč.\n\nPost prezidenta samostatného Slovenska zastával v letech 1993–1998. Během svého prezidentského působení měl několik významných sporů s tehdejším slovenským premiérem Vladimírem Mečiarem. Na zasedání Národní rady SR 9. března 1994 kritizoval prezident Kováč Mečiarovu politiku. Mečiarova vláda se pak rozpadla a byla dočasně nahrazena vládou Jozefa Moravčíka, kterou koncem roku ovšem vystřídal opět kabinet Vladimíra Mečiara, jenž vyhrál volby. Konfliktní soužití předsedy vlády a prezidenta Kováče tak pokračovalo. Známa je kauza únosu Michala Kováče mladšího, jejíž aktéry Mečiar později ve funkci úřadujícího prezidenta amnestoval. Kvůli neschopnosti politické scény dohodnout se na obsazení prezidentského postu po Michalu Kováčovi se v této funkci vystřídali další úřadující prezidenti a teprve po víc než roce do funkce nastoupil Rudolf Schuster, zvolený již přímou volbou.\n\nKováče léta trápila Parkinsonova choroba. Po převozu do nemocnice v pátek 30. září 2016 a po zhoršení stavu ho lékaři uvedli do umělého spánku. Na začátku týdne se Kováčův zdravotní stav zlepšil, byl při vědomí a dýchal sám. Poté se však jeho stav zhoršil a ve středu 5. října 2016 ve večerních hodinách zemřel.\n\n\n"}
{"id": "126709", "url": "https://cs.wikipedia.org/wiki?curid=126709", "title": "Jón Kalman Stefánsson", "text": "Jón Kalman Stefánsson\n\nJón Kalman Stefánsson (* 17. prosince 1963 Reykjavík) je islandský spisovatel.\n\nPo ukončení základní školy byl zaměstnán například v továrně na zpracování ryb, jako zedník a krátce také jako policista na letišti v Keflavíku.\n\nV letech 1986 až 1991 studoval literární vědu na Islandské univerzitě, ale studium nedokončil. Následujících osm let vyučoval literaturu na škole v Akranes. Zároveň psal články a recenze pro noviny 'Morgunblaðið\" a také pro celoislandskou rozhlasovou stanici \"RÚV\".\n\nV letech 1992 až 1995 žil v Kodani. Od návratu až do roku 2000 řídil městskou knihovnu v Mosfellsbæru u Reykjavíku. Od té doby je spisovatelem na volné noze a žije v Mosfellsbæru.\n\n\n"}
{"id": "126713", "url": "https://cs.wikipedia.org/wiki?curid=126713", "title": "Malý sval hýžďový", "text": "Malý sval hýžďový\n\nMalý sval hýžďový (lat. musculus gluteus minimus) je nejmenší z hýžďových svalů. Má vějířovitý tvar, odstupuje jako široký sval na kyčelní kosti, svalové snopce se sbíhají směrem k trochanter major stehenní kosti, kde se upíná. Úponová šlacha je podložena tihovým váčkem.\n\nMalý sval hýžďový leží v hloubce pod středním hýžďovým svalem.\n\nVe veterinární anatomii se tento sval nazývá hluboký sval hýžďový (m. gluteus profundus), jinak se nijak podstatněji neliší. Je natahovačem kyčelního kloubu.\n"}
{"id": "126720", "url": "https://cs.wikipedia.org/wiki?curid=126720", "title": "Zlatá medaile Linného společnosti", "text": "Zlatá medaile Linného společnosti\n\nLinného medaile (v minulosti též Zlatá medaile) je ocenění Linného společnosti v Londýně která byla založena roku 1888 a je udělovaná každý rok botanikům nebo zoologům. Medaile byla do roku 1976 zlatá proto se často též nazývá „Zlatá medaile Linného společnosti“.\n\n\n"}
{"id": "126721", "url": "https://cs.wikipedia.org/wiki?curid=126721", "title": "Majgull Axelssonová", "text": "Majgull Axelssonová\n\nMajgull Axelssonová, rozená Anderssonová, (* 14. února 1947, Landskrona, Skåne) je švédská novinářka a spisovatelka.\n\n\n\n\n"}
{"id": "126727", "url": "https://cs.wikipedia.org/wiki?curid=126727", "title": "Mary (album)", "text": "Mary (album)\n\nMary je čtvrté řadové album americké soulové zpěvačky Mary J. Blige, které vyšlo 17. srpna 1999. Od předchozích alb této zpěvačky působí Mary daleko vyzrálejším dojmem, který překvapil i fanoušky Blige.\n\nNa této desce se podílelo mnoho známých umělců včetně Arethy Franklin, Lauryn Hill, Jadakisse, Erica Claptona, Eltona Johna nebo George Michaela.\nDíky tomuto album obdržela Mary J. Blige mnoho cen a nominací na prestižní ceny. Získala dvě nominace na \"MTV Music Awards\" za nejlepší píseň i video k písni As, kterou zpívá společně s Georgem Michaelem. Dále byla nominována na \"Brit Awards\" za nejlepšího soulového umělce a obdržela i tři prestižní nominace na \"Grammy Awards\".\nZ cen, které za toto album dostala se řadí ceny pro nejlepší soulovou zpěvačku a album v \"Soul Train Music Awards\".\n\n\"*Celosvětový prodej – 5 milionů kusů\"\n"}
{"id": "126729", "url": "https://cs.wikipedia.org/wiki?curid=126729", "title": "Michael VI.", "text": "Michael VI.\n\nMichael VI. Bringas († 1059), zvaný Stratiotikos („válečník“) nebo také Gerontas („starý“), vládl byzantské říši v letech 1056 až 1057. Byl již velmi starým mužem, když jej císařovna Theodora krátce před svou smrtí ustanovila svým nástupcem.\n\nMichael byl zřejmě příbuzným mocného \"parakoimomena\" Josefa Bringase z doby vlády Romana II. a působil jako člen dvorské kanceláře, kde se staral o vojenské záležitosti (odtud také jeho přízvisko). 21. srpna 1056, v den smrti císařovny Theodory, byl Michael ustanoven jejím nástupcem a korunován císařem. O den později provedl synovec Konstantina IX. Monomacha, Theodosios, státní převrat. Napadl konstantinopolské vězení, jehož vězni se k němu ihned připojili a společně s nimi postupoval na císařský palác. Zde ale ztratil kuráž a uprchl do chrámu Hagia Sofia, kde byl zadržen vojáky věrnými Michaelovi. Následně byl i se svými syny uvržen do vyhnanství ve městě Pergamon.\n\nTouto událostí však Michaelovy vnitropolitické potíže neskončily, neboť si brzy znepřátelil mocné magnáty, když urazil zkušeného vojevůdce Izáka Komnena. Izák a někteří další velitelé se proto rozhodli proti Michaelovi povstat a uchvátit moc. Přestože Izák sám odmítal přijmout císařskou hodnost, byl 8. června 1057 provolán svým vojskem v Paflagonii císařem a vyrazil na Konstantinopol. Michael přes počáteční nerozhodnost shromáždil všechny oddíly z evropské části říše a chtěl se postavit svému soupeři na odpor, nicméně 20. srpna 1057 bylo Michaelovo vojsko poraženo Izákem poblíž měst Nikomédie a Nikaia. Michael se i za této bezútěšné situace pokusil s povstalci vyjednávat a prostřednictvím Michaela Psella nabízel Izákovi, že ho adoptuje za svého syna a udělí mu titul \"kaisara\". Ačkoliv Izák byl víceméně ochotný tento návrh akceptovat a ukončit tak občanskou válku, v Konstantinopoli vypuklo proti Michaelovi všeobecné povstání. Senát a především patriarcha Michael Kerularios Michaela nakonec přesvědčili, aby abdikoval ve prospěch Izáka, což se také 31. srpna stalo. Zbytek svého života strávil Michael v klášteře, kde v roce 1059 zemřel.\n\n\n"}
{"id": "126730", "url": "https://cs.wikipedia.org/wiki?curid=126730", "title": "Izák I. Komnenos", "text": "Izák I. Komnenos\n\nIzák I. Komnenos (1005–1061 v Konstantinopoli) byl byzantským císařem v letech 1057 až 1059 a prvním vládnoucím členem pocházejícím z dynastie Komnenovců.\n\nByl synem Manuela Komnena Erotika, který sloužil jako důstojník u císaře Basileia II. Na smrtelné posteli svěřil Manuel do císařovy péče své dva syny, Izáka a Jana. Basileios je dal vzdělat do studijského kláštera a po dovršení dospělosti je povýšil do vysokých státních funkcí. Během neklidného období panování sedmi Basileiových nástupců si Izák dokázal svým moudrým chováním získat důvěru vojska. V letech 1042 až 1057 působil jako velitel armády v Malé Asii. V roce 1057 povstal v Paflagonii proti Michaelovi VI., který ho při jedné audienci hrubě urazil. S podporou, které se mu dostalo ze strany představitelů maloasijské aristokracie, Michaela přemohl a nastoupil na trůn v Konstantinopoli. Patriarcha Michael Kerularios ho pak 1. září 1057 korunoval císařem, čímž Izákově uzurpaci dodal háv legitimity.\n\nPrvní starostí nového císaře bylo odměnit své spolubojovníky tituly a úřady, které by je dostatečně vzdálily z hlavního města. Dále také hodlal napravit rozvrácené státní finance, přičemž nechal zrušit četná osvobození daní a dary udělené jeho předchůdci zahálčivým dvořanům. Současně si chtěl zajistit podíl na důchodech bohatých církevních statků, tím si ale proti sobě popudil patriarchu. Aby předešel jeho výtkám ze svatokrádeže, dal Kerularia na podzim roku 1058 poslat do vyhnanství. Izák podnikl v době své vlády jediné vojenské tažení a to proti uherskému králi Ondřejovi I. a proti Pečeněgům, kteří začali opět pustošit severní hranice říše. Po uzavření míru s Uhrami se vrátil do Konstantinopole, kde však byl stižen nemocí, o níž se domníval, že je smrtelná. Této situace využili dvořané vedení Michaelem Psellem, který Izáka přiměl k tomu, aby určil Konstantina Duku za svého nástupce, čímž byl vyloučen Izákův vlastní bratr Jan Komnenos. Izák navzdory přání svého bratra a své manželky, císařovny Kateřiny, 22. listopadu 1059 abdikoval. Pak společně se svojí ženou a dcerou vstoupil do kláštera. Skutečným zakladatelem komnenovské dynastie se tak stal teprve Izákův synovec Alexios.\n\nTřebaže Izák se za nějaký čas opět uzdravil, netoužil již získat zpět trůn, nýbrž se odebral do studijského kláštera, kde jako mnich strávil poslední dva roky svého života studiem literatury. Zemřel někdy na přelomu let 1060 a 1061. Izákovým velkým cílem byla obnova dřívější přísné státní správy a posílení vojska. Jeho reformy, ačkoliv neoblíbené u aristokracie a duchovenstva a nepochopené u prostého lidu, nepochybně oddálily definitivní zánik byzantské říše.\n\n\n"}
{"id": "126731", "url": "https://cs.wikipedia.org/wiki?curid=126731", "title": "Konstantin X. Dukas", "text": "Konstantin X. Dukas\n\nKonstantin X. Dukas (1006–1067) byl císařem byzantské říše v letech 1059 až 1067.\n\nKonstantin Dukas byl synem Andronika Duky, paflagonského aristokrata, který zřejmě sloužil jako guvernér thematu \"Moesia\". Konstantin získal značný vliv, poté co se oženil se svojí druhou ženou Eudokií Makrembolitissou, která byla neteří patriarchy Michaela Kerularia. V roce 1057 Konstantin podporoval uzurpaci Izáka Komnena, avšak společně s ostatními představiteli dvorské byrokracie se stavěl proti císařovým reformám. I přes tuto tichou opozici vůči císaři byl Konstantin churavějícím Izákem v listopadu roku 1059 vybrán za nástupce, o což se velkou měrou přičinil všemocný ministr Michael Psellos. Izák abdikoval 24. listopadu 1059 a Konstantin Dukas byl korunován císařem.\n\nNový císař okamžitě ustanovil své dva syny a svého bratra Jana Duku za své spoluvládce. Skutečnou vládu vykonávala na místo Konstantina jeho manželka císařovna Eudokie a rovněž Michael Psellos, kteří prováděli politiku nakloněnou zájmům dvorské byrokracie a církevním kruhům. O armádu se příliš nestarali, čímž přispěli k osudovému oslabení byzantské obrany v kritickém momentě rostoucího ohrožení říše jak na západě (Normané), tak pokračujícími útoky Seldžuckých Turků a jejich turkických spojenců na východě.\n\nMezi někdejšími Izákovými stoupenci z řad maloasijské vojenské aristokracie byl zcela neoblíbený a v roce 1061 se ho dokonce pokusili zavraždit. Popularitu postrádal rovněž mezi širokými vrstvami obyvatelstva, neboť nechal razantně zvýšit daně, aby mohl financovat vojsko. V době Konstantinovy vlády ztratili Byzantinci většinu svých zbývajících italských držav (kromě území kolem pevnosti Bari) ve prospěch Normanů vedených Robertem Guiscardem. Malá Asie byla v této době vystavena ničivým útokům seldžuckého sultána Alp Arslána. Také balkánské provincie byly tvrdě sužovány nájezdy Uzů a Pečeněgů. Konstantin, který byl velmi starý a nemocný už v době nástupu na trůn, zemřel 22. května 1067. Po něm nastoupili na trůn jeho dva nezletilí synové, za něž vykonávala vládu jako regentka jejich matka, císařovna Eudokie.\n\n\n"}
{"id": "126732", "url": "https://cs.wikipedia.org/wiki?curid=126732", "title": "Feijenoord Stadion", "text": "Feijenoord Stadion\n\nFeijenoord Stadion nebo Stadion Feyenoord obecně známý pod přezdívkou De Kuip (\"škopek\") je fotbalový stadion v nizozemském Rotterdamu a je domovem Feyenoordu Rotterdam, což je jeden z nejslavnějších nizozemských klubů. Feijenoord Stadion pojme 51 577 diváků.\n\nStadion hostil v roce 2000 několik utkání Mistrovství Evropy včetně finálového utkání mezi Francií a Itálií (Francie zvítězila 2:1 v prodloužení).\n\nPrůměrný počet diváků v letech 1937–2007:\n\n"}
{"id": "126736", "url": "https://cs.wikipedia.org/wiki?curid=126736", "title": "HSH Nordbank Arena", "text": "HSH Nordbank Arena\n\nImtech Arena (dříve HSH Nordbank Arena, Volksparkstadion a AOL Arena) je fotbalový stadion, který se nachází v německém Hamburku. Stadion je domovem slavného německého klubu Hamburger SV a byl dějištěm několika utkání Mistrovství světa v roce 1974 a 2006 (4 utkání ve skupině a 1 čtvrtfinále). Hrálo se zde také finálové utkání Evropské ligy UEFA pro ročník 2009/2010. HSH Nordbank Arena byla až do roku 2001 známa pod jménem Volksparkstadion, až do roku 2007 známa pod jménem AOL Arena.\n\n"}
{"id": "126737", "url": "https://cs.wikipedia.org/wiki?curid=126737", "title": "Endre Ady", "text": "Endre Ady\n\nEndre Ady de Diósad (22. listopadu 1877 Érmindszent – 27. ledna 1919 Budapešť) byl jeden z nejvýznamnějších maďarských básníků.\n\nNarodil se ve městě Érmindszent (nyní na území Rumunska) jako potomek zchudlého šlechtického rodu. Básníkův otec Lőrinc Ady nehospodařil na velkém panském statku, ale na menší usedlosti, kterou mu věnem přinesla jeho žena Marie Pásztorová.\n\nJméno a pověst svého rodu měl básník proslavit tím, že se měl na přání svého otce stát stoličním soudcem. První čtyři třídy gymnázia vychodil v řeckokatolickém prostředí v Nagykároly, další třídy v kalvínském gymnáziu v Zilahu, kde roku 1896 maturoval.\n\nV té době si mladý Endre ještě neuvědomoval třídní rozvrstvení maďarské společnosti. V rodné vsi poznal malé sedláky i bohaté pány. Zachovával si povědomí o své příslušnosti ke šlechtickým předkům. Odtud si lze vysvětlit jeho povýšené jednání s jinými, zpanštělou pýchu a zpupnost. Ve škole, v kostele i ve společnosti chtěl být vždy prvním, jak později přiznává sám sobě\n\nPo maturitě studoval práva v Debrecínu. Po ukončení studií působil několik měsíců jako advokátní koncipient v Zilahu. Advokátní činnosti brzy zanechal a pracoval jako novinář zprvu v Debrecínu (1899), potom v Nagyváradu (1900-1903). Již roku 1889 publikoval první sbírku básní pod názvem \"Versek \"(Verše).\n\nZatím však Endre Ady rychle dospěl. Uvědomil si neblahou situaci maďarského lidu a dospěl k přesvědčení, že jediným řešením je revoluce. Již roku 1903 uveřejnil v listě 'Nagyváradi Napló' velmi pronikavý chorobopis soudobého Maďarska a hned naznačil možnost léčení: \"„My musíme začít tu práci od počátku. Nejdříve jedno, pak druhé a třetí. My musíme skoncovat s hodnostmi, s privilegovanými, s aristokracií, s klérem a s vykořisťovatelským kapitalismem. Jak? Podívejme se na Francii“.\"\n\nV únoru 1904 přijel Ady poprvé do Paříže, kde si pronajme pokoj v domě, kde bydlí maďarské rodina, se kterou se poznal v Nagyváradu. Mladá žena, známá z jeho pozdější lyriky jako Leda, velmi intenzivně zasáhla do jeho života i poezie. V Paříži Ady psal ponejvíce novinářské články, hlavně z důvodů finančních. Přispíval zprvu do konzervativního listu 'Budapesti Hirlap', sice s odporem, ale vytrvale a svědomitě - byly to jediné noviny, které platily přesně honoráře. Když poslal listu báseň a redakci ji neotiskla, přerušil s ní styky navždy. Adyho články v té době začaly otiskovat i jiné noviny, jako např. 'Budapesti Napló'.\n\nV Paříži byl celkem sedmkrát. Neúčastnil se však ani společenského, ani literárního života. Příčinou bylo, mluvil jen velmi málo francouzsky, dohovořil se jen o věcech běžné potřeby, na vyjadřování o složitějších věcech mu už znalosti nestačily. Také nikdy nezapomínal, že je Maďarem. Tak se stalo, že Paříž nepoznala Adyho a téměř ani nevěděla, že jeden z největších moderních maďarských básníků žil tolik let v jejích zdech.\n\nV květnu 1904 se dozvěděl od svého lékaře, že trpí nevyléčitelnou krevní chorobou v pokročilém stadiu. Krizi, do které upadl po zdrcující zprávě a ve které byl často pokoušen myšlenkou na sebevraždu, však časem překonal s neopomenutelnou pomocí Ledy. Podzim strávil s Ledou na francouzské Riviéře a v lednu 1905 se vrátil domů do Budapešti jak z touhy po domově, tak z důvodů finančních. Jeho odjezd uspíšila i situace politická. V lednu 1905 se konaly v Maďarsku volby a v nich se již ohlašovala blížící se revoluce.\n\nV březnu 1905 vydal sbírku \"Új versek \"(Nové verše), jež způsobila v maďarské poezii revoluci. Vyvolala řadu příznivých i nepřátelských kritik. Počátkem roku 1908 vydává sbírku \"Vér és arany \"(Krev a zlato). Tahle kniha vzbudila ještě více pozornosti a ruchu než předešlá sbírka. Na jedné straně byl Ady oslavován, že vede maďarskou poezii k nejvyšším stupňům dokonalosti, na druhé straně byl zatracován jako prznitel maďarské řeči, jako amorální odpadlík a vlastizrádce. Adymu se podařilo vynésti na světlo a k vědomí širokých vrstev všechny ty hluboké protiklady hospodářské, sociální i národní, které před první světovou válkou zmítaly Maďarskem. Proto byl tak milován a proto byl také tolik nenáviděn.\n\nZbytek života strávil v neustálém cestování. V lednu 1909 vydal sbírku\" Az Illés szekerén \"(Na voze Eliášově), roku 1910 \"Szeretném, ha szeretnének \"(Chci, aby mě milovali), roku 1911 \"A Minden-Titkot versei \"(Básně všech tajemství), roku 1912 \"A Menekűlő Élet \"(Prchající život), roku 1913 \"A Magunk szerelme \"(Naše sebeláska), roku 1914\" Ki látott engem? \" (Kdo mě uviděl?), roku 1918 \"A halottak élén \"(V čele mrtvých). Po jeho smrti vyšla ještě sbírka \"Az utolsó hajók \"(Poslední lodi) roku 1923.\nZemřel 27. ledna 1919 v Budapešti.\n\nEndre Ady, ač sám z choré a rozpadající se feudálně-buržoazní společnosti, nemilosrdně odkrýval její protiklady a ostře útočil na ty, kdož se snažili zastírat tyto rozpory závojem iluzí a klamů. Ač stál a bojoval proti své třídě, přec sám trpěl jejími chorobami a rozpory.\n\nPo Goethovi nebylo snad ve světové literatuře většího a vášnivějšího milence života než Adyho. Ale jako rodilý kalvinista byl stejně vášnivým a pochmurným karatelem života.\n\nByl básníkem lásky. V milostné lyrice odkryl nové erotiky sveřepé, kruté a křečovité. Láska je mu zápasem mezi mužem a ženou, mezi touhou a znechucením, věčným tancem smrti.\n\nV náboženské lyrice toužil po tom, aby uvěřil a dosáhl klidu. Jeho náboženská touha má sklony k mysticismu. Ač byl vychován v pravověrném prostředí, je jeho poezie plna mysterií a kacířství. Všechno to kruté obnažování a chmurné sebemrskačství ve své poezii prováděl zřejmě proto, aby byl někým poznán a milován.\n\nRevolucionář Ady dal světu i novou lyriku vlasteneckou. Endre poukázal na smrtelné hříchy maďarského feudalismu a úplně rozbil idealizovaný obraz maďarského sedláka a maďarského proletáře. Je přirozené, že vládnoucí kruhy nenáviděly básníka, který předpověděl katastrofu a to už v době, kdy bylo nebe ještě téměř bez mráčku. Nenáviděly ho také proto, jak sympaticky pozdravil revoluční snahy maďarského proletariátu. Tím více ho pokrokové vrstvy maďarského lidu, který svou lásku k němu dokázal masovou účastí na jeho pohřbu.\n\nBílé ticho\n\nObjímám tě, chytám, ale není síly, \nzde je bílé ticho, samý rubáš bílý. \n\nNebylo snad ještě ticha takového, \nzakřič! Ztraceni jsme bez výkřiku tvého. \n\nKlesají nám paže unavené, \nnad námi se soumrak polibků a slzí klene. \n\nKřič a kousej, na mou hruď skloň čelo, \nsurově ti drásám sametové tělo. \n\nAť tvá hladká, vonná, rozcuchaná kštice \nsešlehá mi znovu rozdrásané líce. \n\nPříliš, příliš běli máš na útlé šíji, \nželezné mé prsty krví zamodří ji. \n\nSáhni bílou ručkou, sáhni po té dýce, \nživot zastavil se, trampot není více. \n\nPolibků, slz není, ani opojení. \nAch, zahyne všecko, všecko bez prodlení. \n\nProklínám tě, trhám, koušu zdivočele, \nproklínej, řvi, trhej, chce tě srdce celé. \n\nZabíjí to ticho, vraždí rubáš krutě, \nodežeň mne honem, sice zaženu tě.\n\n"}
{"id": "126742", "url": "https://cs.wikipedia.org/wiki?curid=126742", "title": "If You Had My Love", "text": "If You Had My Love\n\nIf You Had My Love (Kdybys měl mou lásku) je první píseň, která byla vydána americké zpěvačce Jennifer López z jejího debutového alba On the 6. Píseň vyšla v roce 1999 a stala se velmi populární, dokonce se probojovala na první místo americké singlové hitparády Billboard Hot 100 ve Velké Británii skončila těsně pod stupni vítězů.\n\nPíseň je také známá díky svému voyeuristickému videoklipu, který byl v té době považován za průlomový. Videoklip režíroval Paul Hunter.\n\nPíseň napsal Rodney Jerkins společně s \"Fredem Jenkinsem III, Corym Rooneym a LaShawn Danielsem\". Píseň je o vztahu k muži, který touží po vztahu, nicméně než se dá dohromady s ženou, kterou chce ona si stanovuje podmínky vztahu, říká mu, že nebude tolerovat podvody a chce od něj absolutní věrnost, pokud to nedodrží bude muset odejít.\n\nZpěvačka také v písni zjišťuje zda je jeho láska pravdivá a jestli nelže, když jí říká „Miláčku“. A právě kvůli těmto nejistotám se zpěvačka v písni ptá: „\"If you had my love, and I gave you all my trust, would you comfort me?“ (Kdybys měl mou lásku a já bych ti dala všechnu mou důvěru, mohl bys mě utěšit?)\"\n\nVideoklip začíná scénou, kde si muž zapíná svůj počítač a vyhledává, kde bude vystupovat Jennifer López, načež narazí na její stránky.\n\nKlikne na ně a najednou se dostává do jakéhosi virtuálního světa, kde vidí Jennifer jak se plazí po zemi v jejím bytě, poté vidí jak se sprchuje v koupelně a další scény.\n\nMezitím je ukazováno čím dál víc mužských uživatelů jak si prohlížejí tyto stránky. Jennifer je přes internet svádí svými gesty i tancem. Což způsobí i to, že muži v zaujetí nad jejím sex appealem si nevšimnou, že jim hoří auto.\nVideoklip končí scénou jak jeden z notebooků padá do vody.\n"}
{"id": "126743", "url": "https://cs.wikipedia.org/wiki?curid=126743", "title": "Keithova cena", "text": "Keithova cena\n\nKeithova cena je ocenění Královské společnosti v Edinburku ve Skotsku za odborné práce publikované ve vědeckých časopisech, které předpovídaly objevy v matematice nebo ve vědách o Zemi.\n\nMedaile se začala udělovat roku 1827, poté, co Alexander Keith obdaroval Královskou společnost.\n\nV současnosti už cena není udělována.\n\n"}
{"id": "126744", "url": "https://cs.wikipedia.org/wiki?curid=126744", "title": "Seznam chorvatských spisovatelů", "text": "Seznam chorvatských spisovatelů\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "126745", "url": "https://cs.wikipedia.org/wiki?curid=126745", "title": "Silnice I/53", "text": "Silnice I/53\n\nSilnice I/53 je silnice I. třídy spojující města Znojmo a Pohořelice. Celková délka silnice je 38,303 km. S výjimkou Znojma a Dobšic je vedena mimo zástavbu.\n\nDříve se jednalo o část silnice I/54, později přetrasované.\n\n\n"}
{"id": "126746", "url": "https://cs.wikipedia.org/wiki?curid=126746", "title": "Tatra T3G", "text": "Tatra T3G\n\nTatra T3G je typ tramvaje, který vznikl modernizací československé tramvaje T3.\n\nNa úspěšnou modernizaci T3M z přelomu 70. a 80. let minulého století navázal v 90. letech typ T3G. Elektrickou výzbroj TV8 s GTO tyristory vyvíjela firma ČKD Trakce ve spolupráci s pražským dopravním podnikem. První výzbroj byla dokončena v roce 1991 a byla osazena do pražské tramvaje T3 evidenčního čísla 6551. Později byl vůz přečíslován na ev.č. 8201 a od roku 1994 jezdil ve zkušebním provozu s cestujícími. Odstaven byl v roce 1996, sešrotován až v roce 2003.\n\nSériová výroba výzbrojí TV8 probíhala v letech 1992 až 1997. Největším odběratelem se stal drážďanský dopravní podnik, kde se výzbroj TV8 stala základem modernizace tramvají T4D. V polovině 90. let byly tyto výzbroje taktéž dosazeny do nových vozových skříní, které byly dodány do Ostravy. Tyto de facto nové vozy nebyly nijak zvlášť označeny (na rozdíl od pražských T3M a T3M.2-DVC).\n\nRozdíly v modernizacích na typ T3G u různých dopravních podniků jsou značné, spojovacím prvkem je však výzbroj TV8. Někde došlo pouze dosazení výzbroje (Bratislava, Brno, Plzeň, Ostrava, pražský vůz ev.č. 6551), někde byla rekonstruována celá tramvaj (Liberec, Ostrava, pražský vůz ev.č. 8200), někde byla postavena nová tramvaj (Ostrava).\n\nV roce 1990 bylo vyrobeno 20 tramvají Tatra T3G pro Ostravu.\n\nDalších 83 vozů vzniklo přestavbou starších tramvají.\n\n"}
{"id": "126747", "url": "https://cs.wikipedia.org/wiki?curid=126747", "title": "Jiří Kuběna", "text": "Jiří Kuběna\n\nJiří Kuběna, vlastním jménem Jiří Paukert, (31. května 1936 Prostějov – 10. srpna 2017 Znojmo ) byl moravský básník a historik umění, představitel generace tzv. šestatřicátníků (spolu s Václavem Havlem, Pavlem Švandou, Violou Fischerovou nebo Věrou Linhartovou).\n\nByl synem Františka Paukerta a sochařky Hedviky Paukertové (roz. Vocilkové). Po maturitě na gymnasiu v Brně (1954) vystudoval v letech 1954–1959 dějiny umění a klasickou archeologii na Filozofické fakultě Masarykovy univerzity v Brně (prof. A. Kutal, V. Richter). V letech 1959–2006 byl zaměstnán jako odborný pracovník Krajské státní správy památkové péče a ochrany přírody v Brně, v letech 1994–2006 jako kastelán hradu Bítov. Je autorem několika monografií o památkách na jižní Moravě. \n\nKoncem 50. let a 60. letech se zúčastnil neoficiálních literárních večerů spolu s Václavem Havlem a Věrou Tobolovou. Před rokem 1989 publikoval vlastní básně téměř výlučně v samizdatu a v exilu, s výjimkou několika kratších textů, které vydal v době kulturního uvolnění kolem r. 1968. Po roce 1989 se stal kastelánem hradu Bítova, kde trvale žil a kde v 90. letech uspořádal několik celostátních setkání českých básníků a kritiků. V 90. letech vydával časopisy Box a Vetus via. Kromě řady básnických sbírek vydal básnický výbor \"Krev ve víno\", knihu esejů \"Paní na Duze\" a knihu vzpomínek \"Paměť básníka\". Nakladatelství \"Host\" dokončuje vydání celého jeho souborného díla v osmi svazcích. \n\nV roce 1998 byl prezidentem Václavem Havlem vyznamenán Medailí Za zásluhy v oblasti kultury a umění I. stupně.\n\nSám se hlásil k monarchismu, monarchii viděl jako ideální alternativu k nefunkční demokracii (již považoval za nevhodnou pro větší státní celky) nebo autoritářství. Ovšem i parlamentní monarchie, kde má panovník poue symbolickou roli, pokládal za vhodnější než republiku, neboť panovník je zosobněním národní a státní identity. Rozpad Rakouska-Uherska byla podle něj pro český národ velká škoda v rovině ekonomické i duchovní. V roce 1999 se stal jedním ze signatářů monarchistického prohlášení \"Na prahu nového milénia\", jehož autorem byl spisovatel Petr Placák.\n\nBývá považován za nejvýznamnějšího homoeroticky orientovaného básníka v současné české literatuře, \"mužský éros\" je významně přítomen v jeho tvorbě. Hlásil se ke konzervativnímu katolictví a v jeho díle se vyskytují i četné duchovní a náboženské motivy. Byl významným inspirátorem několika mladších básníků (Pavel Petr, Aleš Kauer aj.).\n\nZemřel po delší nemoci ve Znojmě v nemocnici ve čtvrtek ráno dne 10. srpna 2017. Pohřben byl na starém hřbitově Bítova naproti hradu, kde do smrti bydlel. \n\n\n\n"}
{"id": "126755", "url": "https://cs.wikipedia.org/wiki?curid=126755", "title": "No Me Ames", "text": "No Me Ames\n\nNo Me Ames (Nemiluj Mě) je druhá píseň Jennifer López z jejího debutového alba On the 6. Tento duet, který zpívá s Marcem Anthonym vyšel pouze v zemích Latinské Ameriky.\nPíseň je ve skutečnosti coververzí písně z roku 1992, která se jmenovala Non Amarmi. Píseň byla v Itálii velmi populární, i když jí zpívali prakticky neznámí zpěváci.\n\nIgnacio Ballesteros napsal k této písni španělský text a ačkoli jsou v současné době Jennifer López a Marc Anthony manželé v té době neměla píseň žáden podtext k tomu, že by spolu měli poměr. Oba se znali už delší dobu, bydleli kousek od sebe a natočili k této písni i videoklip.\n\nV roce 1999 neměla Jennifer ještě pevnou pozici v hudením průmyslu, proto se rozhodla pro vydání této písně, aby získala popularitu i v zemích Latinské Ameriky.\nV roce 2002 tuto píseň přezpívala brazilská skupina KLB.\n"}
{"id": "126758", "url": "https://cs.wikipedia.org/wiki?curid=126758", "title": "Encyclopaedia Judaica", "text": "Encyclopaedia Judaica\n\nEncyclopaedia Judaica z roku 2007 je 26 svazková encyklopedie židovských dějin, kultury a náboženství v angličtině. Anglická verze je komerčně distribuovaná i na CD-ROM.\n\nPředchozí vydání encyklopedie z let 1971–1972 mělo šest svazků. Vydalo jej jeruzalémské vydavatelství \"Keter\" spolu s newyorským \"Macmillan\". V letech 1972–1994 vyšlo postupně deset ročenek s doplňky. Dohromady obsahuje asi 25 000 článků, které jsou výsledkem třicetileté práce 2200 přispěvatelů a 250 redaktorů. Šéfredaktorem byl Cecil Roth a po něm Geoffrey Wigoder.\n\nProjekt navazoval na nedokončenou německou \"Encyclopaedia Judaica\", kterou v letech 1928–1934 vydával v Berlíně Nachum Goldmann ve svém vydavatelství \"Eshkol Publishing Society\". Šéfredaktoři byli Jakob Klatzkin a Ismar Elbogen. Po vydání deseti svazků (aach – Lyra) bylo vydávání encyklopedie kvůli nepřízni nacistického režimu zastaveno. Pod názvem \"Eškol\" vyšly i dva svazky encyklopedie (A – Antipas) v hebrejštině.\n\nZkrácená verze \"Encyclopaedia Judaica\" v ruštině, která vznikla počátkem 70. let, se postupně vyvinula v samostatný projekt, který měl koncem roku 2005 11 svazků a 3 svazky doplňků.\n\n\n"}
{"id": "126759", "url": "https://cs.wikipedia.org/wiki?curid=126759", "title": "Slavomil Ctibor Daněk", "text": "Slavomil Ctibor Daněk\n\nSlavomil Ctibor Daněk (5. října 1885 v Uherském Hradišti – 23. února 1946 Libštát) byl evangelický duchovní, teolog a vysokoškolský pedagog.\n\nDo obecné školy chodil v Lounech a maturoval na olomouckém gymnáziu. V letech 1904 – 1906 studoval teologii v Basileji, kde patřil mezi jeho učitele především Bernhard Duhm. Ten jej také jako přední reprezentant Wellhausenovy historicko-kritické školy pravděpodobně inspiroval k zaměření na studium Starého zákona. Jeho fotografie také stála na Daňkově pracovním stole. Daněk musel absolvovat jako každý český bohoslovec ve Vídni (1906 – 1907). Vídeňským starozákoníkem byl v té době Ernst Sellin.\n\nDne 22. května 1908 vykonal S. C. Daněk zkoušku (examen pro candidatura) opravňující jej k vyučování na středních školách Rakousko-Uherska a stal se kandidátem evangelické teologie h.v. Vikářskou zkoušku Examen pro ministerio složil 20. října 1908 v Brně. V listopadu téhož roku se stal vikářem čáslavského faráře Františka Kozáka. Čáslavským vikářem byl mezi lety 1908 a 1909. Následujícího roku nastoupil v reformovaném sboru v podkrkonošském Libštátě a 23. dubna 1914 zde byl potvrzen jako farář. Daňkova žena popisuje velmi poutavě ve svých vzpomínkách léta strávená v Podkrkonoší, jmenuje návštěvníky fary, členy sboru i místa, kam S. C. Daněk vyrážel na návštěvy, do kazatelských stanic či vyučovat náboženství. K libštátskému sboru H. V. patřila totiž i Stará a Nová Paka, Lomnice nad Popelkou, Jičín, Turnov, Liberec a Jablonec nad Nisou. Protože v té době bylo nádraží až v Košťálově, většinu cest absolvoval Daněk na kole.\n\nV roce 1910 se S. C. Daněk rozhodl pokračovat ve studiu, tentokrát však již v Čechách, na pražské filozofické fakultě. V té době studoval u profesorů (podle jeho indexu) Drtiny, Čády, Masaryka, Krejčího, Peroutky. Taktéž zde přednášeli R. Dvořák (arabština), J. Bidlo, R. Růžička (aramejština, semitská epigrafika, klasická arabština), J. Zubatý, F. Groh, Novák, Vysoký, Janko a jiní. Rigorózní zkoušku složil roku 1917, a to z filozofie a jazyků semitských a islámských. Téhož roku Rudolf Dvořák a Josef Zubatý schválili jeho dizertaci Posvátné stromy ve Starém zákoně. Jako doktor filozofie promoval 28. června 1917.\n\nNa podzim roku 1918 vznikla samostatná Československá republika, následujícího roku byla 8. dubna založena Husova čs. evangelická fakulta bohoslovecká v Praze. V jejím prvním přednáškovém roce přednášel Starý zákon Bedřich Hrozný. V roce 1920 předložil S. C. Daněk jako svůj habilitační spis – práci El-šaddaj (studie k historii lokálního kultu hebrejského) a byl pak na fakultu uveden svým bývalým učitelem ve Vídni a prvním pražským děkanem G. A. Skalským, aby se ujal vyučování Starého zákona, filologie a hebrejštiny. 21. srpna byl povolán dekretem prezidenta republiky za mimořádného profesora pro studium Starého zákona. 3. dubna 1921 rezignoval na své farářské místo v Libštátě a odstěhoval se natrvalo do Prahy. Řádným profesorem pro biblické studium Starého zákona byl S. C. Daněk od srpna 1928. Dvakrát byl povolán do děkanského úřadu. Poprvé 12. prosince 1929 a podruhé 10. prosince 1936. V obou inauguračních přednáškách představil podstatné aspekty své práce. První přednáška se zabývala \"Předlohami apokryfů Kralických\" a druhá nesla název \"Verbum a fakta Starého Zákona\".\n\nPo okupaci a studentských demonstracích 17. listopadu 1939 byla se všemi vysokými školami v protektorátu uzavřena i evangelická teologie. Tím byla přerušena Daňkova akademická činnost. Jako profesor nesměl veřejně působit, proto se nemohl ani podílet na částečně ilegálním vzdělávání českobratrských bohoslovců při Synodní radě ČCE. Daněk ani v tomto období nepřestal pracovat. Jeho důraz se opět přesunul plně do církve. Díky jeho úsilí také vznikl Martinský kruh, ve kterém se scházeli bývalí žáci, přátelé a nemálo laických zájemců. Daněk zde vedl řadu biblických výkladů Písma, z nichž je zachován alespoň jím uspořádaný výklad Prvního listu Petrova. Učil tu laiky pracovat s biblickým textem, číst v Písmu, hledat v něm i jej vykládat. Několikrát byl kvůli těmto svým aktivitám předvolán na gestapo. V průběhu války také ještě rozšířil již předtím bohatou korespondenci a písemnou diskusi a dal tak vzniknout církevní a teologické korespondenci Zvěst. Sám se stal jejím pečlivým koordinátorem.\n\nByl pochován v Libštátě.\n\nMezi jeho přední žáky patří např. Jan Heller či Pavel Filipi.\n\n\n\n"}
{"id": "126764", "url": "https://cs.wikipedia.org/wiki?curid=126764", "title": "Pavel Zadražil", "text": "Pavel Zadražil\n\nPavel Zadražil (* 21. června 1961 Kutná Hora) je český básník a historik umění.\n\n\n"}
{"id": "126765", "url": "https://cs.wikipedia.org/wiki?curid=126765", "title": "Waiting for Tonight", "text": "Waiting for Tonight\n\nWaiting for Tonight (Čekání na dnešní noc) je třetí píseň z alba On the 6 americké zpěvačky Jennifer López, která ji vydala v roce 1999.\n\nNejznámější verzí této písně je remix Hexe Hectora, který tuto píseň proměnil v jeden z nejoblíbenějších remixů vůbec.\n\nExistuje i španělská verze této písně a jmenuje se \"Una Noche Más\" (Ještě jedna noc).\nPíseň napsali Maria Christiansen, Michael Garvin a Phil Temple. Producentského žezla se ujali Ric Wake a Ritchie Jones.\n\nV této taneční písni López vzpomíná na neslavnou historii jejich nešťastných lásek, častých pláčů a sebelítosti . Nicméně ví, že musí čekat a doufat, že toho pravého jednou najde.\n\nVe videoklipu jsou vidět scény jejich dramatických vztahů a nedočkavé přípravy na večer do čeho zpívá: „\"Waiting for tonight… oh-oh-oh! When you would be here in my arms… Waiting for tonight, oh-oh-oh-! I've dreamed of this love for so long, waiting for tonight…“ (Čekání na dnešní večer oh-oh-oh! Kdybys byl v mém náručí…Čekání na dnešní večer, oh-oh-oh! Sním o lásce tak dlouho…Čekání na dnešní večer)\".\nPíseň nepřitahovala jen posluchače ale i zlé jazyky, kteří podezřívali López z kopírování. Jeden tábor lidí tvrdil, že je moc podobná písni skupiny The Temptation „Papa Was a Rollin Stone“, druhý tábor zase poukazoval na podobnost s písní z roku 1996 This Is Your Night, kterou zpívá nizozemský zpěvák Amber.\n\nVideoklip k písni Waiting For Tonight byl nominován i na cenu Grammy pro nejlepší taneční video.\n"}
{"id": "126769", "url": "https://cs.wikipedia.org/wiki?curid=126769", "title": "Pop music", "text": "Pop music\n\nVýraz pop music (zkráceně pop) označuje hudební žánr nebo celý hudební průmysl. Někdy je také používán nepřesně jako synonymum pro podobný termín populární hudba.\n\nV případě hudebního stylu pop music (zkráceně \"pop\") se jedná o hudbu obvykle s výraznou zpívanou melodií doprovázenou moderním způsobem. Neobsahuje obvykle na rozdíl od rocku přílišné disonance ani nebývá na poslech příliš složitá, neboť hlavním cílem každé této písně je zpravidla stát se hitem a zalíbit se co největšímu počtu posluchačů. Popové skladby se zpravidla skládají ze slok a refrénů s předvídatelnou strukturou. Texty mívají nenáročná, opakující se témata. Popové skladby bývají komponovány, nahrávány a vydávány zpravidla s cílem komerčního úspěchu.\n\nPop nejčastěji tvoří mezi hudebními styly kombinace (např. pop-folk, latin-pop), které značí obvykle zaměření původního stylu na populární způsob interpretace.\n\nPop jako hudební žánr vznikl na začátku šedesátých let 20. století po ústupu stylu rock & roll. Za první průkopníky popu lze považovat The Beach Boys, The Four Seasons, The Everly Brothers.\n\nPříbuznou odnoží je europop.\n\nPodle týmu Divadla Járy Cimrmana se před rokem 1903, když ztroskotal jeho projekt sodovkárny, uchýlil do kláštera sv. Prochora zastánce. Jak uvádějí badatelé DJC, \"v kolektivu pravoslavných popů byl velmi oblíben. Stal se učitelem tance a zpěvu a při práci s obřím pěveckým sborem, čítajícím v létě o senách 640, v zimě však až až 850 kněží, položil základy k dnešní pop-music.\"\n"}
{"id": "126771", "url": "https://cs.wikipedia.org/wiki?curid=126771", "title": "Pop", "text": "Pop\n\nSlovo pop, Pop nebo POP může být označením pro:\n\n\n\n"}
{"id": "126778", "url": "https://cs.wikipedia.org/wiki?curid=126778", "title": "Sicherheitsdienst", "text": "Sicherheitsdienst\n\nSicherheitsdienst (\"SD, Bezpečnostní služba\") byla zpravodajská služba SS a NSDAP. Tato organizace byla první zpravodajská služba nacistické strany, která byla založena. Často byla považována za sesterskou organizaci gestapa, které bylo těžce infiltrováno SS po roce 1934. Mezi lety 1933 až 1939 bylo SD spravováno jako nezávislý úřad SS, poté začalo spadat pod RSHA a stalo se jedním z jeho sedmi úřadů.\n\nV roce 1931 byla z iniciativy Reichsführera-SS Heinricha Himmlera zřízena v SS zpravodajská služba. Himmler plánoval tuto organizaci využívat zpočátku i jako tajnou policii, tohoto plánu se vzdal a přenechal ho na jinou uniformovanou složku strany NSDAP, kterou založil společné s Hermannem Göringem. Původní Himmlerova myšlenka byla vytvořit v elitní jednotce SS novou „superelitu“ v řadách SS. Mělo jít o výzvědnou službu, která by dohlížela jak na SA, tak na odpůrce NSDAP.\n\nHimmler nechtěl Reinharda Heydricha zpočátku ani přijmout do SS, jelikož Heydrich předtím na naléhání své ženy Liny Mathildy von Osten vstoupil do SA, úderné jednotky, kterou Himmler považoval za podřadnou uniformovanou jednotku NSDAP a za Röhmovu „hnědokošiláckou chátru“. Nakonec v polovině června 1931 na naléhání Karla von Ebersteina (vysoce postavený člen SS a známý R. Heydricha) Himmler Heydricha pozval na setkání na své slepičí farmě ve Waldruderingu. Heydrich na něj velice zapůsobil a Himmler se ho zeptal co si myslí o funkci ještě nevytvořené SD. Heydrich mu popsal přesně Himmlerovu představu o vnitřní rozvědné síti a ten ho okamžitě přijal na post šéfa Sicherheitdienst.\n\nBezpečnostní služba (\"Sicherheitsdienst\", SD) byla zpravodajská služba SS. Jejím hlavním úkolem bylo shromažďovat a vyhodnocovat informace o náladách obyvatelstva. Jejím dalším posláním bylo dodávat podklady zvláště určené pro činnost bezpečnostní policie (\"Sicherheitspolizei\", SiPo). Bezpečnostní služba prováděla i vnitřní politické zpravodajství a od roku 1939 plnila funkci politické rozvědky a kontrarozvědky jako součást Hlavního úřadu říšské bezpečnosti (RSHA). Po zrušení vojenské zpravodajské služby (Abwehru) zajišťoval SD i špionáž v zahraničí.\n\nPod označením \"Sicherheitsdienst der SS\" (SD) byla od července 1931 pod vedením Reinharda Heydricha, v letech 1943 až 1945 pak Ernsta Kaltenbrunnera. Struktura SD byla hierarchická: \n\nSicherheitsdienst (SD) měl v Protektorátu Čechy a Morava několik hlavních venkovských služeben dislokovaných v místech oberlandratů:\n\nKratší dobu existovaly služebny Sicherheitsdienst (SD) rovněž v Kladně, Kolíně, Jičíně, Jihlavě, Klatovech, Mělníku, Olomouci, Pardubicích, Táboře a ve Zlíně.\n\n"}
{"id": "126781", "url": "https://cs.wikipedia.org/wiki?curid=126781", "title": "Sega Saturn", "text": "Sega Saturn\n\nSega Saturn (japonsky セガサターン, \"Sega Satān\") je 32-bitová herní konzole od firmy Sega. Jedná se o zástupce páté generace herních konzolí (podobně jako např. Sony PlayStation). Poprvé byla představena 22. listopadu 1994 v Japonsku, následovala premiéra 27. dubna 1995 v USA a poté 8. července 1995 v Evropě.\n\nVe své kategorii se jí nikdy nepodařilo stanout na vrcholu, její slávu zastínily komerčně úspěšnější konzole PlayStation a Nintendo 64. Důvodem mohlo být složitější programování her firem třetích stran, ale také cena. Zatímco na výstavě E3 v roce 1995 Sega vyhlásila „válku“ Sony, prodeje byly u Saturnu nesrovnatelně nižší také kvůli vyšší ceně hardware. Ten stál v té době 399 USD, PlayStation jen 299 USD.\n\nSega navíc podcenila hráčskou komunitu v zemích mimo Japonsko, neboť usoudila, že např. RPG ve stylu Manga (stylová hra \"Sakura Taisen\"/\"Sakura Wars\", japonsky サクラ大戦) nenajde mimo Japonsko odezvu.\n\n\nKvůli slabé odezvě bylo rozhodnuto o vývoji následníka Saturnu. Ten se jmenoval Sega Dreamcast, který byl oficiálně uveden roku 1997 opět na výstavě E3. Zároveň s jeho premiérou byl zastaven export Saturnu mimo Japonsko, jež vyvrcholil na sklonku roku 1998, a veškerá pozornost byla stran výrobce upřena na Dreamcast.\n\n\n\n\n\n\n\n\n"}
{"id": "126787", "url": "https://cs.wikipedia.org/wiki?curid=126787", "title": "Feelin' So Good", "text": "Feelin' So Good\n\nFeelin' So Good (\"Cítím se tak dobře\") je v pořadí čtvrtá píseň z debutového alba On the 6 americké zpěvačky Jennifer López. V písni je pomáhá dvojice rapperů Big Pun a Fat Joe.\n"}
{"id": "126797", "url": "https://cs.wikipedia.org/wiki?curid=126797", "title": "Ivan Gašparovič", "text": "Ivan Gašparovič\n\nIvan Gašparovič (* 27. března 1941 Poltár) je slovenský politik, v letech 2004–2014 byl třetím prezidentem Slovenské republiky.\n\nIvan Gašparovič vystudoval v letech 1959–1964 práva na Právnické fakultě Univerzity Komenského v Bratislavě. V roce 1968 vstoupil do KSČ, odkud jej po půl roce vyloučili. Od roku 1968 na této škole i učil, v roce 1990 byl prorektorem. Byl odborným poradcem československého filmu Advokátka z roku 1977.\n\nOd července 1990 do března 1992 byl generálním prokurátorem ČSFR. V roce 1992 vstoupil do Hnutí za demokratické Slovensko, jehož členem byl až do 15. července 2002. V roce 2002 byl zakladatelem a prvním předsedou strany Hnutie za demokraciu.\n\nV roce 2004 byl zvolen ve druhém kole přímých prezidentských voleb slovenským prezidentem, když v prvním kole porazil mimo jiné i kandidáta SDKÚ Eduarda Kukana a v druhém kole svého bývalého stranického kolegu z HZDS Vladimíra Mečiara.\n\nV prezidentských volbách v roce 2009 se rozhodl obhajovat svůj mandát. V přímé volbě v prvním kole nezískal žádný kandidát nadpoloviční většinu hlasů. Gašparovič postoupil do druhého kola s protikandidátkou vládní opozice Ivetou Radičovou. Ve druhém kole zvítězil s 11% rozdílem a stal se tak prvním prezidentem v historii Slovenské republiky, který nastoupil druhé funkční období. V červnu 2014 jej ve funkci nahradil Andrej Kiska.\n\nV roce 2016 bylo oznámeno, že již takřka dva roky trpí rakovinou tlustého střeva.\n\n"}
{"id": "126803", "url": "https://cs.wikipedia.org/wiki?curid=126803", "title": "Charlottetown", "text": "Charlottetown\n\nCharlottetown je hlavní a největší město kanadské provincie Ostrov prince Edwarda. Podle sčítání lidu z roku 2001 mělo 32 245 obyvatel (a celá jeho aglomerace 58 358).\n\nV roce 1720 vybudovali Francouzi na místě dnešního města pevnost \"Port la Joie\". Poté co nad ostrovem převzali v roce 1763 Britové, byla pevnost pojmenována na počest Charlotty, manželky krále Jiřího. V roce 1864 se zde konala konference o sjednocení Kanady. V roce 1866 poškodil velkou část města velký požár.\n\n"}
{"id": "126806", "url": "https://cs.wikipedia.org/wiki?curid=126806", "title": "SK Kotlářka", "text": "SK Kotlářka\n\nSK Kotlářka je pražský sportovní klub zaměřený především na výchovu mládeže. Klub je registrován jako občanské sdružení a sdružuje celkem 4 oddíly. Působí na Stadionu mládeže v Praze - Dejvicích.\n\n\n\n"}
{"id": "126807", "url": "https://cs.wikipedia.org/wiki?curid=126807", "title": "Arabistika", "text": "Arabistika\n\nArabistika je filologický vědní obor, který se zabývá arabským jazykem, arabskou literaturou, kulturou a dějinami Blízkého východu a Afriky. V ČR lze studovat arabistiku – jako hlavní studijní obor – pouze na Filozofické fakultě Univerzity Karlovy v Praze.\n\n\n\n\n"}
{"id": "126808", "url": "https://cs.wikipedia.org/wiki?curid=126808", "title": "Seznam albánských spisovatelů", "text": "Seznam albánských spisovatelů\n\n\n\n\n\n\n\n\n\n\n\n\n\n\n\n\n\n"}
{"id": "126809", "url": "https://cs.wikipedia.org/wiki?curid=126809", "title": "Xenofanés", "text": "Xenofanés\n\nXenofanés z Kolofonu (řecky Ξενοφάνης ὁ Κολοφώνιος) byl starověký řecký předsokratický filosof. Narodil se v Kolofónu nejspíše kolem roku 570 př. n. l., později byl však z města vyhnán (tento údaj lze odhadnout poměrně přesně: jde o rok 545/546 př. n. l.). Poté mnoho cestoval, nejvíce se zdržoval na Sicílii. Žil poměrně dlouho, zemřel asi kolem roku 480 př. n. l. Považuje se za předchůdce Eleatů. Někdy se spekuluje, že byl jeho žákem Parmenidés, ale jejich učení je spíše paralelní než navazující.\nFilosofickému úzu se vymyká kromě obsahu také stylem: na rozdíl od miléťanů nepsal v próze, ale v jambech (elektickém distichu a hexametrech). Jeho poezie je satirickou, často reflexivní lyrikou, dochovaly se nám ale pouze zlomky jeho díla. \n\nKritizuje často antické spisovatele (Homéra, Hesioda), způsob, jakým zpodobňují bohy, olympijské hry (politicky zneužívanou tradici) a konzumní společnost. Zcela odmítá každý druh pověry, bojuje proti víře v zázraky a ve věštění i proti nauce o putování duší a o vnuknutí božím (tedy nadpřirozené inspiraci). Existenci bohů jako takových však nepopírá, pouze zpochybňuje smýšlení některých ostatních, že bozi mají svůj počátek (narození, vznik), neboť podle něj, co má počátek, má i konec. Ostře se vymezuje proti používání peněz jako platidla (v té době byly peníze běžné asi jako dnes platební karty). \n\nÚdajně jako první použil řecký výraz pro třešeň. Nejdříve z řeckých filosofů také reflektuje pozici básníka; podle něj je původcem díla sám autor, ne inspirace prostředkovaná múzami. Též se jako první zmiňuje o pythagorejcích. Jako jeden z prvních rovněž vyslovuje domněnku, že zkameněliny měkkýšů jsou skutečné pozůstatky živočichů kdysi žijících v moři (na místě nynější souše).\n\nPo Xenofanovi je pojmenován kráter Xenophanes na přivrácené straně Měsíce.\n\nzlomky:\n\nXenofanés jako první kritizuje řecké náboženství. Vadí mu nejen nemorální chování bohů, ale i jejich antropomorfizace. Jestliže jiné národy zpodobňují své bohy podobni sobě, proč by to neměla dělat zvířata? Oba dva úryvky jsou velice provokativní, kritizovat Homéra a tvrdit, že i zvířata mají své bohy, znamenalo porušit tabu.\nNa rozdíl od milétské školy se Xenofanés nepokoušel vytvořit ucelenou koncepci světa, myšlenky z ní čerpal nesystematicky, a jeho hlavním cílem bylo především zajistit pořádek v řecké obci: řecká polis dle jeho mínění potřebuje boha, který není podoben člověku, ale je živou silou, která ovládá kosmos – aplikuje tedy milétskou fyziku na náboženství a rozšiřuje jí o politický rozměr. Xenofanés tedy nebyl ani tak metafyzikem, či přírodovědcem, ale politizujícím teologem. \nV dalších zlomcích se můžeme dočíst o jeho koncepci Boha:\n\nPodle Xenofana to, co je nejvyšší a nejlepší, může být jen jedno - toto jedno je pak všudypřítomné a jeho podobu ani myšlení nelze srovnávat s podobou a myšlením lidským : Xenofanův Bůh je netělesný a nepoznatelný (má být myšlen, nikoliv zobrazován), je nehybnou silou bez pohybu v prostoru, avšak s vnitřním děním, je vlastně Nús (mysl) a je identický s jednotou celku světa – Xenofanova filozofie se tak dá nazvat filosofií panteistickou.\n\nTímto ztotožněním boha s jednotou celku světa se pak Xenofanés stává zároveň zakladatelem nauky o věčném, neproměnlivém bytí, jež je ukryto za rozmanitým světem jevů a tato jeho nauka je posléze důsledně rozpracována jeho následníky, Parmenidem a Zénónem z Eleje.\n\nNáboženství tedy má být mravné, je to jediná věc, z které si Xenofanés nedělá legraci. Jeho Bůh ale neměl kult, proto je jakákoli podobnost mezi ním a Bohem Židů pouze formální. Tuto formálnost třeba vyzdvihuje Klement Alexandrijský.\n\n\n\n"}
{"id": "126813", "url": "https://cs.wikipedia.org/wiki?curid=126813", "title": "Queen (album)", "text": "Queen (album)\n\nQueen je debutové album slavné britské rockové skupiny Queen, které bylo vydané v roce 1973.\n\nJohn hrál poprvé s Queen na koleji v Surrey v červenci 1971. Následující koncert se konal v Imperial College. John to neměl jednoduché, skupina zde hrála už s jinými baskytaristy, ale zvládl to a ukázalo se, že je opravdu dobrým přínosem pro skupinu. Queen chtěli co nejvíce zkoušet, ale vystoupení před živým publikem bylo lepší. Proto Roger uspořádal malé turné po rodném Cornwallu, kde na plakátech stálo – Roger Taylor a Queen (jednou dokonce \"Legendární cornwallský bubeník Roger Taylor\" a pod tím nenápadně \"a jeho skupina Queen\"). V září 1971 potřebovalo nové nahrávací studio De Lane Lea ve Wembley zkusit svoji techniku a tak přivolalo Queen (skupinu, která hraje hlučně). To byla první příležitost skupiny zkusit si nahrávání ve studiu. Nahrávání brali hodně vážně a nakonec nahráli čtyři skladby: Liar, Keep Yourself Alive, The Night Comes Down a Jesus.\n\nKoncem roku 1971 byli Queen stále relativně neznámí – kromě Imperial College a několika fanoušků z Cornwallu a Merseysidu je málokdo znal. Kapela pokračovala v hraní v novém studiu a předváděla nové zařízení zájemcům. Jednoho dne tam přišli manažeři skupiny Trident a začali skupinu poslouchat. Vzali si s sebou pásku s nahrávkou a přehráli ji šéfovi společnosti a ten byl nadšen. Nakonec o skupinu projevil zájem šéf společnosti Chrysalic Record, ale skupina nakonec smlouvu nepřijala. Firma Trident stále váhala a chtěla vidět skupinu hrát naživo. Byl smluven koncert a úspěch se dostavil. V květnu 1972 byla smlouva slavnostně podepsána.\n\nDalším úkonem bylo hledání manažera. Jack Nelson poctivě hledal, ale nikdo si novou kapelu s názvem Queen nechtěl pověsit na krk. Proto se nakonec Jack rozhodl, že kapele bude dělat manažera sám. Společnost Trident začala skupině poskytovat své nahrávací studia, ale dostávali pouze okrajové hodiny a víkendy. Často čekávali před dveřmi studia a tohoto času využívali na psaní nových písní. 6. listopadu 1972 zajistila společnost Queen první větší koncert ve velké restauraci Pheasantry (King's Road v Chelsea). Koncert se ale nepodařil, skupina byla nervózní a byly starosti kolem techniky.\n\nKoncem listopadu 1972 skupina dokončila svoje první album a dali mu název Queen. Roger sice prosazoval název Top Fax, Pix and Info, ale byl přehlasován. Stále tu ale byl problém, která firma album vydá. Na jednom sjezdu gramofonových společností představil Jack album zástupcům EMI, kteří byli nadšeni a album vydali. Album vyšlo v červenci roku 1973 (září 1973 v USA).\n\n\"(Zdroj: zkrácená verze z knihy Queen: Jak to začalo? (1993))\"\n\n\"Na první desce byla spousta věcí, které se mi nelíbily. Třeba bicí. Něco z toho vám může připadat, že bylo naplánované, ale přitom to bylo dost rozmanité a bylo v tom dost energie.\" Roger (1974)\n\n\"Album Queen se prodávalo velice dobře dost dlouhou dobu, takže v době, kdy nás začal pronásledovat tisk, jsme jako kapela už hodně vyspěli a měli i své publikum. To bylo pro start důležité, protože jsme na to byli připraveni.\" Brian (1977)\n\n\"Tohle bylo opravdu poprvé, co jsme viděli Freddieho dělat na plné obrátky. Je skutečný samouk na piáno a v té době dělal ohromné pokroky, i když jsme nemohli mít na pódiu piáno, protože to nebylo možné zařídit. Ve studiu to byla Freddieho první šance, aby uskutečnil své nápady na piánu. Zvuk piana a kytary zněl dohromady moc dobře a celé to byla velká zábava. Píseň My Fairy King byla první ze série eposů, kde jsme přes to, co už jsme měli, nahrávali hlasy. Freddieho to dost chytlo, což později vedlo k písni The March Of The Black Queen na naší druhé desce a později i k Bohemian Rhapsody.\" Brian o písni \"My Fairy King\"\n\n\"(Zdroj: Queen jejich vlastními slovy (1992))\"\n\n(instrumentální) - (Mercury) – 1:15\n\n"}
{"id": "126817", "url": "https://cs.wikipedia.org/wiki?curid=126817", "title": "Salomon Kalou", "text": "Salomon Kalou\n\nSalomon Armand Magloire Kalou (* 5. srpna 1985 Oumé, Pobřeží slonoviny) je fotbalový útočník, který od srpna 2014 nastupuje za klub Hertha BSC. Reprezentuje Pobřeží slonoviny.\n\nJe typickým útočníkem, ale je schopen hrát i jako křídlo. Jeho silnější nohou je jeho pravačka. Jeho starším bratrem je Bonaventure Kalou.\n\nAJ Auxerre chtělo získat pro své služby jeho bratra Salomona Bonaventuru, ale ten se upsal stejně jako Salomon Feyenoordu Rotterdam, odtud byl poslán na roční hostování do SBV Excelsior, kde potvrdil přes své mládí své kvality a dal tak znamení, že je schopen nastupovat i za známější z rotterdamských týmů Feyenoord. Zde působil až do léta 2006. V roce 2005 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\nSalomon do Chelsea přestoupil 30. května 2006 za cenu pohybující se mezi 8 až 10 miliony liber. Kontrakt podepsal až do roku 2009 a ihned po svém příchodu obdržel dres s číslem 21.\n\nTrenér Chelsea José Mourinho si Kaloua pochvaluje stejně jako tak jako nynější vzestup mladé generace hráčů z Pobřeží slonoviny.\nKalou přiznal, že je pořád ještě nervózní z toho, že trénuje s takovými veličinami jako Frank Lampard nebo Michael Ballack, zároveň přiznal, že se od nich mnohé naučil a hodně zlepšil svou hru.\nPodle jedněch anglických novin Kalou přiznal, že jeho idolem je Thierry Henry, podle kterého se snaží napodobit i jeho volné pohyby, a jeho obdiv k Henrymu je i jeden z faktrorů proč se rozhodl hrát v Premier League.\n\nNicméně Kalou tvrdí, že když se setká s Henrym na trávníku tak z něj nebude mít strach a nedaruje mu ani metr místa.\n\nDne 7. července 2012 se Kalou upsal novému klubu Lille OSC jakožto volný hráč, jelikož mu v Chelsea FC vypršela smlouva. Opačným směrem se stěhoval mladý záložník Eden Hazard a Kalou po něm převzal dres s číslem 10. O Salomona hodně usiloval trenér Lille Rudi Garcia.\n\nVelkou pozornost médií vyvolalo to, že Salomon zažádal o udělení nizozemského občanství, aby mohl hrát na mistrovství světa ve fotbale za nizozemský celek. Jeho naděje posílilo i to, že nikdy nenastoupil za reprezentaci Pobřeží slonoviny, což znamenalo, že by se proces udělení občanství mohl urychlit. Jeho bratr Bonaventura ho však varoval, aby neměl v budoucnosti problémy s fotbalovými úřady. A když se k tomu přidala slova nizozemského reprezentačního trenéra Marca van Bastena, že Kalou je přesně ten typ útočníka, co potřebuje, imigrační úřady už jeho žádost skoro schválily. Do všeho se ale vmotala nizozemská ministryně pro imigraci Rita Verdonk a stanovila podmínky, že občanství udělí jen pokud Kalou napíše bezchybně test z nizozemštiny. To se mu nepovedlo a občanství nedostal.\n\nNavzdory žádosti, kterou poslal na ministerstvo Marco van Basten i legendární Johan Cruijff odmítla Rita Verdonk přehodnocení situace o udělení občanství. Kalou se rozhodl celou záležitost poslat k soudu, kde bylo ministryni dán příkaz celou věc ještě jednou prozkoumat, Verdonková ale opět udělení občanství zamítla. Kalou tehdy veřejně přiznal, že ztratil veškerou naději stát se Nizozemcem. Na mistrovství světa ve fotbale v roce 2006 se v základních skupinách utkali Nizozemsko s Pobřežím slonoviny. Kdyby byl Kalou dostal občanství hrál by nejen proti své rodné zemi, ale i proti svému bratrovi. Fakt, že Salomon neobdržel nizozemské občanství jej znechutilo tak, že se rozhodl opustit Feyenoord a zamířil do Chelsea FC.\n\nProces udělení občanství pro Kaloua byl velmi medializován, a proto se stal hlavním námětem reklamy Central Beheer. V reklamě, která se začala vysílat 26. dubna 2006 není Kalou zobrazován jako občan Nizozemska, ale Německa.\n\nPointa je v tom, že Nando Rafael, někdejší hráč Ajaxu Amsterdam, nyní bráč Borussie, který také žádal o nizozemské občanství neúspěšně, zažádal o občanství v Německu a získal jej. Stal se tak občanem Německé republiky a mohl být povolán do reprezentace do 21 let.\n\nKalou ale nebyl z této reklamy nikterak nadšen a rozhodl se právními kroky tuto reklamu odstranit z obrazovak, povedlo se o týden později.\n\n"}
{"id": "126820", "url": "https://cs.wikipedia.org/wiki?curid=126820", "title": "Queen II", "text": "Queen II\n\nQueen II je druhé studiové album britské skupiny Queen. Bylo vydáno o půlnoci 8. března 1974 ve Spojeném království u EMI Records a ve Spojených státech u Elektra Records.\nBylo nahráno v Trident Studios a Langham 1 Studios v Londýně, v průběhu února až srpna 1973 s producenty Roy Thomas Bakerem a Robinem Cablem a záznamovým technikem Mike Stonem.\n\n\n\n"}
{"id": "126823", "url": "https://cs.wikipedia.org/wiki?curid=126823", "title": "Seznam estonských spisovatelů", "text": "Seznam estonských spisovatelů\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "126824", "url": "https://cs.wikipedia.org/wiki?curid=126824", "title": "SK Kotlářka, oddíl softballu a baseballu", "text": "SK Kotlářka, oddíl softballu a baseballu\n\nSK Kotlářka, oddíl softballu a baseballu je pražský baseballový a softballový oddíl zaměřený především na výchovu mládeže. Oddíl má však i seniorský tým žen (softball) a od roku 2008 funguje i seniorský mužský baseballový tým. V roce 2015 tým získal hodně ceněný double. Jeho sportoviště se nacházejí na hanspaulské Kotlářce.\n\n\nHistorie oddílu sahá do roku 1980, kdy při VŠTJ Chemie Praha vzniklo žákovské softballové družstvo. Chemie jako vysokoškolský klub nemohla registrovat žáky, proto se hledala vhodná mládežnická TJ. Klub vznikl v roce 1982 po dohodě s Domem dětí a mládeže hl.m. Prahy jako TJ DDM Kotlářka. Od svého založení působí na Stadionu mládeže v Praze 6 - Dejvicích. Zakládajícími oddíly byly: atletika, softball, stolní tenis a orientační běh. V roce 1990 přešly chlapecké týmy ze softballu na baseball. Od roku 2008 působí mužský seniorský tým - nejprve v Českomoravské lize a od roku 2010 v nejvyšší české baseballové soutěži - Extralize. Softballový tým mužů se pravidelně účastní 2. ligy, s výjimkou roku 2015, kdy družstvo postoupilo do Extraligy, kde se mužům nepodařilo udržet a od sezony 2016 hrajě opět 2. ligu.\n\nSoftball:\n\nBaseball:\n\n"}
{"id": "126825", "url": "https://cs.wikipedia.org/wiki?curid=126825", "title": "Dopravní letoun", "text": "Dopravní letoun\n\nDopravní letoun je letadlo s pevnými nosnými plochami, jehož hlavní funkce je přeprava platících cestujících či nákladu. Letouny jsou buď vlastněny leteckou společností, nebo si je společnost pronajímá.\n\nVzhledem k tomu, že v letecké dopravě je kladen velký důraz na bezpečnost (jako ostatně v každé jiné veřejné dopravě), byli první cestující přepraveni letouny až jedenáct let po prvním letu bratří Wrightů (Jedná se jen o letouny, pokud mezi letadla započteme i aerostaty, doprava cestujících probíhala před tím již mnoho let). Prvním takovým strojem byl Ilja Muromec z konstrukční kanceláře Igora Sikorského. První let s pasažéry uskutečnil 25. února 1914. Kapacita tohoto letounu byla 8 až 16 lidí. Československé aerolinie uskutečnily svůj první let s cestujícími teprve 29. října 1923 se strojem Aero A-14 a krátce na to nasadily letoun Aero A-10, mnohem pohodlnější s již krytou kajutou pro cestující. V počátcích se létalo pouze dvouplošníky, většinou celodřevěné konstrukce s plátěným potahem. Lety byly možné pouze za příznivých povětrnostních podmínek a viditelnosti.\n\nPokrokovými letouny v polovině dvacátých let byly americké stroje Ford Trimotor. Jednalo se již o celokovové hornoplošníky se třemi hvězdicovými motory s kapacitou 8 cestujících. Bylo jich vyrobeno celkem 199, z nichž pouze jediný létal mimo Ameriku a to ve službách ČSA. V roce 1934 byl uveden na trh dvoumotorový dolnoplošník Douglas DC-2. Výkonové parametry byly vynikající, avšak provozavatelé požadovali vyšší kapacitu. Ta byla z původních 14 míst zvýšena v roce 1935 na 32 a vzniklo tím nejúspěšnější letadlo všech dob: Douglas DC-3, známé též jako \"Dakota\". Ve třicátých a čtyřicátých letech jich bylo v USA vyrobeno 10692 a dalších asi 2000 v licenci v SSSR jako Lisunov Li-2. Létaly prakticky po celém světě, včetně Československa. Jejich pravidelný provoz byl ukončen v roce 1991, avšak asi 400 kusů je nasazováno na mimořádné lety dodnes.\n\nJedním z nejdůležitějších mezníků v historii letectví bylo použití dvouproudových motorů. Prvním letounem s tímto pohonem byl britský de Havilland Comet. První let se uskutečnil 27. července 1949, s cestujícími až 2. května 1952. Ten byl ovšem po sérii tragických nehod, způsobených únavou materiálu, stažen z výroby a vyřazen z civilního provozu. Dále fungoval pouze jako armádní transportní letoun. Několik let poté následovali další letečtí výrobci, kteří již byli úspěšnější. Ruský Tupolev Tu-104 létal v pravidelném provozu mezi lety 1956 a 1981. Od roku 1957 jej využívaly ČSA jakožto první zahraniční společnost. Vlajkovou lodí západního bloku byl americký Boeing 707. S cestujícími poprvé vzlétl v roce 1958 a dosloužil v roce 2008 pod označením \"Boeing 720\". V šedesátých letech nastal konkurenční boj mezi výrobci a boom nových typů letadel se stále se zvyšující kapacitou. V SSSR to byly Tupolev Tu-154, Iljušin Il-62, v USA pak Boeing 727, McDonnell Douglas DC-9. Vyvrcholilo to v roce 1969 největším dopravním letounem na dlouhou dobu Boeingem 747 s kapacitou až 524 lidí.\n\nSvým způsobem revoluční myšlenkou byl nadzvukový dopravní letoun. Po desetiletí vývoje jako první představil hmatatelný výsledek ruský Tupolev se svým strojem Tupolev Tu-144 a to 31. prosince 1968 (s cestujícími v listopadu 1977). Dva měsíce na to jej následoval britsko-francouzský projekt Concorde (první let 2. března 1969, s cestujícími 21. ledna 1976). Stroje byly natolik podobné, že jsou ruští konstruktéři podezíráni ze špionáže, avšak o podobnosti úspěchů nelze hovořit. Zatímco Tu-144 byl po dvou haváriích odsouzen k vyřazení, Concorde vykazoval zisky i přes velmi značnou spotřebu paliva a s tím související cenou letenky (až řádově vyšší než běžným letadlem). Po nehodě v Paříži v roce 2000 ovšem zájem o nadzvukové lety poklesl, což vedlo jejich provozovatele, Air France a British Airways k ukončení provozu. Poslední let s cestujícími se konal 24. října 2003.\n\nDo ovládání pohyblivých částí, detekce poškození a navigace čím dál tím více vstupuje elektronika, ovšem pokud jde o tvar a velikost letounů nebyl zaznamenám za posledních třicet let výraznější posun. Výjimkou se stal velkokapacitní letoun Airbus A380, který po dlouhých 36 letech překonal ve velikosti Boeing 747. Ve dvou patrech pojme až 853 cestujících. Jeho rozměry (73×80m) však mohou být překážkou, neboť zdaleka ne každé letiště je na takové kolosy dimenzováno.\n\nDo budoucnosti se jako velmi ambiciózní jeví evropský projekt Reaction Engines A2. Znamenalo by to obnovení nadzvukového létání, ovšem mnohem rychlejšího (až 5 M). Navíc bude použita zcela nová koncepce hybridního motoru – SABRE, což bude kombinace klasického proudového, náporového a raketového motoru. Ceny letenek by se podle současných předpokladů neměly lišit od konvenčních letů.\n\nPodle délky doletu rozlišujeme:\n\nPodle velikosti (kapacity)\n\nPodle uspořádání sedadel\n\n\nPodle druhu motorů\n\nDalší dělení\n\nVnější části konstrukce letounu (s výjimkou motorů) nazýváme souhrnně drak letadla. Jeho základní části jsou trup, křídla, podvozek, vodorovné a svislé ocasní plochy. Tvar draku je optimalizován na aerodynamické vlastnosti při ekonomické rychlosti letu 800 - 1000 km/h.\n\nTrup tvoří centrální část draku. Jsou v něm umístěny veškeré prostory a vybavení pro cestující a posádku, ve spodní části je nákladový a zavazadlový prostor a částečně palivové nádrže. Přední část trupu, před kabinou pilota (kokpitem), nazýváme přídí, zadní pak zádí (nese ocasní plochy). Prostorovou tuhost trupu zajišťují podélné výztuhy a kolmo na ně trupové přepážky. Trupové přepážky jsou v místech většího namáhání (závěsy křídel, podvozek, ocasní plochy) zesílené. Mají zpravidla prstencový tvar, mohou však být i plnostěnné (např v zádi). Mezi ně se vkládají izolační desky. Povrch trupu tvoří tzv. potah z lehkých kovových slitin. Jeho tloušťka se pohybuje kolem 3 mm.\n\nKřídla představují dominantní složku nosných ploch letounu. Mezi nejdůležitější charakteristiky křídel patří: poloha vůči trupu (u dopravních letounů většinou dolnoplošníky, vzácněji u turbovrtulových letadel hornoplošníky), půdorysný tvar (šípová, přímá nebo lichoběžníková), rozpětí, úhel šípu, úhel vzepětí, štíhlost, zúžení a zkroucení.\n\nProfil křídla je navržen tak, aby podle principu Bernoulliho rovnice vznikal vztlak (nahoře podtlak, dole přetlak). Tento vztlak lze regulovat pomocí tzv. mechanizace křídla, což je soustava pohyblivých prvků, které jsou ovládány buď pilotem nebo automaticky. Na náběžné hraně je to soustava slot, které díky možnosti předsunutí při vyšším úhlu náběhu zamezí odtrhávání proudnic (vzduch ze spodní strany křídla proudí vzniklou mezerou na horní stranu). \"Vztlakové klapky\" na odtokové hraně, jak napovídá název jsou hlavním prvkem upravujícím vztlak. Mohou se rovněž vysouvat, čímž se zvětší plocha křídla (tedy i vztlak). Dále od trupu jsou umístěna \"křidélka\", která jsou spolu se směrovým kormidlem (na svislé ocasní ploše) nezbytná pro směrové řízení a zachování stability při náklonu. Tzv. spoilery (na spodní straně \"interceptor\") slouží k rušení vztlaku. Používají se výhradně při brzdění na přistávací ploše.\n\nStředem křídla prochází jeden hlavní nosník a po jeho stranách pomocné nosníky, které jsou vzájemně spojeny kolmými nebo šikmými žebry s odlehčovacími otvory. Povrch tvoří horní, resp. dolní potah. Uvnitř křídel jsou umístěny palivové nádrže.\n\nOcasní plochy jsou nezbytné pro zajištění stability a řiditelnosti letadla. Jejich tvar a konstrukce je velmi podobná křídlům a stejně jako křídla se skládají z pevných a pohyblivých částí. Vodorovné ocasní plochy (VOP) se však mohou celé natáčet vůči draku a to až o 9°. Pevnou část nazýváme \"stabilizátorem\" a pohyblivou \"výškovým kormidlem\" (tvoří odtokovou hranu). Svislá ocasní plocha slouží k zajištění směrové stability a ke směrovému řízení. Pevná část se nazývá \"kýlová plocha\" a pohyblivá \"směrové kormidlo\". Jeho pohyby jsou přesně zkoordinovány s křidélky a vztlakovými klapkami na křídlech. Pohyblivé části jsou ovládány hydraulickými válci. Povely k nim jsou u starších typů letadel (Airbus A310) přenášeny mechanicky u nových typů elektronicky.\n\nPodvozek tvoří nezbytnou část letounu a to nejen z důvodu pojíždění, ale také tlumení nárazu při dosednutí. Tlumicí účinek se zvyšuje tlumičem umístěným vně podvozkové nohy. Podvozky jsou zpravidla zatahovací díky pákovému, či teleskopickému uspořádání. Brzděním kol se může zkrátit brzdná dráha až o 50%.\n\nNejdůležitější vlastností konstrukčních částí letounů je pevnost a odolnost vůči mimořádně silným aerodynamickým silám. Zároveň se konstruktéři snaží snižovat hmotnost v zájmu šetření na pohonných hmotách. V současnosti se nejvíce používají slitiny lehkých kovů, zejména hliníku. Ty se používají prakticky na veškeré potahy a některé méně namáhané spoje (mez pevnosti do 500 MPa, objemová hmotnost 2700 kg/m). Nosná část konstrukce se vyrábí z titanových slitin (mez pevnosti až 1200 MPa, objemová hmotnost 4500 kg/m). V případě svařovaných spojů se titan nahradí ocelí. V poslední době se čím dál tím více používají kompozitní materiály a plasty. Spoje se dnes provádějí převážně lepené (i u velmi namáhaných částí konstrukce). Tím se postupně opouští nýtování.\n\nLetecké motory jsou jedinými částmi letounu, která zajišťují samotný pohyb. Obvykle jsou umístěny v gondolách pod křídly a to v takové vzdálenosti od trupu, kde optimálně vyrovnávají moment vyvolaný hmotností křídel. Méně běžné jsou motory na zádi. Výhodou tohoto uspořádání je např. lepší aerodynamika křídla.\n\nLetecké motory dělíme podle principu na:\n\nNádrže leteckých pohonných hmot jsou u současných dopravních letadel umístěny převážně v křídlech a v centroplánu. To přispívá ke snížení hmotnosti trupu na minimum. Během letu je palivo vystaveno působení setrvačných sil. Aby za všech okolností byla zajištěna spolehlivá dodávka do motorů jsou letadla vybavena elektronickým (dnes již plně automatickým) systémem přečerpávání paliva a to nejen mezi nádrží a motorem, ale i mezi jednotlivými nádržemi z důvodu zachování polohy těžiště. Objem palivových nádrží se pohybuje v řádu desítek tisíc litrů (Boeing 737-500: 23800 l; Airbus A310: 61071 l), výjimečně až stovek tisíc litrů (Airbus A380: 310000 l).\n\n\n"}
{"id": "126827", "url": "https://cs.wikipedia.org/wiki?curid=126827", "title": "Sheer Heart Attack", "text": "Sheer Heart Attack\n\nSheer Heart Attack je v pořadí 3. studiové album britské rockové skupiny Queen, které bylo vydané v roce 1974.\n\n\n"}
{"id": "126832", "url": "https://cs.wikipedia.org/wiki?curid=126832", "title": "Diglosie", "text": "Diglosie\n\nDiglosie je sociolingvistický jev, který se vyznačuje současným používáním dvou jazyků nebo dvou forem jednoho jazyka s odlišnou sociální a kulturní funkcí na jednom území.\n\nV této situaci je vždy jeden z jazyků (forem jazyka) považován za vyšší a druhý za nižší. Za vyšší může být považován spisovný jazyk, který se používá v úředním styku, kultivovaných a oficiálních projevech apod. V běžné, každodenní komunikaci se lidé dorozumívají pomocí nářečí, které je považováno za nižší formu jazyka. Na územích, která jsou nebo v minulosti bývala pod nadvládou jiné země, se setkáváme s diglosií, kdy „vyšší“, úřední jazyk je odlišný od „nižšího“ jazyka, kterým hovoří původní obyvatelstvo.\n\nMezi vyšším a nižším jazykem obyvatelé obvykle volí spontánně, úměrně společenské situaci. Nižší a vyšší formy jazyka tvoří ucelené systémy, přechod komunikace mluvčího z jednoho systému do druhého se označuje jako střídání kódů (code-switching).\n\nJako diglosie bývá označováno současné užívání spisovné a obecné češtiny na jednom území, avšak s rozdílnou sociální funkcí.\n\nKlasické příklady podle Fergusona (1921–1998) zahrnují spisovnou němčinu a švýcarskou němčinu ve Švýcarsku, spisovnou francouzštinu a kreolštinu na Haiti, španělštinu a jopará v Paraguayi, novořečtinu a starořečtinu v Řecku atd.\n\n"}
{"id": "126833", "url": "https://cs.wikipedia.org/wiki?curid=126833", "title": "Atsinština", "text": "Atsinština\n\nAtsinština (anglicky \"Atsina\" nebo \"Gros Ventre\") je vysoce ohrožený indiánský jazyk, jímž hovoří asi 10 lidí, kteří žijí v rezervaci Fort Belknap na severu amerického státu Montana. Poslední osoba plynule hovořící atsinsky zemřela roku 1981. Ostatní Atsinové mluví jen anglicky. Atsinština je velmi blízká arapažštině, není zcela jasné, zda se jedná o jazyk, nebo pouze o arapažské nářečí.\n\nJak už bylo zmíněno výše, atsinská slova se v mnohém podobají arapažským. \nVýslovnost se liší v závislosti na pohlaví mluvčího, proto se v souvislosti s tímto jevem používají termíny \"mužské\" a \"ženské nářečí\".\n\n"}
{"id": "126834", "url": "https://cs.wikipedia.org/wiki?curid=126834", "title": "A Night at the Opera (album, Queen)", "text": "A Night at the Opera (album, Queen)\n\nA Night at the Opera je čtvrté studiové album, legendární britské rock ové skupiny Queen, které bylo vydané v roce 1975. Je nejslavnější z celé diskografie Queen. Obsahuje největší hit Queen, Bohemian Rhapsody, nebo silně konkurující Love of My Life.\n\n\n"}
{"id": "126838", "url": "https://cs.wikipedia.org/wiki?curid=126838", "title": "Basilej", "text": "Basilej\n\nBasilej ( , , , ) je švýcarské město ležící při hranicích s Francií a Německem na obou březích Rýna. Je hlavním městem kantonu Basilej-město, historicky vzniklého jako polokanton rozdělením původního většího kantonu Basilej. V roce 2017 zde žilo obyvatel a po Curychu a Ženevě tak bylo třetím největším městem v zemi. S aglomerací má kolem 830 000 obyvatel. Významný je farmaceutický a chemický průmysl. Sídlí zde banka pro mezinárodní vypořádání („centrální banka centrálních bank“).\n\nMěsto založili Římané roku 44 př. n. l. (Basilea z řeckého βασιλεία jako odvozeniny od kořene βασιλιάς neboli „král“). Poté byla okupována kmeny Franků a Alamanů.\n\nV 7. století zde bylo založeno biskupství a v roce 917 bylo město zničeno Maďary. Poté byla Basilej opevněna.\n\nOd roku 1032 se stala Basilej říšským městem.\n\nV roce 1356 bylo město zničeno silným zemětřesením.\n\nV letech 1431–1449 bylo město místem konání koncilu.\n\nV roce 1501 se Basilej připojila ke Švýcarské konfederaci.\n\nV roce 1833 se po sporech oddělily venkovské oblasti dosavadního kantonu Basilej a utvořily polokanton Basilej-venkov.\n\nV roce 1897 se ve městě konal První sionistický kongres uspořádaný zakladatelem moderního sionismu Theodorem Herzlem.\nBasilej má celkovou rozlohu  23,91 km². Z této plochy se k zemědělským účelům využívá pouze 0,95 km², zatímco 0,88 km² je zalesněno. Zbytky půdy jsou využity silnicemi a budovami. Ze zastavěné plochy to jsou průmyslové stavby, které tvoří 10,2 %, zatímco bydlení a budovy tvoří 40,7 %, dopravní sektor činí 24 %. Energie a vodní infrastruktura, jakož i další speciálně rozvinuté oblasti představují 2,7 %. Parky, zelené pásy a sportoviště zabírají 8,9 %. V zalesněných plochách převládají převážně jehličnaté, husté lesy. Ze zemědělské půdy se používá 2,5 % pro pěstování plodin a 1,3 % jsou pastviny.\n\nBasilej se nachází v mírném podnebném pásmu. Ročně má 121 deštivých nebo sněhových dní, v průměru spadne 842 mm srážek. Léta bývají poměrně teplá s občasnými dešti, díky nimž se udržují krásně zelené pastviny. Průměrné teploty se v létě pohybují okolo 20 stupňů. Dále je charakteristické pro tuto oblast prudký suchý vítr, který způsobuje stoupání teplot. Objevit se může kdykoliv během roku. Zimy v nížinách přinášejí déšť a mlhu, zatímco v horách se střídá slunečné počasí se sněžením. Za nejvlhčejší měsíc se považuje červen, za nejsušší pak únor. Na jaře a na podzim se průměrná teplota pohybuje okolo 10 stupňů. Pro turistiku je nejvhodnější jaro nebo podzim. \n\nPopulace je převážně německy mluvící. Protestantismus je převládajícím náboženstvím. Mezi lety 1959 a 1970 byla populace kantonu Basilej-venkov nejrychleji rostoucí ve Švýcarsku. Populace se zdvojnásobila ze 108 000 na 205 000.\n\nV roce 2014 žilo v Basileji 190 600 obyvatel, což představovalo 2.321 % z celkového obyvatelstva Švýcarska. V roce 2010 žilo v Basileji 34,1 % cizinců. Němčina byla hlavním jazykem pro 77,8 % obyvatel, dalšími jazyky byla italština (5,4 %) a francouzština (2,6 %). Protestantská a katolická víra jsou mezi obyvatelstvem v zásadě v rovnováze, necelá třetina je bez vyznání.\n\nMěsto Basilej je hlavním městem kantonu Basilej-město (Basel-Stadt), ačkoli několik jeho předměstí se nachází v kantonu Basilej-venkov (Basel-Landschaft) nebo kantonu Aargau. Kanton Basilej-město se skládá ze tří obcí: Riehen, Bettingen a samotného města Basileje.\n\nVýkonný orgán Basileje zasedá v radnici na hlavním náměstí (budova je z roku 1514).\n\nZ hlediska náboženského složení představují 44 % katolíci, 37 % protestanti a 8 % jiná náboženství a lidé bez vyznání. Katolíci mají nejpočetnější komunitu i díky přistěhovalcům, kteří jsou z 60 % této víry. Morální základy vycházející z víry, jsou silně zakořeněny v chování lidí, kteří se jimi řídí po celý život a jsou jejich běžnou denní součástí. I když podle výzkumů v posledních letech roste počet ateistů - asi 9 % obyvatelstva. Žije zde i velký počet lidí židovského původu. Z historického pohledu jsou zajímavé zachovalé synagogy.\n\nStrategická poloha uprostřed západní Evropy, spolu s politickou stabilitou, učinily ze Švýcarska světové finanční středisko. Tato země nemá nerostné zdroje, přesto její průmysl s vysoce kvalifikovanou pracovní silou patří k nejvyspělejším státům ve světě, ať už se jedná o výrobu obráběcích strojů, energetického zařízení, přesné mechaniky, optiky či chemikálií (zejména léků).\n\nV Basileji je mnoho institucí od bank až po pojišťovny. Vše tvoří finanční centrum Švýcarska. Sídlo zde mají také různé realitní společnosti, jako jsou Pax-Anlage AG, Warteck Invest a další. V roce 1996 vznikla sloučením dvou firem (Ciba-Geigy a Sandoz) farmaceutická firma Novartis. Významný podíl na výrobě léků má společnost Roche, která je čtvrtou nejproduktivnější farmaceutickou firmou na celém světě. Nemalé finanční prostředky vynakládá na výzkum nových léčiv, hlavně v oblasti onkologické léčby. Firma Syngenta, která rovněž sídlí v Basileji, patří k předním světovým výrobcům agrochemikálií. Švýcarská letecká společnost Swiss a Jet Aviation zde má rovněž sídlo. Maloobchodní řetězce společnosti Coop, Aldi a Denner jsou umístěny po celém Švýcarsku. Nesmíme zapomenout na módní řetězce Tally Weill, cestovní kancelář Dufry a v neposlední řadě i výroba zubních implantátů Straumann.\n\nBasilej je i významnou dopravní křižovatkou leteckou, železniční a plavební. Protéká jí řeka Rýn. Je největším přístavním městem Švýcarska. Dále zde vedou evropské trasy dálniční dopravy. Z basilejského nádraží vyjíždějí vlaky přímo do Francie, Německa a samozřejmě do celého Švýcarska. Jak již bylo uvedeno, je zde mezinárodní letiště, kam létají spoje z celého světa. Velkou výhodou je, že se z letiště lze dostat autobusem na centrální vlakové nádraží za velmi krátkou dobu. Tato vyspělá země si chrání životní prostředí i tím, že nejvíce využívá pro přepravu zboží vodní a železniční dopravu. Tramvajová síť je v Basileji poměrně rozsáhlá - čítá přes 80 km a v provozu je 13 linek, které se pohybují v 19 čtvrtích města.\n\nNa území města se nachází tři nádraží dálkové dopravy:\n\nBasilej má velmi rozsáhlou veřejnou dopravní síť. Zeleno-barevné místní tramvaje a autobusy jsou provozovány firmou Basler Verkehrs-Betriebe (BVB). Žluto barevné autobusy a tramvaje jsou provozovány Baselland dopravu (BLT). Autobusové linky BVB si rozdělují cestující ve spolupráci s dopravními úřady v sousedním Alsasku (oblast Francie) a Baden (oblast v Německu). Basilejská Regionální S-Bahn je železniční síť připojená k předměstím v okolí města. Je společně provozována společnostmi SBB, SNCF a DB.\n\nMěsto se nachází v samém srdci tří pohraničních oblastí (nazýváno Dreiländereck). Je jedním  z nejdynamičtějších hospodářských oblastí Švýcarska. Jak již bylo zmíněno, je centrem chemického průmyslu, kterému zdatně sekunduje průmysl farmaceutický. Basilej je považována za typické švýcarské město, kde převládají klasické dovednosti, jako je například výroba kvalitních hodinek a čokolády. Polohou je město z hospodářského hlediska velmi důležitým exportérem, díky kterému již několik desetiletí vzrůstá životní úroveň. Jako snad každé větší město ve Švýcarsku je i Basilej zaměřena na cestovní ruch, který přináší nemalé finanční přínosy do pokladny města. A stejně jako většina měst Švýcarska má zde své nezastupitelné místo bankovnictví, které hraje důležitou úlohu v ekonomice města\n\nBanky a finanční instituty v této zemi hrají velmi důležitou roli nejen pro samotné Švýcarsko, ale i pro ostatní země světa. Banka pro mezinárodní platby (BIS) se nachází přímo v Basileji a je bankéři považována za centrální institut, kde se scházejí všichni zástupci světových centrálních bank. Banka byla založena 17. května 1930. \n\nPro volbu Švýcarska, jako sídla mezinárodní banky, sehrála roli jeho nezávislost a neutralita. Byl to kompromis zemí, které založily BIS:  Belgie, Francie, Německa, Itálie, Japonska, Velké Británie a Spojených států. BIS také podporuje měnovou a finanční spolupráci světových bank a dalších institucí, představuje centrum výzkumu a významnou diskusní platformu pro orgány, odpovědné za podporu finanční stability. Také proto patří švýcarský frank mezi nejstabilnější měny světa.  \n\nV současnosti se banka zaměřuje na rozvoj spolupráce mezi centrálními bankami členských zemí, na vytváření příznivých podmínek pro mezinárodní finanční operace, s cílem zajištění měnové a finanční jistoty.\n\nBasilej je velmi bohatým kulturním střediskem. V této oblasti dokonce patří mezi nejvýznamnější centra v rámci Evropy. V roce 1460 zde byla založena nejstarší švýcarská univerzita, což určitě přispělo ke vzdělanosti a kulturnosti celého Švýcarska. Mezi významné události se řadí červnový Art Basel - veletrh současného umění, který nemá obdoby nikde v Evropě. Kromě historických památek přitahuje zahraniční návštěvníky také proslulý symfonický a komorní orchestr, stejně jako Hudební divadlo.\n\nVe městě se počínaje pondělím následujícím po popeleční středě každoročně koná 72 hodin trvající Fasnacht. Od roku 1901 je pořadatelem tohoto karnevalu, jehož kořeny sahají až do roku 1529, Fasnachts-Comité.\n\nNepřehlédnutelným středobodem města je katedrála Münster, postavená v románsko-gotickém stylu. Byla vysvěcena v roce 1019, avšak než dosáhla své dnešní podoby, trvalo ještě dlouhých pět set let. Uvnitř naleznete mramorovou hrobku Erasma Rotterdamského, který tu byl v roce 1536 pochován. Centrálním náměstím Basileje je Marktplatz, kde se pravidelně každou neděli konají zeleninové a květinové trhy. Náměstí dominuje nádherná stará radnice Basler Rathaus z 16. století, dnešní sídlo vlády celého kantonu\n\nJednou z nejoblíbenějších atrakcí města však zůstává Tingueliho fontána, stojící v místech, kde dříve bývalo městské divadlo. Rozsáhlý bazén zdobí řada pohyblivých soch, vytvořených Jeanem Tinguelim. Pokud vás toto zcela originální dílo zaujalo, můžete navštívit nedaleké muzeum, které je věnováno životu a tvorbě umělce, jenž údajně uměl probudit železné sochy k životu.\n\nZa symbol města je považována vstupní brána Spalentor, která je spolu s dalšími dvěma branami (St. Johanns-Tor a St. Albantor) pozůstatkem z dob, kdy byla Basilej obehnána ochrannou zdí. Její fasádu zdobí tři postavy- Madona v doprovodu dvou proroků. Jen kousek odtud se rozkládá univerzitní botanická zahrada\n\nPřítomností čtyřiceti muzeí se řadí Basilej na místo s největším počtem v celé zemi. Vybrat si můžete z moderního umění, historie, etnografie přes přírodní historii, hudební nástroje až po film a farmaceutické pomůcky. Nechybí ani Švýcarské muzeum architektury, Muzeum panenek a jiné. Po dvou letech oprav bylo v centru Basileje znovuotevřeno muzeum kultur. Nejznámější a mezinárodně uznávané je Basilejské muzeum umění či muzeum zasvěcené sochaři Jeanu Tinguelymu (viz obr. 10). Ten v 70. letech minulého století tvořil sochy, které vyjadřovaly pohyb. Basilejská muzea zastupují různorodá spektra expozic. Ročně je navštíví přes milión návštěvníků.\n\nBasilej má pověst ve Švýcarsku jako úspěšné sportovní město. Fotbalový klub FC Basilej má slavný evropský tým, který momentálně působí v Lize mistrů. Tým FC Basilej má v základní sestavě dva české zástupce Marka Suchého a Tomáše Vaclíka. Velkým uznáním tohoto města bylo jedním ze švýcarských dějišť pro 2008 Evropského mistrovství, stejně jako v Ženevě, Curychu a Bernu. Tyto šampionáty byly společně hoštěny Švýcarskem a Rakouskem. BSC Old Boys And Concordia Basel jsou další fotbalové týmy v Basileji. Jedním z nejpopulárnějších sportů ve Švýcarsku je lední hokej. Tým EHC Basel, který hraje ve švýcarském Premier League. Domácí zápasy odehrávají v St. Jakob Arena, který má 6 700 sedadel. Basilej má velký a moderní fotbalový stadion, který byl oceněn čtyřmi hvězdami od UEFA. Velký tenisový turnaj se koná v Basileji každý říjen. Někteří z nejlepších ATP-profesionálů tam hrají každý rok, včetně největšího švýcarského sportovní hrdiny Rogera Federera. Tento tenista patří v současné době mezi tři nejlepší hráče světa. Roger popisuje město jako \"jedno z nejkrásnějších měst na světě.\"\n\nV Basileji fungovala městská pošta, která roku 1845 vydala poštovní známku s obrazem holubice a nápisem „Basel“. Basilej se tak stala pátou nejstarší známkovou zemí světa. Tato jediná basilejská známka platila do roku 1854, již roku 1849 činnost pošty převzala švýcarská pošta.\n\n\n\n\n"}
{"id": "126841", "url": "https://cs.wikipedia.org/wiki?curid=126841", "title": "Mirelon", "text": "Mirelon\n\nMirelon je obchodní značka (chráněná registrační známka) izolačního materiálu z odlehčeného pěnového polyetylenu s uzavřenou buněčnou strukturou, který se využívá převážně jako tepelná izolace do + 90 °C pro svoji nízkou tepelnou vodivost. Pěna je ohebná a trvale pružná. Nemá tendence nasakovat vodu, snadno se tvaruje, je chemicky odolná, bez vlivu na životní prostředí a hygienicky nezávadná. Látka je velmi hořlavá a patří do skupiny C1.\n\nIzolační pěnu vyrábí česká firma \"MIREL TRADING a.s.\"\n\nPěna Mirelon má široké uplatnění ve stavebnictví, kde se používá pro svojí špatnou tepelnou vodivost jako tepelný izolátor. Obkládají se s její pomocí zdi budov, které jsou pak energeticky méně náročné na vytápění. Dalším široce rozšířeným používáním je na omotávání trubek na ochranu před jejich poškozením a tepelnou výměnou s okolím. Menší trubky je možné do ochranného obalu navlékat, u větších se využívá systém obinadla. Izolační pěna se využívá i pro tepelnou izolaci podlah, kam se vkládá na beton jako podložka pro plovoucí podlahy s kročejovým útlumem okolo 17 dB. Mezi alternativní využití patří měkká vystýlka pro přepravu zboží, či jeho ochranný obal, nebo využívání pro měkčení zbraní.\n\n"}
{"id": "126842", "url": "https://cs.wikipedia.org/wiki?curid=126842", "title": "Seznam litevských spisovatelů", "text": "Seznam litevských spisovatelů\n\n\n\n\n\n\n\n\n\n\n\n\n\n\n\n\n"}
{"id": "126844", "url": "https://cs.wikipedia.org/wiki?curid=126844", "title": "TJ KOVO Praha, oddíl baseballu", "text": "TJ KOVO Praha, oddíl baseballu\n\nTJ KOVO Praha byl baseballový klub, který zanikl v roce 1996. Od konce šedesátých let patřilo KOVO k nejúspěšnějším baseballovým klubům v Československu. V letech 1993 až 1996 hrál Českou baseballovou extraligu. V roce 1996 větší část hráčů přešla do SaBaTu Praha. Pod hlavičkou SaBaTu hráli Extraligu dvě další sezóny (1997, 1998). Po sestupu v roce 1998 se kádr bývalého KOVA definitivně rozpadl. Nejznámějším odchovancem je Pavel Budský, dnes hráč Draků Brno. Oddíl je členem tělovýchovné jednoty do které patří i hokejbalové mužstvo z Palmovky TJ Kovo Praha\n\nBývalí hráči se pod názvem KOVO Praha zúčastňují baseballového turnaje Poslední Homerun.\n\n\n\n"}
{"id": "126845", "url": "https://cs.wikipedia.org/wiki?curid=126845", "title": "Elrond", "text": "Elrond\n\nElrond (nar. roku 543 Prvního věku) je fiktivní osobou v Eä, světě vytvořeném J.R.R.Tolkienem. Elrond je vedlejší, ale významnou postavou Hobita, Pána prstenů i Silmarillionu. Elrond je především moudrý rádce, člen Bílé rady a Gandalfův přítel.\n\nElrond se narodil spolu se svým dvojčetem Elrosem okolo roku 545 P. v. v Sirionských přístavech. Elrondovo jméno znamená \"Hvězdná klenba\". Rodiči Elronda a Elrose byli půlelfové Eärendil a Elwing. Skrz Eärendila je Elrond potomkem Třetího domu Přátel elfů a Turgona Moudrého z Finwëho rodu. Skrz Elwing je potomkem Prvního domu Edain a Lúthien Tinúviel, dcery krále Thingola a Maii Melian. Elrond a Elros však byli od svých rodičů v útlém věku odcizeni – po Třetím zabíjení elfů elfy si je vzal do výchovy Fëanorův syn Maedhros.\n\nElrond a Elros se narodili v Sirionských přístavech. Jejich matka, Elwing, byla nositelkou silmarilu. Bohužel však byly Sirionské přístavy brzo po jejich narození vyrabovány Fëanorovými syny Maedhrosem, Maglorem a Amrodem. Jejich lidé buďto zahynuli, nebo utekli ke Círdanovi na ostrov Balar. Elrond a Elros však byli vzati do výchovy k Maedhrosovi, a proti očekávání mezi nimi a Maedhrosem vzniklo silné přátelské pouto. Elrond byl rovněž přítomen u Války hněvu. Po konci Prvního věku si vybral být souzen s elfy, zatímco jeho bratr Elros se rozhodl patřit k lidem a na ostrově Númenoru založil královskou dynastii.\n\nPo potopení Beleriandu odešel Elrond s Gil-galadem, Círdanem a Celebrimborem do Lindonu. Elrond se mezi léty 1693–1695 Druhého věku účastnil Války elfů se Sauronem. Přestože nemohl zabránit zpustošení Cesmínie a zabití Celebrimbora, zachránil spoustu Noldor a založil útočiště Imladris, známé také jako Roklinka.\n\nPozději se Elrond účastnil Války Poslední aliance, kam pochodoval jako Gil-galadův herold. Po Gil-galadově pádu dál společně s Círdanem stál věrně – později přemlouvali Isildura, aby se zbavil Jednoho prstenu – ten však odmítl. Ještě před válkou získal Elrond Vilyu, Prsten vzduchu, jeden z Tří elfích prstenů.\n\nRoku 109 se Elrond oženil s Celebrían, dcerou Celeborna a Galadriel. Jejich synové Elladan a Elrohir se narodili roku 130 a Arwen Undómiel roku 241. Po pádu Arnoru se Elrond stal přítelem zbývajících Dúnadanů a získal do úschovy jejich dědičné předměty – především Barahirův prsten, žezlo z Annúminasu a úlomky Narsilu. Roku 2463 se stal Elrond zakládajícím členem Bílé rady (spolu s Mithrandirem, Sarumanem, Galadriel, Círdanem; a možná Radagastem a Celebornem). Roku 2509 byla Elrondova paní střelena skřetím otráveným šípem při přechodu průsmyku Rudohor a v roce 2510 odplula na Západ. Roku 2933, když zemřel potomek králů Gondoru Arathorn II., jeho žena Gilraen vzala svého teprve dvouletého syna Aragorna do Imladris. Elrond mu dal jméno Estel (naděje), jeho původ však tajil. V roce 2951 odhaluje Estelovi jeho pravý původ a předává zlomený meč Narsil. Aragorn se však zamiluje do Elrondovy dcery Arwen a ta jeho lásku opětuje. Elrond se stavěl proti tomuto svazku, protože svou dceru velmi miloval, a proto prohlásil, že se může stát Aragornovou ženou jedině, pokud se Aragornovi podaří obnovit království Gondoru a Arnoru.\n\nV r. 2941 doputoval do Roklinky Thorin Pavéza s dalšími dvanácti trpaslíky, Bilbem a Gandalfem na své výpravě k Osamělé hoře. S Elrondovou pomocí se podařilo na starém plánu Osamělé hory nalézt nápis skrytým písmem, s jehož pomocí se pak trpaslíkům podařilo vstoupit do Hory. Elrond pak poskytl Bilbovi místo k odpočinku i na zpáteční cestě. Po roce 3001 se Bilbo zřekl Prstenu, zanechal jej Frodovi a navždy opustil Kraj. Po několika nepříliš zajímavých putováních se usadil v Elrondově domě v Roklince, kde sepisoval své paměti a básně.\n\nV r. 3018 se také Frodo na Gandalfovu radu vydal na cestu do Roklinky, kam se mu podařilo s nasazením života dorazit i s Prstenem. V Roklince se konala Elrondova rada, jíž se účastnily všechny svobodné národy. Jejím cílem bylo rozhodnout, jak naložit s Prstenem. Gandalf spolu s Elrondem prosadili, že jejich jediná šance je odnést Prsten do Sauronovy temné říše Mordoru a tam jej zničit v Hoře osudu, kde byl vyroben. Frodo vzal tento těžký úkol na sebe a Rada mu na pomoc ustanovila osm společníků, kteří vytvořili Společenstvo Prstenu.\n\nDo dalších osudů Společenstva Elrond nijak významně nezasáhl, protože zůstával v Roklince. Když se však blížila Válka o Prsten, poslal na pomoc Gondoru své syny Elladana a Elrohira, kteří tak zasáhli do bitvy na Pelennorských polích a bitvy u Morannonu. Na konci Třetího věku (při Slunovratu roku 3019) Elrond provdal svou dceru Arwen za Aragorna a po zničení Prstenu a zmizení síly Tří odplul s Galadriel, Gandalfem a ostatními nositeli Prstenů na Západ.\n\nVe filmové trilogii Pán Prstenů od Petera Jacksona Elronda ztvárnil australský herec Hugo Weaving. Až na několik rozdílů se jeho postava celkem věrně drží literární předlohy. Nejvýznamnějším rozdílem je, že ve filmu se do Války o Prsten nevydávají Elrondovi synové Elladan a Elrohir, ale sám Elrond se vypraví na jih a doveze Aragornovi opravený meč Narsil, aby v něm probudil touhu bojovat. Sám se však války neúčastní. Kromě toho má Elrond mnohem větší spory se svou dcerou a nechce jí dovolit, aby se vdala za Aragorna.\n"}
{"id": "126847", "url": "https://cs.wikipedia.org/wiki?curid=126847", "title": "A Day at the Races", "text": "A Day at the Races\n\nA Day at the Races je v pořadí 5. studiové album slavné britské rockové skupiny Queen, které bylo vydané v roce 1976.\n\n\n"}
{"id": "126848", "url": "https://cs.wikipedia.org/wiki?curid=126848", "title": "Kostel svatého Vojtěcha (Přerov nad Labem)", "text": "Kostel svatého Vojtěcha (Přerov nad Labem)\n\nKostel svatého Vojtěcha v Přerově nad Labem je církevní stavba, kulturní památka, která stojí v centru této středočeské obce. Je jednolodní, obdélníkový, je zakončen půlkruhovým presbytářem a nad průčelím je věž s hodinami. Hlavní oltář je z 1. čtvrtiny 18. století. Portálové oltáře sv. Václava a Panny Marie jsou z konce 17. století. Kostel je umístěn v sousedství hřbitova naproti zámku a skanzenu lidové architektury – Polabského národopisného muzea.\n\nKostel sv. Vojtěcha je v jádru raně barokní kostel z let 1681–1682, ze kterého je zachován presbytář a přilehlá sakristie. Základní kámen byl položen 4. července 1681 na den sv. Prokopa, o rok později byl raně barokní kostel vysvěcen. V roce 1858 musel být kvůli sešlosti uzavřen a bohoslužby se konaly v nedalekých Semicích. V roce 1865 došlo k rozsáhlé přestavbě, při které dostala stavba stávající podobu s novorománskými prvky. Zcela nově byla postavená loď a věž. Obnovený kostel byl otevřen 29. října 1866. Opravy ve 20. století dokumentuji datované vitráže z let 1944–1945.\n\nV chrámu jsou boční oltáře sv. Václava a Panny Marie z konce 17. století a hlavní oltář sv. Vojtěcha z 18. století s obrazem světce od Josefa Syrového. Stejný obraz se objevuje i na Kapličce sv. Vojtěcha nad studánkou, která stojí v polích na jih od obce.\n\nAreál kostela sv. Vojtěcha s dochovaným souborem barokního mobiliáře se nachází v historickém jádru obce, na pohledově exponovaném místě naproti areálu zámku a Polabského národopisného muzea se skanzenem lidové architektury.\n\n\n\n\n\n\n\"Soubor věcí kostela sv. Vojtěcha\" je od 14. 3. 2011 státem chráněnou kulturní památkou. Zahrnuje kostel sv. Vojtěcha na st. parc. č. 29; ohradní zeď s pilířovou bránou, na p. parc. č. 55; boční oltář sv. Václava; boční oltář Korunování Panny Marie; kazatelnu; chórovou přepážku; 14 zastavení Křížové cesty (uloženy mimo obec v depozitáři); zvon „sanktusník“ a hřbitov na pozemcích st. parc. č. 29 a p. parc. č. 55. V odůvodnění ministerstvo kultury uvádí: \"Jedná se o novorománský kostel sv. Vojtěch ze 2. poloviny 19. století s barokním jádrem ze 17. století. Část mobiliáře kostela (oba boční oltáře, kazatelna a chórová přepážka) pocházejí z původního raně barokního vybavení a ostatní (zvon a obrazy Křížové cesty) byly doplněny v 19. století. Kostel sv. Vojtěcha představuje velmi kvalitní příklad sakrální architektury ve vesnickém prostředí. V neposlední řadě má kostel i nepopiratelný urbanistický význam, protože je situován na exponovaném místě v historickém jádru obce naproti zámku a Polabskému národopisnému muzeu se skanzenem lidové architektury.\"\n\nZ historického mobiliáře, který byl již v roce 1974 zapsán do státního seznamu, se zachoval barokní hlavní oltář sv. Vojtěcha z 1. poloviny 18. století, křtitelnice datovaná rokem 1788, svícny datované rokem 1663 a zvon z roku 1667, který byl dle nápisu původně určen pro kapli přerovského zámku. Dnes z neznámých důvodů nebyl do státního seznamu zapsán zachovaný soubor raně barokního mobiliáře, který tvoří dva protějškové boční oltáře sv. Václava a Korunování Panny Marie, kazatelna a chórová přepážka. Oba oltáře představují velmi zajímavé uměleckohistorické práce variující dva typy raně barokních edikulových retáblů. Řadí se tak spolu s kazatelnou v regionu k ojediněle zachovanému souboru památek z 2. poloviny 17. století.\n\nV roce 1781 byla v Přerově zřízena lokálie, kterou postupně vedli: František Veindl (do r. 1786), Karel Minsinger (do r. 1807), Josef Jeřábek (do r. 1824), Antonín Mendler († 1828), Matěj Holeček (do r. 1830), František Beer (do r. 1841) a Jan Paleček. Roku 1856 vznikla samostatná fara a prvním farářem se stal dosavadní lokalista Jan Paleček († 1857), po něm následoval Antonín Homolka. Následovali Karel Lauda († 1886), Josef Horák (do r. 1894), Jakub Přecechtěl (do r. 1903) a Josef Ptáček.\n\nV roce 1982, při oslavě 300. výročí jeho vysvěcení, se konala poutní slavnost za účasti kardinála Františka Tomáška. V roce 2010 tu sloužili slavnostní mši u příležitosti vysvěcení kapličky sv. Vojtěcha nad studánkou pražský biskup Václav Malý a generální vikář Michael Slavík.\n\n\n\n"}
{"id": "126849", "url": "https://cs.wikipedia.org/wiki?curid=126849", "title": "Józef Krupiński", "text": "Józef Krupiński\n\nJózef Krupiński [juzef krupiňski] (24. září 1930, Skarbanowo – 1. září 1998, Orzesze) byl polský básník. \n\nOd roku 1969 publikoval svá díla v literárních periodikách jako např. \"Akant\", \"Poezja\", \"Miesięcznik Literacki\" nebo \"Życie Literackie\".\n\n"}
{"id": "126851", "url": "https://cs.wikipedia.org/wiki?curid=126851", "title": "Rašeliník", "text": "Rašeliník\n\nRašeliník (\"Sphagnum\" L., 1753) je botanický rod čítající 150–350 druhů mechů rostoucích převážně na rašeliništích, která pokrývají cca 1 % souše. V Evropě se vyskytuje přibližně 54 druhů, v ČR 32.\n\nZástupci tohoto rodu mohou ve svých buňkách pojmout velké množství vody; některé druhy dokonce i dvacetinásobek hmotnosti sušiny, díky čemuž se také rašeliníky a rašelina používají jako zahradnický substrát. Rašeliník může okyselovat své prostředí tím, že z vody odebírá dvoumocné kationty, jako je vápník nebo hořčík, a místo nich vydává vodíkové ionty.\n\nRašeliník je mech s neukončeným růstem - na vrcholku lodyžky neustále přirůstá a na spodku postupně odumírá. Proto nelze určit, jak stará může konkrétní lodyžka být. Z odumřelých částí lodyžek se tvoří rašelina.\n\nRašeliníky na rozdíl od jiných mechů nemají rhizoidy. Lodyžka je obvykle vzpřímená. Z lodyžky vyrůstají lodyžní lístky a ve svazečcích větvičky s větevními lístky. V horní části lodyžky jsou větve nahloučeny v hlavičku (capitulum). Lístky jsou jednovrstevné, bez středního žebra, s typickou anatomickou strukturou. Buňky lístku jsou dvojího druhu - chlorocyty a hyalocyty. Chlorocy(s)ty jsou zelené buňky zajišťující fotosyntézu, zatímco mnohem větší bezbarvé hyalocy(s)ty slouží k zadržování vody. Buňky vnější hyalodermis lodyžky i hyalocyty lístků mohou obsahovat různé typy a počty pórů, přepážek a vzpěr, které jsou důležité při určování druhů. Důležitým určovacím znakem v terénu je především tvar lodyžních lístků, celkové uspořádání větviček a lístků ve větvičkách, aj. \n\nSporofyt je tvořen pouze tobolkou. Na rozdíl od jiných skupin mechů sporofyt postrádá štět, který je nahrazen zelenou stopkou (pseudopodiem; pseudopodium je součástí gametofytu). Nezralá tobolka je zelená, při dozrávání výtrusů černá, otevírá se pomocí víčka, při tom jsou výtrusy vystřelovány do okolí. Své výtrusy dokáže vymrštit rychlostí až 110 km v hodině.\n\n\"Sphagnum\" L., 1753\n\n"}
{"id": "126852", "url": "https://cs.wikipedia.org/wiki?curid=126852", "title": "News of the World", "text": "News of the World\n\nNews of the World je šesté studiové album slavné britské rockové skupiny Queen, které bylo vydané v roce 1977.\n\n\n"}
{"id": "126856", "url": "https://cs.wikipedia.org/wiki?curid=126856", "title": "Jazz (album)", "text": "Jazz (album)\n\nJazz je sedmé studiové album slavné britské rockové skupiny Queen, které bylo vydané v roce 1978.\n\n\n"}
{"id": "126859", "url": "https://cs.wikipedia.org/wiki?curid=126859", "title": "Tempo Titans Praha", "text": "Tempo Titans Praha\n\nTempo Titans Praha je baseballový (už i softballový) oddíl, který v průběhu let několikrát měnil název. Současný oddíl vznikl v roce 2001, kdy došlo ke sloučení baseballových klubů VSK Tegola Chemie Praha a TJ Tempo Praha. Od sezóny 2005 je název oddílu Tempo Titans Praha, ale v Extralize hrál do roku 2008 se jménem sponzora v názvu jako Tegola Titans Praha. V roce 2009 skončili v Extralize po základní části poslední, prohráli i baráž a po 17 letech tak opustil nejvyšší soutěž. V roce 2012 se Titáni opět vrátili do Extraligy, když postoupili v baráži přes Olympii Blansko.\n\n\n"}
{"id": "126862", "url": "https://cs.wikipedia.org/wiki?curid=126862", "title": "Live Killers", "text": "Live Killers\n\nLive Killers je první živé a dvoudeskové album slavné britské skupiny Queen, které bylo vydano v roce 1979.\n\n\n"}
{"id": "126866", "url": "https://cs.wikipedia.org/wiki?curid=126866", "title": "Jewish Encyclopedia", "text": "Jewish Encyclopedia\n\nJewish Encyclopedia (\"Židovská encyklopedie\") je encyklopedie, jejíž původní verzi vydalo v letech 1901–1906 newyorské vydavatelství Funk and Wagnalls. Ve dvanácti svazcích obsahuje 15 000 článků o dějinách, kultuře a náboženství židů až do roku 1901. Dnes je tato encyklopedie volně přístupná na internetu jako volné dílo.\n\nPřestože byla vydána již před více než 100 lety, je \"Jewish Encyclopedia\" i dnes mezi odborníky pro svou vysokou akademickou úroveň uznávána. Některé údaje jsou již zastaralé, ale mnoho materiálu má pro hebraisty a judaisty stále velkou hodnotu.\n\n\n"}
{"id": "126867", "url": "https://cs.wikipedia.org/wiki?curid=126867", "title": "The Game (album)", "text": "The Game (album)\n\nThe Game je v pořadí deváté studiové album slavné britské rockové skupiny Queen, které bylo natáčeno mezi lety 1979-1980 a vydané v roce 1980. Mimo jiné obsahuje hity jako Crazy Little Thing Called Love, nebo Another One Bites the Dust.\n\n\n"}
{"id": "126872", "url": "https://cs.wikipedia.org/wiki?curid=126872", "title": "Seznam rosnatek", "text": "Seznam rosnatek\n\nToto je seznam druhů rosnatek.\n\nV roce 1994 Seine a Barthlott rozdělili rod do třech podrodů a 11 sekcí na základě jejich morfologické charakteristiky.\n\nVýzkum a popis nových druhů od 10. století a ve 40. letech 20. století bylo známo sotva 80 druhů. Ze začátku se Australan Allen Lowrie podílel na rychlém výzkumu tohoto rodu a popsal mnoho nových australských rodů. Jeho klasifikace rodu byla v roce 1996 nahrazena prací Jana Schlauera, přesto je přesná klasifikace stále sporná.\n\n\"Drosera glanduligera\"\n\n\"Drosera meristocaulis\"\n\n\"Drosera binata\"\n\n\n\nRozdělení podle ekologických skupin je provedeno po vzoru knihy \"Masožravé rostliny\" od Davida Švarce.\n\n\n\n\n\n\n\n\n\n"}
{"id": "126873", "url": "https://cs.wikipedia.org/wiki?curid=126873", "title": "Flash Gordon (album, Queen)", "text": "Flash Gordon (album, Queen)\n\nFlash Gordon je v pořadí 10. studiové album slavné britské rockové skupiny Queen, které bylo vydané v roce 1980. Je zároveň soundtrackem ke sci-fi filmu Flash Gordon.\n\n\n\n"}
{"id": "126877", "url": "https://cs.wikipedia.org/wiki?curid=126877", "title": "FILIT", "text": "FILIT\n\nFILIT (Filosofická hypertextová encyklopedie) je hypertextová encyklopedie, která vznikla na bázi programu CREDIT, spolu s dalšími dokumenty a programy pro počítačovou podporu studia a výzkumu v oblasti filosofie.\n\nFILIT je první slovenská filosofická encyklopedie vůbec, do jejího vzniku 1990 existovaly pouze přeložené slovníky.\n\nV současnosti se FILIT edituje pod titulem Pomocný slovník filozofa.\n\n"}
{"id": "126886", "url": "https://cs.wikipedia.org/wiki?curid=126886", "title": "Greatest Hits (album, Queen)", "text": "Greatest Hits (album, Queen)\n\nGreatest Hits je první oficiální kompilační album slavné britské rockové skupiny Queen, které bylo vydáno v roce 1981 a poté znovu v roce 1992. V roce 2000 se stalo součástí trojdiskového balení \"Platinum Collection\" spolu s dalšími dvěma pokračováními (Greatest hits II. a Greatest hits III). V roce 2011 vyšlo znovu ke 40. výročí založení skupiny. Řadí se mezi nejlépe prodávaná alba historie hudby.\n\n„Greatest Hits“ v britské verzi:\n\n\nTéhož roku se objevila i VHS Greatest Flix, která obsahovala jiné pořadí skladeb, přičemž „Now I'm Here“, „Good Old-Fashioned Lover Boy“ a „Seven Seas of Rhye“ byly nahrazeny skladbami „Tie Your Mother Down“, „We Will Rock You (Fast Live Version)“, „Spread Your Wings“ a „Love of My Life (Live Version)“.\n\nSeznam skladeb v albu „Greatest Hits“ v americké verzi:\n\n\nSeznam skladeb alba „Greatest Hits“ ve znovu vydané americké verzi z roku 1992:\n\n\n"}
{"id": "126889", "url": "https://cs.wikipedia.org/wiki?curid=126889", "title": "Hot Space", "text": "Hot Space\n\nHot Space je desáté studiové album britské rockové skupiny skupiny Queen. Bylo vydáno 21. května 1982 ve Spojeném království u EMI Records a v USA u Elektra Records. Album bylo nahráno ve studiích v Montreux a Mnichově. Kromě typického zvuku skupiny je zvláště v první polovině alba zřetelný vliv funku. Skladbou \"Life Is Real (Song For Lennon)\" skupina vzdala hold Johnu Lennonovi přiblížením se jeho typickému stylu. Natáčení v Montreux dalo také vznik duetu \"Under Pressure\" s Davidem Bowiem.\n\n\n"}
{"id": "126890", "url": "https://cs.wikipedia.org/wiki?curid=126890", "title": "Bernhard Riemann", "text": "Bernhard Riemann\n\nGeorg Friedrich Bernhard Riemann (17. září 1826, Breselenz – 20. července 1866, Selasca) byl německý matematik, který výrazně přispěl k rozvoji matematické analýzy a diferenciální geometrie.\n\nRiemann výrazně přispěl k propojení geometrie a matematické analýzy. Na jeho myšlenkách byly dále rozvinuty například Riemannova geometrie, algebraická geometrie či teorie komplexních ploch. Tyto oblasti matematiky se staly základem topologie. V reálné analýze přispěl definicí Riemannova integrálu a rozvinul také teorii trigonometrických řad. Ve svém jediném článku věnovaném teorii čísel zavedl Riemannovu funkci zeta a ukázal její vztah k rozmístění prvočísel. V tomtéž článku vyslovil řadu domněnek o vlastnostech zeta funkce, z nichž nejznámější je Riemannova hypotéza.\n\nBernhard Riemann se narodil 17. září 1826 v malé vesničce Breselenz poblíž Dannenbergu v dnešním Německu. Jeho dětství v této chudé a zaostalé oblasti nebylo vůbec jednoduché. Bernhardův otec Friedrich Bernhard Riemann byl chudý luteránský kněz a veterán napoleonských válek. Již od raného dětství projevoval Riemann výjimečné matematické nadání (zejména měl skvělé počtářské dovednosti), ale prodělal několik nervových kolapsů, trpěl abnormální stydlivostí a měl hrůzu z mluvení na veřejnosti. Když byl Bernhard ještě dítě, jeho otec přijal nové místo jako farář v Quickbornu, nedaleko Breselenze, což bylo centrem jeho citového života až do téměř třiceti let. \n\nI když o Riemannovi nevíme mnoho, protože o svém osobním životě nezanechal žádné záznamy, kromě těch, které se dají usoudit z jeho dopisů, zdá se, že Quickborn bylo jediným prostředím, kam se při každé příležitosti rád vracel do svého rodinného kruhu. \n\nProtože ale v Quickbornu nebylo žádné gymnázium, začal svoje vzdělání až o čtyři roky později než bylo obvyklé, a to ve svých čtrnácti letech. Bylo to na gymnáziu v Hannoveru, kde žila Bernhardova babička z matčiny strany a tím rodina ušetřila za ubytování a stravu. Avšak Riemann se zde cítil nešťastný a tesknící po domově. Na střední škole se zabýval především studiem Bible, ale i zde se projevoval jeho vztah k matematice – pokusil se matematicky dokázat korektnost knihy Genesis. Své učitele však překvapoval svými schopnostmi při řešení obtížných matematických úloh. Po babiččině smrti roku 1842 přestoupil na gymnázium v Lüneburgu. Blízkost domova a tím i možnost trávit prázdniny s rodinou činila jeho pozdější školní léta poněkud šťastnějšími.\n\nV roce 1846 byl úspěšně přijat na univerzitu v Göttingenu, kde začal studovat filologii a teologii, aby se v budoucnosti mohl stát knězem a finančně tím zajistit rodinu. Tohle město mělo pro mladého Riemanna jednu zvláštní přitažlivost. Bylo totiž domovem jednoho z největších matematiků své doby a možná všech dob vůbec, Carla Friedricha Gausse. I když v té době bylo Gaussovi už 69 let, jeho nejvýznamnější období již bylo minulostí a přednášel jen málo, tak Riemann jeho přednášky z metody nejmenších čtverců navštěvoval a jeho vášeň pro matematiku stoupala. Proto se Riemann v letech 1846-1847 svěřil svému otci, že ho zajímá matematika mnohem víc než teologie a otec mu dal souhlas, aby se matematika stala jeho povoláním. Roku 1847 odešel studovat do Berlína, kde tehdy učili Jacobi, Dirichlet a Steiner. Po dvou letech roku 1849 se však vrátil zpět do Göttingenu.\n\nV roce 1849 se začal Riemann pod vedením samotného Gausse připravovat na doktorát, kterého po dvou letech ve věku 25 let dosáhl. Svou první univerzitní přednášku v Göttingenu vedl roku 1854, již roku 1857 se stal na této univerzitě mimořádným profesorem a roku 1859 profesorem řádným. Svými pracemi na geometrii, jež dnes bývá nazývána Riemannova, a svojí teorií vyšších dimenzí připravil půdu pro Alberta Einsteina a jeho teorii relativity. \n\n„Průlomovým okamžikem“ byl pro Riemanna rok 1857, kdy uveřejnil článek z analýzy pod názvem „\"Teorie abelovských funkcí\"“, který byl okamžitě uznán za zásadní příspěvek. \n\nKrátce před svými třicátými třetími narozeninami byl jmenován také členem korespondentem berlínské akademie, která učinila své rozhodnutí na základě pouze dvou Riemannových prací, které byly dobře známy: na doktorské disertaci z roku 1851 a na článku o abelovských funkcích z roku 1857. Toto členství pro něj bylo velkou ctí a bylo zvykem vyjádřit za něj svoji vděčnost předložením práce popisující výzkum, kterým se nový člen zabývá. Riemann předložil práci s názvem Über die Anzahl der Primzahlen unter einer gegebenen Grösse („\"O počtu prvočísel menších než daná hodnota\"“). Na stejné téma vedl v roce 1859 přednášku v berlínské akademii, která zřejmě byla jeho triumfem. Roku 1862 se oženil s Elise Kochovou. Zemřel na tuberkulózu v Selasce při své třetí cestě do Itálie roku 1866.\n\n\n"}
{"id": "126892", "url": "https://cs.wikipedia.org/wiki?curid=126892", "title": "Merlin z Chaosu", "text": "Merlin z Chaosu\n\nMerlin z Chaosu je postavou z knih o Amberu Rogera Zelazného. Je šlechtic, čaroděj, programátor a konstruktér a vypráví druhých pět dílů série. Jako syn Corwina z Amberu a Dary z Chaosu spojuje Řád a Chaos, prošel Logrem i Vzorem.\n\nVyrobil magický počítač Cyklický fantóm a vlastní škrtící šňůru Frakiru.\n\nVe Dvorech Chaosu je princem Chaosu z významného šlechtického rodu Sawallů. Merlin není ale s tímto rodem pokrevně spřízněn, stal se jeho členem díky tomu, že ho manžel jeho matky Dary, lord Sawall, adoptoval. Po matce pochází Merlin z rodu Helgramů, ti jsou ale co se týče linie následnictví vzdáleni od nároku na královský trůn ve Dvorech Chaosu o něco více než Sawallové.\n\nMerlinův titul ve Dvorech nejprve moc neznamená, neboť i tak je před ním velké množství jiných, co mají na nástupnictví větší právo. V knize Rytíř Stínů se ale překvapivě dovídá, že je v řadě možných následníků již třináctý a v knize Princ Chaosu se stává jakožto první v pořadí králem (tedy, prakticky, neboť dosavadní král Swayvill právě zemřel, ke korunovaci ovšem zatím nedošlo). Do snížení počtu Merlinových konkurentů byli pravděpodobně zapojeni jeho nevlastní bratr Mandor a matka Dara, kteří ho chtěli dosadit na trůn, ale nepochybně se přičinili i příznivci ostatních kandidátů.\n\nV Amberu je jeho titul vévoda ze Západního pomezí a hrabě z Kolviru. Jakožto levoboček prince Corwina totiž nemá nárok na titul amberského prince. Jasře se představuje jako vévoda ze Západních mokřin, patrně se ale jedná o chybu překladu.\n\nPo otci Corwinovi patří Merlin do královského rodu v Amberu. Přestože Corwin míval s některými sourozenci v minulosti spory, Merlin je v této části rodiny celkově oblíben, možná z části i proto, že neusiluje o moc a postavení u dvora.\n\nZ otcovy strany nejsou známi žádní Merlinovi sourozenci, ze strany matky má pak tři bratry – mladší Despila a Jurta, jejichž matkou je Dara a otcem lord Sawall, a staršího Mandora, kterého měl Sawall s jednou ze svých předchozích manželek. S Mandorem Merlin vychází nejlépe a je ve vztahu k němu značně důvěřivý. S Despilem se k sobě chovají neutrálně, spíše si nevadí. Zato nejmladší Jurt na Merlina odmalička žárlí a nevynechá žádnou příležitost k vyvolání konfliktu; dokonce se ho už několikrát pokusil zabít.\n\nMerlin dosud není zadaný, i když před nějakou dobou měl vážný vztah s pozemskou dívkou Julií, ke které stále chová jisté city, přestože se už dávno rozešli. Také ona k němu chová city - pokouší se mu pomstít za to, že jí odmítl. Později se Merlin sblíží s Coral, dcerou prominentního diplomata z Begmy (jednoho ze stínů poblíž Amberu), která se ukáže být nemanželskou dcerou jeho amberského dědečka Oberona. \n\nMezi Merlinovy nejbližší přátele patří spolužák z pozemské školy Luke Reynards, který je ve skutečnosti jeho bratranec Rinaldo, syn otcova mladšího bratra Branda. Luke se Merlina několikrát pokoušel zabít, aby pomstil svého otce, ale poté, co se lépe poznali a spřátelili se, toho nechal.\n\nMerlin nemá zatím vlastní potomky, ačkoli by se s trochou nadsázky dal za jeho \"dítě\" považovat Cyklický fantom, superpočítač nadaný vlastním vědomím, jenž Merlin sestrojil ve stínech a který ho oslovuje \"tati\".\n\nJako jeden z mála prošel Logrem i Vzorem, později navíc vzorem vyššího řádu v Kameni Rozhodnutí a Corwinovým Vzorem. Magický výcvik ovšem absolvoval ve Dvorech Chaosu a k čarování tedy obvykle používá Logrus. Umí kreslit Trumfy a stejně jako většina Chaosanů měnit podobu.\n\nAbsolvoval šermířský výcvik, ale v porovnání s ostatními Ambeřany a Chaosany není zvlášť dobrý šermíř a v konfliktu preferuje magii.\n\nNa Zemi pod jménem Merle Corey absolvoval univerzitu (tu samou jako Rinaldo pod jménem Luke) se zaměřením na výpočetní techniku a pracoval čtyři roky u firmy Grand Design.\n\nMerlin byl počat v Avalonu a narodil se v Chaosu. Tam prošel Logrem a postoupil běžný výcvik (magie, zbraně, jedy) a také se tam jako dospělý prvně krátce setkal se svým otcem - poznal ho podle meče, zatímco Corwin se teprve později dozvěděl, kdo ho nechal jít.\n\nK delšímu rozhovoru došlo až po Bitvě Vzoropádové, kdy mu Corwin vyprávěl o svém životě (možná právě to, co jsme mohli číst v prvních pěti knihách). Poté Merlin navštívil Amber a prošel Vzorem. Když se Corwin někam ztratil, Merlin se rozhodl strávit nějaký čas na stínu Země, aby pochopil, jak uvažuje a mohl ho lépe najít.\n\nNa Zemi se setkal s jiným Ambeřanem, Rinaldem. Oba ale tajili svoji minulost tak úspěšně, že se o tom Merlin během celého univerzitního studia nedozvěděl (Rinaldo o Merlinovi věděl, ale právě to, že Merlin svoji minulost tajil, mu usnadnilo předstírání). Díky svému tajnůstkaření také zmátli tygu - démona schopného ovládnout tělo člověka, kterého poslala Dara, aby Merlina chránil. Správně identifikovala oba Ambeřany, ale nevěděla, který je který, takže s nimi studovala. \n\nBěhem pobytu na Zemi také vymyslel a ve vzdáleném stínu postavil Cyklického Fantoma, magický počítač obsahující části Vzoru a schopný prohledávat stíny pomocí automaticky generovaných Trumfů.\n\nKniha Trumfy Chaosu začíná jeho rozhodnutím s pobytem na Zemi skončit. Rinaldo se ho několikrát pokoušel nepřímými způsoby zabít - vždy v den, kdy se dozvěděl, že Corwin měl podíl na smrti jeho otce Branda. Když ho lépe poznal, přestal s tím, ale jeho matka Jasra pokračovala. Merlin se rozhodl neznámého útočníka dostat a skutečně se k ní dostal, ale Jasra ho uštkla a musel uprchnout. Jako by to nestačilo, pořád ho pronásleduje tyga ve snaze ověřit jeho totožnost, Rinaldo má zájem o Cyklického Fantoma, Cyklický Fantom získá vlastní vědomí a králi Randomovi se to nelíbí - celkem komplikovaná situace. Merlin se rozhodne Cyklického Fantoma dočasně vypnout a doinstalovat nějaké bezpečnostní pojistky a Rinaldo jde z vlastních důvodů s ním. Fantom jim ovšem zabrání se k němu dostat. Rinaldo poté uvězní Merlina v křišťálové jeskyni a prozradí svoji identitu.\n\nZ jeskyně mu neúmyslně pomohla Jasra. Uprchne, ale Merlin poté najde její pevnost zvanou Pevnost čtyř světů, obsahující fontánu magické energie. Zaútočil na ní, ale v té době jí měl v držení jiný čaroděj a Jasru držel v znehybňujícím kouzlu. Merlin ustoupil, ale Jasru vzal sebou do Amberu.\n\nNásleduje drobná mezihra, kdy je Merlin uvězněn spolu s Rinaldem ve stínu Alenky v říši divů. Rinalda totiž někdo zfetoval halucinogeny, které se jako u většiny ambeřanů spojily s jeho magií. Merlin se z toho dostane a odrazí přitom další útok na svůj život, Ohnivého Anděla, kterého musel poslat někdo z Chaosu. Vrátí se do Amberu a povede se mu „ztratit“ diplomatickou návštěvu, princeznu Coral ze země v okolí Amberu, po průchodu Vzorem. Cyklický Fantom se uklidní a po ověření, že ho Merlin nechce vypnout, mu slíbí pomoc. Merlin podnikne další útok na Pevnost čtyř světů, tentokrát s bratrem Mandorem a odčarovanou Jasrou (která dala přednost Pevnosti před pomstou).\n\nV Pevnosti se setká nejen s tajemným čarodějem, ze kterého se vyklube Merlinova exmilenka ze studií Julie, ale také s bratrem Jurtem, který ve fontáně zkouší zopakovat postup, kterým se Brand proměnil v „živý trumf“. Zvítězí, ale oba utečou. Poté ho Vzor přemístí do podivného místa mezi stíny, kde si má vybrat mezi Vzorem a Logrem. Přitom ho naviguje Logrem vylepšená Frakira. Dopadne to tak, že s Kamenem Rozhodnutí opraví jednu poškozenou kopii Vzoru a tím ho posílí, a přitom osvobodí Coral. Opět se vrací do Amberu a zúčastní se souboje Vzoru a Logru o Kámen Rozhodnutí. Po výsledné explozi najde v Brandově pokoji Hroten, nesmírně mocný artefakt ve tvaru prstenu, dostane se pod kouzlo na něm umístěné a nechá tam Frakiru.\n\nV posledním díle se dozví, že zemřel král Chaosu Swayvill a on je třetí v pořadí následnictví. Odletí do Chaosu na pohřeb, zbaví se kouzla na Hrotenu a naučí se ho používat, smíří se s Jurtem, najde otce Corwina, projde jeho Vzorem, osvobodí Coral tentokrát unesenou jako jeho nevěsta a soubojem s Darou a Mandorem prosadí právo skutečně vládnout (místo původního plánu, kdy měl být jejich loutkou).\n"}
{"id": "126893", "url": "https://cs.wikipedia.org/wiki?curid=126893", "title": "SC-3000", "text": "SC-3000\n\nSC-3000 je počítačový ekvivalent ke kartridžové konzoli SG-1000 od firmy Sega. Prodávala se od listopadu roku 1983 jako počítač pro začátečníky za cenu 29 800 jenů. Díky kompatibilitě mezi výše zmíněnými systémy bylo možno spouštět navzájem aplikace určené pro jeden nebo druhý typ.\n\nUživatelé mohli vytvářet vlastní programy a hry, za použití, na svou dobu velice pokrokových funkcí, např. jednotky pro syntézu hlasu nebo světelnou pistoli.\n\nDo prodeje se později dostala varianta SC-3000H, která obsahovala více paměti RAM a pokročilejší klávesnici (což byl velice očekávaný moment, neboť SC-3000 disponovala pouze nekvalitní membránovou klávesnicí). SC-3000H stála 33 800 jenů.\n\nPoslední úpravou na bázi SC-3000 byla varianta SF-7000, disponující 64 kB RAM, 8 kB ROM, 3\" disketovou mechanikou, paralelním rozhraním Centronics a sériovým portem standardu RS-232.\n\n\n\n\n\n\n\n\n"}
{"id": "126894", "url": "https://cs.wikipedia.org/wiki?curid=126894", "title": "The Works", "text": "The Works\n\nThe Works je třinácté album slavné britské skupiny Queen, které bylo vydané v roce 1984.\n\n"}
{"id": "126898", "url": "https://cs.wikipedia.org/wiki?curid=126898", "title": "A Kind of Magic", "text": "A Kind of Magic\n\nA Kind of Magic je dvanácté album britské skupiny Queen, které bylo vydané v roce 1986. Jmenuje se podle skladby A Kind of Magic, která na tomto albu vyšla poprvé.\n\nOd června do srpna 1986 proběhlo turné Magic Tour, které bylo posledním turné v klasické sestavě Queen.\n\nJohn Deacon se na tomto albu podílel poměrně velkou měrou. Kromě složení písně \"One Year Of Love\" a spolupráce s Freddiem Mercurym \"(Pain Is So Close To Pleasure, Friends Will Be Friends)\", album také produkoval.\n\n"}
{"id": "126899", "url": "https://cs.wikipedia.org/wiki?curid=126899", "title": "Puchýřka útlá", "text": "Puchýřka útlá\n\nPuchýřka útlá (\"Coleanthus subtilis\") je tráva z monotypického rodu \"Coleanthus\". Jedná se o drobnou jednoletou bylinu. Je trsnatá, poléhavá. Stébla dorůstají výšek zpravidla 2–10 cm. Čepele listů jsou většinou ploché nebo skládané, asi 1 mm široké, na vnější straně listu se při bázi čepele nachází jazýček, 1–1,5 mm dlouhý. Pochvy listů jsou silně nafouklé, horní pochva kryje v době květu i část květenství. Květy jsou v kláscích, které tvoří latu, která je složená z oddálených svazečků klásků. Klásky nejsou zboku smáčklé, jednokvěté. Plevy jsou velmi zakrnělé. Pluchy jsou osinaté, osina není kolénkatá. Plušky jsou dvoukýlné. Plodem je obilka, která je svraskalá. Jediný druh puchýřka útlá roste mírném pásu severní polokole.\n\nPuchýřka útlá roste především na obnažených dnech rybníků. Nejčastěji ji můžeme vidět na Třeboňsku, a ve Žďárských vrších vzácně i ve středních nebo jihovýchodních či jihozápadních Čechách, jinde chybí nebo může být jen velmi vzácně zavlečena. Celkově je to vzácný, silně ohrožený druh (C2). Je to také druh chráněný v celé Evropské unii v rámci projektu Natura 2000.\n\nVe střední Evropě v České republice a v Rakousku, dále ve Francii. V Asii v Poamuří a na Sibiři, také v Severní Americe.\n\nKvětena ČR: 8 díl\n\n \n"}
{"id": "126905", "url": "https://cs.wikipedia.org/wiki?curid=126905", "title": "Pšeníčko", "text": "Pšeníčko\n\nPšeníčko (\"Milium\") je rod trav, tedy z čeledi lipnicovitých (\"Poaceae\"). Jedná se o jednoleté nebo vytrvalé byliny. Jsou trsnaté nebo s výběžky. Stébla dorůstají výšek zpravidla 10–180 cm. Čepele listů jsou většinou ploché, 2–18 mm široké, na vnější straně listu se při bázi čepele nachází jazýček, 4–5 mm dlouhý. Květy jsou v kláscích, které tvoří latu, která je rozkladitá. Klásky jsou jen slabě smáčklé zepředu dozadu, jednokvěté. Na bázi klásku jsou 2 plevy, které jsou přibližně stejné, bez osin. Pluchy jsou bez osin. Plušky jsou bez kýlu, bez osin. Plodem je obilka, která je okoralá. Celkově je známo asi 3-4 druhy, které najdeme hlavně v mírném pásu severní polokoule, místy se vyskytují i adventivně.\n\nV České republice roste pouze 1 druh z rodu pšeníčko (\"Milium\"). Je to pšeníčko rozkladité (Milium effusum). Jedná se o hojnou trávu, nejčastěji se vyskytuje ve vlhkých lesích (nikoliv však extrémně podmáčených) od nížin až do horských poloh.\n\nKvětena ČR: 8 díl\n"}
{"id": "126910", "url": "https://cs.wikipedia.org/wiki?curid=126910", "title": "Sega", "text": "Sega\n\nSega Corporation (japonsky 株式会社セガ, \"Kabušiki-gaiša Sega\") je nadnárodní softwarová a hardwarová vývojářská firma a bývalý gigant v oblasti domácích počítačů, konzolí a videoher. V roce 2001 firma opustila výrobu konzolí a zaměřila svou pozornost na vývoj software.\n\nFirma byla založena v roce 1940 pod názvem Standard Games (později Service Games) v Honolulu na Havajských ostrovech. Jejími zakladateli byly Martin Bromely, Irving Bromberg a James Humpert, kteří otevřeli výrobu mincových herních automatů pro americké vojáky.\n\nRoku 1951 Bromely přestěhoval sídlo firmy do Tokia a registroval ji u zdejších úřadů jako SErvice GAmes of Japan. O čtrnáct let později, v roce 1964, se Service Games sloučily s Rosen Enterprises, což dalo vzniknout firmě Sega Enterprises. Rok na to vyšla první hra, simulátor ponorky, pod názvem Periscope a stala se okamžitě celosvětovým hitem.\n\nV roce 1983 vydala Sega první konzoli, SG-1000, a také první arkádu ve 3D s názvem Subroc-3D. Ještě týž rok vyšla první hra na optickém nosiči (Laserdisc nebo LD) – Astron Belt. A do třetice událostí; ještě stihl proběhnout krach videoher, který firmu citelně zasáhl. Byla prodána společnosti Bally Manufacturing Corporation (která se zabývala výrobou stolních pinballových automatů).\n\nVýznamnou událostí této rušné etapy představuje rok 1984, kdy se Sega dostává pod křídla multimiliardového japonského konglomerátu CSK, a je přejmenována na Sega Enterprises Ltd. se sídlem v Japonsku. O dva roky později již obchoduje akciemi na Tokijské burze a zároveň dochází k expanzi na americký trh, podporované založením pobočky Sega of America. Firma nabírá čerstvý vítr do plachet, vydává Sega Master System a v roce 1991 světlo světa spatřuje maskot – ježek Sonic.\n\nRoku 1989 Sega představuje svůj Mega Drive a zaujímá druhé místo na světovém poli elektronické zábavy, těsně za společností Nintendo. V průběhu dalšího roku vznikají úspěšné tituly, jako byly např. Golden Axe nebo Altered Beast. Vývoj v oblasti digitálních her předznamenává konec éry 8-bitových strojů a scénu začínají ovládat 16-bitové konzole. Sega vydává časopis Sega Vision.\n\nKe slovu se dostává 2. generace her, která nastupuje za bouřlivé kampaně proti Nintendu, kterou vyjadřuje její slogan „\"Genesis does what Nintendon't\"“ (volně: \"Genesis umí to, co Nintendo nezvládne\"). Buduje kulturu a drtí oblíbenou sérii od Nintenda – Super Mario Bros. – svým Sonicem, který je „dynamičtější, barevnější, lépe ozvučený a neuvěřitelně hratelný!“. Genesis (tj. Mega Drive pod severoamerickým pojmenováním) způsobuje poprask v herních kruzích, jehož výsledkem je 65% pozice na americkém trhu. Tato nadvláda trvá až do roku 1994, tedy do vydání SNES (Super Nintendo Entertainment System). Nástup pokročilé konzole Nintenda vytváří propad Segy na 35%. Sega odpovídá kooperací s TimeWarner a otevírá vlastní kabelový televizní kanál zaměřený na uživatele Genesisu a na prezentace nových her. Protiútok pokračuje, v Jokohamě je otevřen druhý zábavní park Segy. Završením kampaně měla být konzole Sega Saturn.\n\nJakkoliv se Saturn dobře prodával v Japonsku, za oceánem se setkal s vlahým přijetím. Vázla dodávka tolik potřebného herního software třetích stran (zřejmě kvůli příliš složitému programování hardware) a také poměrně vysoká cena (o 100 USD převyšující cenu Sony PlayStation). Situaci se management Segy pokusil zachránit expedicí poslední konzole – Segy Dreamcast roku 1998. Nástup byl slibný, Dreamcast představoval konzoli s nejrychlejším nárůstem prodaných her do přelomového roku 2000, kdy Sony vydalo svůj PlayStation 2 (což bylo ostatně udáváno jako jeden z důvodů pro ukončení výroby konzolí).\n\nDreamcast představoval poslední herní konzoli od Segy. Nakonec, jako poslední rána, na konzolový trh vstoupil Microsoft se svým Xboxem, který spolu se Sony a Nintendem etablují 6. generaci konzolí, které se Sega již neúčastní. Nechává dojet výrobu Dreamcastu, jehož poslední exemplář opustil výrobní linku v roce 2001.\n\nJeště v průběhu roku 2000 je Sega Enterprises, Ltd. přejmenována na Sega Corporation. Se změnou jména zastavuje veškeré hardwarové aktivity v oblasti herních konzolí a zaměřuje se pouze na oblast vývoje software a herních automatů (např. Sega Lindbergh).\nSega Lindbergh série\nProdukce herních automatů je během roku 2001 spojena se systémem Sega NAOMI (\"New Arcade Operation Machine Idea\"), odvozeném od hardware Dreamcastu. Pouští se též do multiplatformní emise her také pro donedávna konkurenční společnosti a jejich konzole (PlayStation 2, GameCube, Game Boy Advance, Nintendo DS, PlayStation Portable, Xbox, Xbox 360 a předběžně také pro PlayStation 3 a Wii).\n\nTěžkou ránu přinesl rok 2003, koncern CSK, který Segu držel nad vodou, se rozhodl dále její aktivity nepodporovat a vehnal ji do aukce. Jeden z akcionářů, firma Sammy, kupuje zbytek firmy. Že byla tato operace úspěšná potvrdil rok 2004, kdy se nyní nově pojmenovaná firma Sega Sammy Holdings Inc., stala největším herním výrobcem na světě.\n\n25. ledna 2005 Sega prodává dceřinou společnost Visual Concepts, který pro firmu vytvářel sportovní herní série, společnosti Take Two Interactive za 24 milionů USD.\n\n\n\n\n"}
{"id": "126916", "url": "https://cs.wikipedia.org/wiki?curid=126916", "title": "Arbeit &amp; soziale Gerechtigkeit - Die Wahlalternative", "text": "Arbeit &amp; soziale Gerechtigkeit - Die Wahlalternative\n\nStrana Arbeit & soziale Gerechtigkeit – Die Wahlalternative (WASG) byla jednou z nejmladších politických stran v Německu, vzniklá odštěpením od SPD za podpory německých odborů resp. jejich částí. Název strany WASG je poněkud převrácená zkratka pro název Arbeit & soziale Gerechtigkeit – Die Wahlalternative (\"Práce a sociální spravedlnost - volební alternativa\"); při vzniku strany byl ještě běžný název tehdy ještě spolku Wahlalternative Arbeit und soziale Gerechtigkeit e.V. (tedy \"Volební alternativa práce a sociální spravedlnost\"), což odpovídá dnešní zkratce. Dne 16. června 2007 došlo v Berlíně ke sloučení se stranou Die Linkspartei.PDSa vzniku strany Die Linke.\n\nStrana se zformovala během roku 2004 převážně z členů SPD a německých odborů, kteří svůj převážně levicově kritický postoj vůči vládě kancléře Schrödera nemohli prosadit. K nejprominentnějším členům patří i dřívější předseda SPD Oskar Lafontaine.\n\nTato nově založená strana získala vcelku rychle podporu a sympatie různých levicových a alternativních proudů v Německu (k protagonistům patřil i spolek Attac, odpůrci globalizace ap.).\n\nKe jisté změně došlo roku 2005, kdy se WASG rozhodla spojit s Die Linkspartei.PDS (dříve PDS, tedy strana, která vznikla z  ještě dřívější vládnoucí SED v NDR). Cílem bylo společným vystoupením při volbách zvětšit šance obou stran. Zatímco \"PDS\" byla dosud volena téměř výlučně v bývalých zemích NDR, měla \"WASG\" jednoznačně západní kořeny. Sloučením mělo být dosaženo většího účinku.\n\nRozhodnutí ke spolupráci a sloučení s \"Die Linkspartei.PDS\" narazilo na velmi rozdílné reakce. Zatímco někteří v tom viděli potvrzení levicového zaměření WASG a tedy nutný krok, byla jinými strana ostře kritizována za „paktování s bývalou komunistickou stranou“ NDR. Rozporná byla i reakce členů \"WASG\" - přes nátlak vedení odmítli ve dvou spolkových zemích členové takové sloučení, s důsledky zejména v Berlíně, kde si při volbách do poslanecké sněmovny města 17. září 2006 obě strany konkurovaly (\"WASG\" zde dosáhla pouhých 2,9 %, podíl hlasů \"PDS\" se snížil téměř o polovinu).\n\nPřesto byl na společném kongresu obou stran v Dortmundu 24. a 25. března 2007 jednomyslně přijat návrh na sloučení, což se uskutečnilo na slučovacím kongresu 16. června 2007 v Berlíně – pod názvem Die Linke.\n\n"}
{"id": "126917", "url": "https://cs.wikipedia.org/wiki?curid=126917", "title": "Rakouské euromince", "text": "Rakouské euromince\n\nRakouské euromince jsou v oběhu od 1. ledna 2002. Rakousko je členem Evropské unie od roku 1995 a také členem Evropské měnové unie.\n\nMince každé nominální hodnoty mají rozdílné motivy a zároveň má každá ze tří skupin mincí svoje vlastní téma. Mince s hodnotou 1, 2 a 5 centů zobrazují rakouské květiny, na mincích 10, 20 a 50 centů jsou příklady architektury z Vídně a na mincích 1 a 2 eura jsou zobrazeni známí Rakušané. Všechny motivy mincí byly navrženy Josefem Kaiserem a také obsahují 12 hvězd symbolizujících Evropskou unii, vlajku Rakouska a rok vyražení mince.\n\n\nNásledující tabulka zahrnuje 2€ pamětní mice vydané mezi roky 2004 a 2018.\n\n"}
{"id": "126921", "url": "https://cs.wikipedia.org/wiki?curid=126921", "title": "Opus caementum", "text": "Opus caementum\n\nOpus caementum či Opus caementitium je název pro druh římského litého zdiva, převzatého od Řeků, kteří ho nazývali emplekton. Opus v latině znamená práci nebo činnost a caementum lomový kámen, zdivo nebo také přidaný materiál. Toto zdivo bylo tedy zpočátku bráno jako náhrada za zdivo z kamene nebo pálených cihel.\n\nPozději se ve středověku názvem „caementum“, „cimentium“ nebo „ciment“ označovala mletá moučka z cihelných střepů. V dnešní době se pak názvu cement používá pro hydraulické práškové pojivo.\n\nOpus caementitium se připravoval ze směsi drceného kamene nebo štěrku a malty. Kamenivo bylo maximální zrnitosti 70 mm, malta se skládala z hydraulického pojiva (směs vápna a cihelné moučky nebo sopečného tufu) a písku. Směs se vlévala do bednění a pak se hutnila tlučením nebo pěchováním. Její vlastnosti po zatvrdnutí byly podobné dnešnímu betonu. Pomocí tohoto materiálu Římané realizovali řadu staveb. Občas tuto směs prokládali lomovým kamenem. Po zániku Římské říše se znalost výroby tohoto zdiva udržela pouze lokálně, v oblastech s nalezišti sopečných tufů. Proto ve středověku nebyla tato technologie všeobecně známá a k jejímu oživení dochází až během 17. a 18. století.\n\nSrovnání s dnešním betonem z cementu a štěrku ukazuje, že pevnost římského betonu, která je okolo 40 MPa, je na stejné úrovni hodnot jako u dnešních normálních betonů.\n\nŘímané tento způsob zdění používali při stavbách akvaduktů, silnic, chrámů, divadel, lázní, obytných budov, cisteren, mostů, říčních i mořských přístavišť. Mezi nejznámější stavby, kde byl použit opus ceamentitium patří např. římský Pantheon, Koloseum nebo akvadukt Pont du Gard u Nîmes.\n\n"}
{"id": "126944", "url": "https://cs.wikipedia.org/wiki?curid=126944", "title": "St. John's (Newfoundland a Labrador)", "text": "St. John's (Newfoundland a Labrador)\n\nSt. John's (: \"City of St. John's\") je hlavní a největší město kanadské provincie Newfoundland a Labrador. Leží na ostrově Newfoundland a podle sčítání lidu z roku 2001 má asi 100 000 obyvatel (celá metropolitní oblast pak 172 918 obyvatel).\n\nV roce 2013 se zde konalo mistrovství světa v hokejbalu, kde česká hokejbalová reprezentace získala stříbrné medaile. V roce 2008 se zde konalo mistrovství světa juniorů v hokejbalu, zde Češi skončili na 4. místě.\n\nMěsto je sídlem katolického arcibiskupa ze St. John's a anglikánského biskupa východního Newfoundlandu a Labradoru. Drtivou většinu obyvatel tvoří křesťané. Nejvíce obyvatel se hlásí k římskokatolické církvi (48,9 %), z protestantských církví a denominací (celkem 45,5 % obyvatel) mají nejvíce členů anglikánská církev (22,8 %) a sjednocená církev Kanady (15 %).\n\n"}
{"id": "126945", "url": "https://cs.wikipedia.org/wiki?curid=126945", "title": "Whitehorse (Yukon)", "text": "Whitehorse (Yukon)\n\nWhitehorse (znamená Bílý kůň) je hlavní město kanadského spolkového teritoria Yukon. Leží v jižní části teritoria na řece Yukon. V době zlaté horečky v roce 1898 byl Whitehorse důležitým překladištěm nákladů pro potřeby zlatokopů.\n\nStejně jako všude v Yukonu, panuje i ve Whitehorse suché, subarktické klima. Průměrné teploty se velmi liší, v červenci se průměrné denní teploty pohybují okolo 21 °C, v lednu kolem −22 °C. Nejvyšší naměřená teplota dosáhla 34 °C v červnu 1969 a nejnižší spadla na −52 °C, v únoru roku 1947. Ve Whitehorse jsou poměrně nízké srážky: roční nadílka činí něco kolem 145 cm sněhu a 163 mm dešťovky.\nPodle kanadských meteorologických zdrojů je Whitehorse nejsušším městem v Kanadě, zejména proto, že leží ve srážkovém stínu Pobřežních hor. Střídá se tu horské i arktické klima. Překvapivě a navzdory celkem studenému podnebí je Whitehorse považován za přívětivé a slunečné město.\n\nWhitehorse leží na historické míli 918 (v přepočtu je to kilometr 1425.) na Aljašské dálnici vedoucí z Britské Kolumbie, napříč Yukonem až na Aljašku. Dříve byl Whitehorse konečnou stanicí na železnici z aljašského Skagway v horách u pobřeží, právě zde v dobách zlaté horečky překládali zlatokopové svůj proviant z vagónů na kolesové parníky; dnes už vlaky vozí jen turisty. Díky své vhodné poloze na řece Yukon plnilo město funkci přístavu a překladiště nejrůznějšího zboží, bylo posledním místem, kde bylo možno doplnit zásoby. Od roku 1953 je Whitehorse hlavním městem teritoria, po vybudování Aljašské dálnice sem místní vláda přesídlila z Dawson City. Město se jmenuje podle \"White Horse Rapids\" (Vodopádů Bílého koně), které prý vypadaly jako koňská hříva. Podle jiné verze se ve vodopádech utopil náčelník \"Bílý kůň\". Vodopády zmizely pod hladinou přehradního jezera \"Schwatka\" roku 1958.\n"}
{"id": "126946", "url": "https://cs.wikipedia.org/wiki?curid=126946", "title": "Circuit de Catalunya", "text": "Circuit de Catalunya\n\nCircuit de Barcelona-Catalunya je závodní trať pro různé druhy motorsportu. Nachází se v Katalánsku ve Španělsku. S dlouhými rovinkami a různými zatáčkami je považována za všestranný okruh. Trať má tribuny s kapacitou pro 140 700 diváků.\n\n\n\n\n\n\n\n"}
{"id": "126948", "url": "https://cs.wikipedia.org/wiki?curid=126948", "title": "Katedrála svatého Štěpána (Litoměřice)", "text": "Katedrála svatého Štěpána (Litoměřice)\n\nKatedrála svatého Štěpána je katedrální a kapitulní chrám litoměřické diecéze, a jedna z nejvýznamnějších kulturních památek Litoměřic. Je chráněna jako kulturní památka České republiky.\n\nNachází se na Dómském pahorku na Dómském náměstí. Kostel byl vybudován již jako katedrála nově založené litoměřické diecéze v 60. letech 17. století. Místo mu musel uvolnit starší kostel (původně přemyslovská bazilika) sv. Štěpána vybudovaný v románském stylu v 11. století a ve 14. století přestavěný ve stylu gotickém.\n\n\nSpoluzasvěcení (\"lat. conpatrocinium\"):\n\nVlastní slavnost k výročí posvěcení katedrály se koná každoročně 20. září.\n\nJde o velký jednolodní kostel vybudovaný v barokním stylu (zvenčí ovšem vypadá jako trojlodní bazilika), po obou stranách jsou tři průchozí kaple. Průčelí bylo původně koncipováno pro dvě věže, ale ty nakonec nebyly realizovány nad hlavní římsu a splynuly s ním. Věž (zvonice) je propojena s hlavní chrámovou budovou spojovacím obloukem, je podstatně mladší, pochází z konce 19. století. Větší opravy na statickém zajištění stavby se konaly zvláště v letech 1716, 1778, 1825 a 1892.\n\nPochází většinou z doby 1. litoměřického biskupa Schleinitze a zachoval se v celistvosti až dodnes. Jedná se o hlavní oltář, šest velkých oltářů v bočních kaplích, kazatelnu, chorové lavice (bohatě zdobená kanovnická stalla nesou znaky biskupa Schleinitze) i lavice v lodi katedrály, dvě zpovědnice poblíž hlavního vchodu, a dále kredence a skříně v obou sakristiích. Vše v černozlatém \"boltcovém\" raně barokním slohu.\nPět velkých oltářních obrazů maloval Karel Škréta. Další obrazy jsou mj. od litoměřického mistra Josefa Czecha († 1779), Jana Petra Molitora (1702–1756) a dalších malířů.\n\nV presbytáři stojí velký hlavní oltář sv. Štěpána, patrona katedrály. Zdobí jej rozměrný obraz \"Ukamenování sv. Štěpána\" od Karla Škréty (1610–1674). Od listopadu 2010 do dubna 2011 byl hlavní oltářní obraz restaurován a vystaven v Jízdárně Pražského hradu. V nástavci oltáře se nachází menší obraz \"Panna Maria jako královna nebes\" rovněž od Karla Škréty.\nPod obrazem \"Ukamenování sv. Štěpána\" je umístěn krucifix (korpus na kříži je zhotoven ze slonové kosti), který daroval katedrále 2. litoměřický biskup Jaroslav Ignác Šternberk. Na podstavci tohoto kříže se nachází reliéf sv. Štěpána (značkovaná tzv. \"augšburská práce\"). Velké polychromované antependium hlavního oltáře uvádí výjev ze života sv. Štěpána. Dva velké svícny ze žlutého kovu stojících u boků hlavního oltáře (tzv. \"serafínky\") pocházejí z první poloviny 17. století. Pod hlavním oltářem se nachází krypta.\n\n\"Z pohledu od hlavního vchodu odpředu\"\n\nŠest velkých bočních (statiových) oltářů v kaplích bylo posvěceno roku 1681 biskupem Šternberkem. Menší oltáře při pilířích katedrály jsou data pozdějšího. Byly většinou pořízeny biskupem Arnoštem z Valdštejna v letech 1760–1789. V každé z šesti kaplí je také krypta, kde byli pohřbíváni litoměřičtí biskupové a kanovníci litoměřické kapituly až do doby, než bylo zakázáno pohřbívat v kostelích. Posledním litoměřickým biskupem pochovaným v katedrále je Emanuel Arnošt Valdštejn, jeho nástupcům bývala po smrti pouze vyjímána srdce, na znamení spojení biskupa se svou katedrálou, a ukládána do katedrálních pilířů. Ve 21. století však tento starobylý zvyk ustal a srdce biskupa Josefa Koukla († 22. května 2010) již nebylo po smrti z těla vyňato, pouze byla v katedrále umístěna pamětní deska připomínající tohoto biskupa.\n\nKaple Panny Marie bolestné nese na oltáři eucharistický svatostánek. Místo oltářního obrazu je zde umístěna vzácná dřevěná polychromovaná pieta z dřívějšího gotického kolegiátního kostela. Až do roku 1900 byla ukryta za skleněným poklopem, který drželi dva andělé. Antependium představuje Ježíšův pohřeb.\n\nU pilíře je oltář původně \"„Příbuzenstva Kristova“\" s obrazem od Kryštova Tietze z roku 1690. Dále byl do roku 1933 zasvěcený sv. Ludmile. Roku 1933 dal biskup Josef Gross místo oltářního obrazu sochu \"Božského Srdce Páně\". Na predelle je obraz \"„Panny Marie ustavičné pomoci“\". Od roku 2012 bylo navráceno původní určení pod názvem \"Oltář rodiny Kristovy\". Původní sošky andělů korespondující s podobnými soškami v protilehlé pravé části chrámové lodi, byly uloženy do depozitáře. Nad ním je pak umístěn obraz vztahující se k tomuto zasvěcení. Socha Nejsvětějšího Srdce Páně byla umístěna do blízké niky. Dřevěný reliéf dole ukazuje smrt sv. Anny.\nV protějším pilíři je zazděno lidské srdce biskupa Hilleho, který zemřel v roce 1865.\n\nNad oltářem kaple Panny Marie je umístěný milostný obraz \"Panny Marie Radostné\", deskový obraz Panny Marie s děťátkem, na způsob východních milostných obrazů, pocházející z Míšně. Obraz bývá též nazýván: \"„Míšeňská madona“\".\nProtože první litoměřický biskup Maxmilián Rudolf Schleinitz měl k obrazu osobní vztah a dal se pohřbít do hrobky před ním.\nNa oltářní mense jsou ve zlacené vyřezávané schránce uloženy ostatky sv. Viktorína z Amiterna, které sem umístil v roce 1692 biskup Šternberk. Nad schránkou je zavěšený oválný obraz sv. Viktorína od Kryštofa Tietze. Antependium představuje umučení sv. Viktorína.\n\nOltář na pilíři je zasvěcen sv. Janu Nepomuckému, jehož umučení připomíná dřevoryt na antependiu.\n\nTaké tato kaple, zasvěcená sv. Andělům strážným, se honosí Škrétovým oltářním obrazem, a to sice sv. archanděla Rafaela, který doprovozí mladistvého biblického Tobiáše. Dřevěné antependium v reliéfu zobrazuje biblický výjev \"„Sen patriarchy Jakuba“\". Na oltář byly 12. listopadu 2009 umístěny ostatky sv. Zdislavy, zapečetěné a uložené do nově rekonstruovaného relikviáře. Oltářní obraz byl naposled zrestaurován v roce 2011.\n\nU pilíře se nachází oltář sv. Barbory, pod obrazem je pak reliéf představující scénu \"„Stětí sv. Barbory“\". Oltář je na bocí opatřen sochami sv. Agáty a sv. Apolónie. Proti tomuto oltáři na pilíři je mramorový epitaf dómského děkana F. I. Reintsche z roku 1754, který zřídil tento oltář.\n\nKaple, zvaná \"sv. Knížat apoštolských Petra a Pavla,\" má na svém oltáři originální Škrétův obraz. Na dřevěném antependiu jsou výjevy ze života obou apoštolů.\n\nU pilíře stojí oltář „Čtrnáct svatých pomocníků“ (autorem obrazu je František Antonín Mueller) se sochami sv. Ambrože a sv. Augustina. Pilíř proti tomuto oltáři nese mramorový epitaf generála Julia Radikatiho, padlého v bitvě u Lovosic 1. října 1756. Latinský nápis v českém překladu zní: \"„Zde leží co bylo smrtelné na muži nesmrtelné paměti J. C. hrabě Radikati, cís. kr. vojska cís. velitel obrněnců velitel a tribun rytířské kázně obnovitel v bitvě u Lovosic léta spásy 1756, 1. října, přestatečně bojuje život položil, slávu rozmnožil, příklad vzácné věrnosti a statečnosti. Žil 57 let, 9 měsíců, 7 dnů. Marie Terezie císařovna tento pomník za zásluhy! Pokoj jemu, ať odpočívá v pokoji.“\"\n\nNachází se v ní oltář s oltářním obrazem znázorňující \"„smrt sv. Václava“\" od Karla Škréty. Na oltářní mense stojí bohatě zlacená schránka (rakvička) s ostatky sv. Felixe ze Sutri, jehož oválný obraz zdobí víko schránky. Tyto ostatky přivezl biskup Šternberk roku 1676 z Říma z katakomb sv. Cyriaka. Antependium tvoří polychromovaný dřevoryt znázorňující sv. Václava lisujícího hrozny a \"„umučení sv. Felixe“\".\n\nU pilíře stojí oltář sv. Maří Magdaleny s oltářním obrazem od Josefa Czecha. Pod oltářem je v kartuši reliéf zachycující jak Maří Magdalena umývá Kristu nohy. V nástavci oltáře je umístě obraz sv. Pavlíny. Po bocích oltáře je sochy sv. Kateřiny a sv. Veroniky.\n\nKaple sv. Vojtěcha je rovněž ozdobena obrazem od Karla Škréty. Od 8. srpna 2012 bylo započato s restaurováním tohoto obrazu. Na své původní místo se obraz vrátil 12. prosince 2013. Nad oltářním stolem je umístěna ozdobná skleněná rakev s ostatky sv. Klementa z římských katakomb. Antependium zachycuje poslední okamžik života sv. Klementa.\n\nU pilíře stojí oltář sv. Šebestiána se sochami sv. Františka Xaverského a sv. Rocha. Jedná se o tzv. \"„morový oltář“ (svatých pomocníků)\", protože všichni zobrazovaní světci (sv. Karel Boromejský, sv. Šebestián, sv. František Xaverský i sv. Roch) jsou patrony proti moru. Obraz namaloval litoměřický mistr Josef Czech, sochy vytvořil Jan Antonín Eckert. Pod obrazem se nachází reliéf zobrazující smrt sv. Rozálie z Palerma, také patronky proti moru.\n\nNa pravé straně presbytáře je pověšen obraz sv. Jana Křtitele. Jedná se o kopii obrazu Bernardo Strozziho, darovanou sem v roce 1844. Nad ním jsou 4 obrazy evangelistů, které namaloval v roce 1844 Jan Gruss (1790–1855) z Litoměřic.\nKatedrální křtitelnice se sochou sv. Jana Křtitele pochází z první poloviny 19. století.\n\nKazatelna představuje velmi zdobnou řezbářskou práci. Jsou na ní umístěny sošky světců tzv. \"církevních otců\": sv. Ambrože, sv. Jeronýma, sv. Augustina, sv. Řehoř Velikého a sv. Atanasia. Obraz sv. Matouše je kopií Škrétova obrazu z Křešic. Jedná se o práci Františka Josefa Kutschery z roku 1781. Na stříšce kazatelny je umístěna socha Spasitele, na vrcholu erb biskupa Schleinitze.\n\nV katedrální lodi je umístěna pamětní deska o konsekraci katedrály biskupem Šternberkem dne 21. září 1681.\n\nNa kruchtě jsou mohutné varhany ve starých rokokových skříních, avšak nový elektromagnetický stroj pochází od drážďanské firmy Jehmlich z roku 1942. Mají 4 manuály, 56 registrů a 3944 píšťal, z nichž největší píšťaly měří 5 a půl metru, zatímco nejmenší nedosahují délky ani jednoho centimetru.\nOd listopadu 2010 jsou v katedrále na boční empoře umístěny menší chórové renesanční varhany.\n\nVěž katedrály je celkem 65 metrů vysoká, její čtvercový půdorys činí cca 9×9 metrů. Původní starší gotický chrám ani novější barokní katedrála věž neměly vůbec. Ta byla dostavěna až dodatečně ve dvou etapách. První část stavby proběhla z popudu biskupa Hugo Königsegga v letech 1711 až 1720, byly vybudovány základy věže až do výše 11 metrů, na nichž pak spočívala dřevěná barokní zvonice. Další dostavbu věže inicioval litoměřický biskup Antonín Ludvík Frind, dostavba věže do dnešní podoby proběhla v letech 1879 až 1881 podle návrhu rakouského architekta barona Heinricha Ferstela. Na spojovací oblouk mezi věž a katedrálu byl umístěn osobní znak 14. litoměřického biskupa Emanuela Jana Schöbela.\n\nVěž katedrály je od roku 2010 přístupná pro veřejnost a je z ní krásný výhled na město i na jeho nejbližší okolí.\n\n\nU příležitosti \"Mimořádného Svatého roku Božího milosrdenství\" otevřel biskup Jan Baxant 13. prosince 2015 vchodové dveře katedrály jako Svatou bránu s možností získat odpustky podle propozic encykliky \"Misericordiae vultus\", kterou vydal papež František.\n\nV katedrále se také od rok 2000 odehrává varhanní hudební festival s názvem Litoměřické varhanní léto, kde vystupují přední čeští i zahraniční varhaníci.\n\n\n\n"}
{"id": "126949", "url": "https://cs.wikipedia.org/wiki?curid=126949", "title": "Maskaron", "text": "Maskaron\n\nMaskaron je plastický zdobný motiv v podobě lidské tváře (ženské či mužské), častěji fantaskní (mytologické) nebo zvířecí tváře, který je hojně využíván na fasádách architektury, ale i v interiérech.\nNejcennější jsou maskarony tesané z kamene a vsazené jako stavební článek do architektury. V období historismu během 19. století se začaly dělat maskarony štukové.\nByl to velmi oblíbený prvek v antické římské, gotické, renesanční, barokní i secesní architektuře. V antice a v renesanci se užíval hlavně ve štítech a na římsách jako akrotérion nebo centrální maska. V gotice byl využíván na konzolách přípor, na klenebních svorníkách a na chrličích. V baroku byl, podobně jako v renesanci, často umísťován do hlavních klenáků portálů či městských bran, na konzoly volut nebo na kašny. V historismu stejně jako v secesi se objevuje hlavně jako štuková výzdoba fasád, ja na portálech vchodů, tak na supraportách či suprafenestrách.\n\n\n"}
{"id": "126953", "url": "https://cs.wikipedia.org/wiki?curid=126953", "title": "Yellowknife", "text": "Yellowknife\n\nYellowknife je hlavní město kanadských Severozápadních teritorií. Leží v jižní části teritoria při severním břehu Velkého Otročího jezera na stejnojmenné řece. V roce 2011 mělo město 19234 obyvatel.\n\n"}
{"id": "126957", "url": "https://cs.wikipedia.org/wiki?curid=126957", "title": "Iqaluit", "text": "Iqaluit\n\nIqaluit (dříve Frobisher Bay) je hlavní a největší město kanadského teritoria Nunavut.\n\nMěsto leží v jižní části Baffinova ostrova na konci Frobisher Bay (Frobisherův záliv).\n\nRoku 1942 zde byla založena osada pod jménem Frobisher Bay. 1. ledna 1987 byl změněn původní název Frobisher Bay na současný Iqaluit. 16. května 2001 se obec dočkala oficiálního povýšení na město.\n\n\n\n\nMěsto je extrémně odlehlé, daleko od kanadské silniční sítě. Jediné spojení se světem zajišťuje letecká doprava, pokud moře není zamrzlé, tak také doprava lodní.\n\nLetiště disponuje dráhou dostatečně kvalitní pro většinu velkých dopravních letadel. Také je centrem pro testování nových letounů, respektive zkouší se jejich chování v chladném podnebí.\n\nV polovině léta lodě o výtlaku ne větším než 15 000 tun do města transportují objemné a těžké náklady. Tyto náklady musí být překládány na menší čluny, protože přístav nemá dostatečnou hloubku.\n\nZkušení obyvatelé buď na sněžnicích, psích spřeženích nebo s pomocí sněžných skútrů překračují Hudsonův průliv na kanadskou pevninu, musí přitom překonat vzdálenost větší než 100 km.\n"}
{"id": "126964", "url": "https://cs.wikipedia.org/wiki?curid=126964", "title": "Live Magic", "text": "Live Magic\n\nLive Magic je patnácté řadové a druhé živé album slavné britské skupiny Queen, které bylo vydané v roce 1986.\n\n"}
{"id": "126966", "url": "https://cs.wikipedia.org/wiki?curid=126966", "title": "Seznam tureckých spisovatelů", "text": "Seznam tureckých spisovatelů\n\n\n\n\n\n\n\n\n\n\n\n"}
{"id": "126968", "url": "https://cs.wikipedia.org/wiki?curid=126968", "title": "Komplexní rovina", "text": "Komplexní rovina\n\nKomplexní rovina (často též Gaussova rovina) je v matematice způsob zobrazení komplexních čísel. Ve frankofonní literatuře bývá někdy označována jako Argandova rovina, Cauchyho rovina nebo Argandův diagram.\n\nNa osu \"x\" se vynáší reálná část komplexního čísla \"z\", tzn. formula_1, a proto je tato osa označována jako reálná.\n\nNa osu \"y\" se vynáší imaginární část komplexního čísla \"z\", tzn. formula_2, a proto je tato osa označována jako imaginární.\n\nKomplexní rovinu, do níž zahrnujeme i nevlastní bod formula_3, označujeme jako \"rozšířenou rovinu (komplexních čísel)\". Tato zúplněná komplexní čísla však názorněji zobrazuje Riemannova koule.\n\nNa obrázku je zobrazen vztah mezi komplexním číslem a číslem sdruženým v komplexní rovině.\n\nZnázorňujeme-li čísla tímto způsobem, pak součet dvou čísel odpovídá vektorovému součtu jejich průvodičů (tzv. rovnoběžníkové pravidlo).\n\nPři násobení je argument součinu roven součtu argumentů jednotlivých činitelů a absolutní hodnota výsledku je rovna součinu absolutních hodnot násobených čísel. To geometricky odpovídá přímé podobnosti — otočení okolo počátku složenému se stejnolehlostí se středem v počátku.\n\n"}
{"id": "126971", "url": "https://cs.wikipedia.org/wiki?curid=126971", "title": "Seznam venezuelských spisovatelů", "text": "Seznam venezuelských spisovatelů\n\n\n\n\n\n\n\n\n\n\n\n\n\n\n"}
{"id": "126975", "url": "https://cs.wikipedia.org/wiki?curid=126975", "title": "The Miracle (album)", "text": "The Miracle (album)\n\nThe Miracle je třinácté studiové album britské skupiny Queen, které bylo vydané 22. května 1989.\n\nAlbum bylo nahráno po té, co se skupina zotavila z manželských problémů Briana Maye a diagnózy AIDS Freddie Mercuryho v roce 1987 (která byla kapele známá, ale neuveřejněna). Nahrávání začalo v lednu 1988 a trvalo po celý rok.\n\nAlbum mělo původně nést název \"The Invisible Men\", ale tři týdny před vydáním se, podle Rogera Taylora, rozhodli změnit název na \"The Miracle.\" Je to také poslední album skupiny se všemi čtyřmi původními členy na čelní straně obalu.\n\n\nSkladby, které měly být původně na albu, Demo verze aj.\n"}
{"id": "126979", "url": "https://cs.wikipedia.org/wiki?curid=126979", "title": "Riemannova koule", "text": "Riemannova koule\n\nKomplexní číslo lze znázornit na tzv. Riemannově kouli. Jedná se o kouli, která se svým jižním pólem dotýká Gaussovy roviny v jejím počátku. Spojením libovolného bodu formula_1 Gaussovy roviny se severním pólem Riemannovy koule dostaneme bod formula_2. Přiřazení bodů formula_3 a formula_2 je vzájemně jednoznačné.\n\nSevernímu pólu odpovídá nevlastní bod formula_5.\n\n"}
{"id": "126981", "url": "https://cs.wikipedia.org/wiki?curid=126981", "title": "Český strakatý skot", "text": "Český strakatý skot\n\nČeský strakatý skot, často též nazývaný: česká straka,červená straka nebo čestr, je tradiční české kombinované plemeno skotu. Je součástí celosvětové populace strakatých plemen shodného fylogenetického původu, odvozeného od strakatého skotu chovaného už ve středověku v okolí Bernu. V současnosti v České republice tvoří český strakatý skot asi polovinu veškeré populace skotu. Byl opakovaně zušlechťován především červeným holštýnským skotem a ayrshirským skotem a od devadesátých let 20. století byli přikřižováni býci příbuzných plemen, německého a rakouského strakatého skotu, montbeliarda a simentálského skotu. a zvířata pocházející z původních českých linií jsou od roku 2010 chráněna jako genetický zdroj.\n\nČeský strakatý skot patří do skupiny plemen horského strakatého skotu. Zemí původu pro plemena této skupiny je Švýcarsko. Zde vznikl původní bernsko-simentálský skot, červenostrakaté plemeno velkého tělesného rámce. Do Česka se toto plemeno dostalo ve druhé polovině 19. století, významným předělem byl dovoz plemenných býků na velkostatek v Napajedlech. Tito býci byli kříženi s domácími kravami, s českou červinkou, takto se švýcarský skot rozšířil nejprve na Hanou jako bernsko-hanácký skot a později ovlivnil příliv švýcarské krve populaci skotu i v ostatních oblastech českých zemí. Vznikla tak celá řada místních krajových rázů českého červenostrakatého skotu, které byly ve třicátých letech 20. století sloučeny do jediného plemene.\n\nPo druhé světové válce prošlo plemeno typologickou přestavbou z trojstranné užitkovosti mléko–maso–tah na užitkovost dvoustrannou, maso-mléčnou. Plemenářskou práci v tomto období významným způsobem ovlivnilo zavedení umělé inseminace skotu. Rokem 1955 dochází k přijetí sjednoceného šlechtitelského programu a sloučení oblasti kontroly užitkovosti a inseminace. V roce 1967 dostalo plemeno současný název, český strakatý skot.\n\nVedle čistokrevné plemenitby se po roce 1950 začalo uplatňovat v rámci plemene zušlechťovací křížení s plemenem ayrshire, švédským černobílým skotem a dánskou červinkou, od sedmdesátých let byli používáni býci červeného holštýnského skotu. Záměrné křížení s těmito plemeny bylo později zastaveno a od devadesátých let 20. století se plemeno zušlechťuje býky příbuzných strakatých plemen.\n\nBernsko-simentálský skot byl v minulosti byl ze Švýcarska ve značné míře vyvážen, především do sousedních zemí, ve kterých tak vznikla plemena, která svůj původ od simentálského skotu odvozují. V Německu se jedná o německý strakatý skot (deutsches Fleckvieh), ve Francii je to montbeliardský skot, abondanský skot a východofrancouzský strakatý skot (). V dalších zemích je to rakouský strakatý skot (), slovenský strakatý, maďarský strakatý () či strakatý skot v Itálii (), populace strakatého skotu existují též v Jugoslávii, Rumunsku a Bulharsku, v Rusku a na Ukrajině.\n\nČeský strakatý skot je skot středního až většího tělesného rámce, s přiměřeně silnou kostrou a dobrým osvalením. Znaky mléčnosti jsou zvýrazněné, krávy mají hluboký a prostorný hrudník, dobře utvářenou záď a prostorné vemeno polovejčitého tvaru. Plemeno je rohaté. Zbarvení srsti je červenostrakaté, hlava a spodní části končetin jsou převážně bílé, jinak převažují barevné plochy. Dospělí býci dosahují hmotnosti 1200–1300 kg, výška v kříži u dospělých krav je 140–144 cm, u býků 152–160 cm. \n\nMezi přednosti českého strakatého skotu patří dobrý zdravotní stav, zejména mléčné žlázy, dobrou plodností, snadnými porody, vitalitou telat, bezproblémovým odchovem i schopností k pastvě a vysokému příjmu a využití objemných krmiv. Plemeno je středně rané, s prvním otelením mezi 26–28 měsíci věku.\n\nJe to plemeno s dvoustrannou užitkovostí s poměrem mléčné a masné produkce 60:40. Chovným cílem je mléčná užitkovost dospělých krav rovnající se 6000 až 7500 kg mléka za laktaci s obsahem bílkovin nad 3,5 %. a co se masné užitkovosti týče, v intenzivním výkrmu býků by měl průměrný denní přírůstek dosahovat minimálně 1300 g a jatečná výtěžnost by měla být vyšší než 58 %. Strakatý skot je použitelný i pro užitkové křížení s jinými dojnými plemeny i pro chov bez tržní produkce mléka. \n\nDojnice českého strakatého skotu dosahují výsledků srovnatelných s populacemi kombinovaných plemen ve vyspělých chovatelských zemích. Za kontrolní rok 2010/11 bylo dosaženo průměrné užitkovosti na dojnici 6598 kg mléka, s obsahem tuku 4,00 %, obsahem bílkovin 3,48 %. Reprodukční výsledky charakterizuje průměrná délka mezidobí 396 dnů. Kvalitu plemene a úroveň užitkovosti potvrzuje zájem o plemenná zvířata českého strakatého skotu v zahraničí. V roce 2011 bylo exportováno téměř 4000 plemenných jalovic do řady evropských států.\n\n"}
{"id": "126984", "url": "https://cs.wikipedia.org/wiki?curid=126984", "title": "Baffinův ostrov", "text": "Baffinův ostrov\n\nBaffinův ostrov (anglicky \"Baffin Island,\" francouzsky \"Île de Baffin,\" inuktitutsky ᕿᑭᖅᑖᓗᒃ, \"Qikiqtaaluk)\" je největší z Kanadských arktických ostrovů spadajících pod teritorium Nunavut, nachází se na něm i hlavní město Nunavutu Iqaluit.\n\nMá rozlohu 507 451 km² a je tak největším ostrovem Kanady a 5. největším ostrovem na světě. Geograficky je srovnatelný se Švédskem, které je o něco menší rozlohou a částečně leží v podobných zeměpisných šířkách.\n\nNa Baffinově ostrově žije asi 11 000 obyvatel, převážně Eskymáků. Své současné jméno dostal na počest britského cestovatele a objevitele Williama Baffina. Známý byl však patrně již Vikingům, kteří ho nazývali Helluland.\n\nPodle inuktitutského názvu ostrova \"Qikiqtaaluk\" se jmenuje i oblast Qikiqtaaluk, které ovšem kromě tohoto ostrova zahrnuje i další části provincie Nunavut.\n\nNa jižním pobřeží ostrova se nachází město Iqaluit, hlavní město celého teritoria Nunavut. Do roku 1987 neslo město název Frobisherova zátoka (Frobisher Bay), podle zátoky, ve které se nachází.\n\nNa jihu ostrov omývá Hudsonův průliv, který jej odděluje od provincie Québec a poloostrova Labrador. Na východě je od Grónska dělí Davisův průliv a Baffinův záliv. Na jihozápadě se nachází Boothajský záliv. Na severu jej omývají vody Lancasterského průlivu za nímž leží ostrov Devon.\n\nOstrov je hornatý, nejvyšším vrcholem je podle některých pramenů Mount Blanche vysoký 2146 metrů, podle jiných je to Penny Ice Cap neboli Penny Highland (2591 m). Jedním z dalších vrcholů je Mount Asgard (2015 m), který se nachází v Auyuittuqském národním parku.\n\nVnitrozemí ostrova pokrývá horská severská pustina a ledovce, téměř všechna lidská sídla jsou umístěna na mořském pobřeží.\n\nV roce 2006 činil počet obyvatel Baffinova ostrova 10 745, tj. zhruba třetinu všech obyvatel teritoria Nunavut. Většina obyvatel ostrova je soustředěna v hlavním městě Iqaluit.\n\nZe zvířat se na ostrově vyskytuji sobi, medvěd lední, liška polární, zajíc polární, lumík, vlk polární.\n\nSobi se vyskytují na celém ostrově a to v závislosti na ročním období. V zimě táhnou na jih a v létě se opět vracejí na sever.\nLední medvědy můžeme najít všude kolem pobřeží, kde žije hlavní zdroj jejich potravy - tuleň. Lední medvědi mají jedno až tři mláďata většinou v březnu. Medvědice dokáže cestovat 10-20 kilometrů do vnitrozemí, kde si vyhrabe brloh pro přezimování a pozdější porod.\n"}
{"id": "126989", "url": "https://cs.wikipedia.org/wiki?curid=126989", "title": "At the Beeb", "text": "At the Beeb\n\nAt the Beeb je výběrové, v celkovém pořadí sedmnácté album slavné britské skupiny Queen, které bylo vydáno v roce 1989. Ve Spojených státech amerických vydání proběhlo až v roce 1995 pod názvem Queen at the BBC.\n\nToto album bylo nahránoé během dvou návštěv skupiny Queen v pořadu BBC Radio 1 \"Sound of the 70s\". První čtyři písničky byly nahrány 5. února 1973, zbytek 3. prosince 1973.\n\nVšechny písně, až na „Ogre Battle“, se objevily na desce Queen, Zmíněná „Ogre Battle“ je z desky Queen II.\n\n"}
{"id": "126992", "url": "https://cs.wikipedia.org/wiki?curid=126992", "title": "Innuendo", "text": "Innuendo\n\nInnuendo je osmnácté řadové album slavné britské skupiny Queen, které bylo vydané v roce 1991. Je to zároveň poslední nevýběrové album, které bylo vydané za života frontmana skupiny Freddieho Mercuryho. \n\nPracovat se na něm začalo ihned po dokončení desky The Miracle, neboť Freddie po sobě chtěl zanechat co nejvíce práce a netušil, jestli se vydání Innuenda dočká. Písničky Headlong a I Can't Live With You byly původně zamýšleny pro Brianovu sólovou desku. Konečná mixáž posledně jmenovaného titulu se členům Queen nelíbila, rozhodli se tedy využít ranou a syrovější nahrávku. O 6 let později se ke skladbě vrátili a natočili hudební podklad znovu pro kompilát Queen Rocks. Skladba All God's A People pochází z období, kdy Freddie spolupracoval s Montserrat Caballé na desce Barcelona, kam se tehdy již nevešla. Jako první vyšel na singlu šestiminutový opus Innuendo, který Queen přinesl prvenství v hitparádách. V USA však píseň na singlu nevyšla. Pro tamní trh byla zvolena Brianova Headlong (která v UK vyšla o několik měsíců později).\n\n\n\n"}
{"id": "126996", "url": "https://cs.wikipedia.org/wiki?curid=126996", "title": "Eldamar", "text": "Eldamar\n\nEldamar je fiktivní místo v Tolkienově světě. Zátoka Eldamaru se nacházela na východním pobřeží Amanu a byla místem, kde žili elfové. V zátoce Eldamaru se nacházela Tol Eressëa.\n\nVanyar a Noldor se původně usadili v Tirionu na pahorku Túna, uprostřed průsmyku Calacirya (Světelný průmysk). Vanyar jej však později opustili. Když se Teleri konečně rozhodli opustit Středozem, usadili se na ostrově Tol Eressëa. Tam založili přístav Avallonë. Nakonec však přece jen Eressëu opustili a usadili se v Eldamaru, kde s pomocí Noldor vystavěli Alqualondë, Labutí přístav.\n\nZátoka Eldamaru se nalézá na východním pobřeží Amanu, vně Pelóri. Na severu se vypíná posvátná hora Taniquetil, na jihu navazuje Avathar. Araman se nachází severně od Taniquetilu a Eldamaru. Hranicí mezi Valinorem a Eldamarem je Calacirya.\n\n"}
{"id": "126998", "url": "https://cs.wikipedia.org/wiki?curid=126998", "title": "Greatest Hits II", "text": "Greatest Hits II\n\nGreatest Hits II je pokračování předchozího úspěšného výběru a zaměřuje se na největší hity z let 1981 - 1991 slavné britské skupiny Queen, bylo vydáno v roce 1991. Toto album spatřilo světlo světa přibližně měsíc před smrtí frontmana skupiny Freddieho Mercuryho. V roce 2000 se stalo součástí trojdiskového balení Platinum Collection, v roce 2011 vyšlo v reedici ke 40. výročí skupiny.\n\n"}
{"id": "127002", "url": "https://cs.wikipedia.org/wiki?curid=127002", "title": "Live at Wembley '86", "text": "Live at Wembley '86\n\nLive at Wembley '86 je dvacáté řadové album slavné britské skupiny Queen, které bylo vydané v roce 1992. Zároveň je to třetí živé album skupiny Queen a první album vydané po smrti frontmana skupiny Freddieho Mercuryho. Jedná se o záznam koncertu z Wembley, kde skupina v rámci svého posledního turné v roce 1986 vystoupila.\n\n\n"}
{"id": "127004", "url": "https://cs.wikipedia.org/wiki?curid=127004", "title": "Šamarpa", "text": "Šamarpa\n\nŠamarpa, také známý jako Šamar rinpočhe, je významný láma a držitel linie Karma Kagjü tibetského buddhismu. Slovo \"šamarpa\" v překladu znamená „držitel červené koruny“. Slovo rinpočhe, které se k oslovení někdy přidává, znamená v překladu „velevzácný“ či „ctihodný“ a bývá používán i k oslovení lámů obecně.\n\nV tibetském překladu mahájánové Bhadra-kalpika sútry (sútra \"Dobrá kalpa\") je uvedena tato předpověď: \"„V budoucnosti přijde mahábódhisattva (tj. velký bódhisattva) s rubínově červenou korunou, který vyvede davy trpících z jejich stále se opakujícího zmatku a strádání – ze samsáry.”\" Proroctví, jehož autorem je podle mahájánové tradice samotný Buddha, se tak mělo naplnit v osobě šamarpy. Tento bódhisattva je v Tibetu známý jako \"tathágata Könčhog Jönlag\", neboli “karmapa s červenou korunou.”\n\nDruhý karmapa Karma Pakši prorokoval, že “Budoucí karmapové se budou projevovat ve dvou formách nirmánakáji.” Na absolutní úrovni mysli jsou tyto formy nezměrné a nevymezitelné, ne však oddělené či zcela nesouvisející. Šamarpa je jednou ze dvou forem fyzické existence karmapy.\n\nTřetí karmapa Rangdžung Dordže daroval prvnímu šamarpovi Khädubovi Dagpa Sengemu červenou korunu. Toto gesto bylo uznáním, že tento příkladný žák nemá v realizaci a schopnostech sobě rovného a že se v každém ohledu vyrovná karmapovi. Červená koruna šamarpy je identická s karmapovou černou korunou. \n\nVíce informací o současném Šamarpovi pod heslem Mipham Čhökji Lodrö.\n\n\n\n"}
{"id": "127006", "url": "https://cs.wikipedia.org/wiki?curid=127006", "title": "Greatest Hits", "text": "Greatest Hits\n\nGreatest Hits je běžné označení pro kompilační album na kterém jsou umělcovy nejpopulárnější skladby. \n\n"}
{"id": "127011", "url": "https://cs.wikipedia.org/wiki?curid=127011", "title": "Noldor", "text": "Noldor\n\nNoldor nebo Noldoli byli nejmocnějším národem elfů ve světě J. R. R. Tolkiena. Ze všech ras a národů v Ardě oni nejvíce tvořili dějiny - a o jejich díla (silmarily a Prsteny moci) byly svedeny nejničivější války, které Arda kdy spatřila.\n\nO probuzení elfů hovoří Tolkienova esej \"Quendi and Eldar\", jejíž rukopis byl napsán mezi léty 1959–1960, části z ní byly vydány v rámci série \"The History of Middle-earth\", v knize \"The War of the Jewels\".\n\nPodle ní byl Tata druhý ze tří praotců elfů, který procitli u Cuiviénenu. Probudil svou družku Tatië. On a jeho následovníci se nazývali Tatyar („druzí“). Nejprve si vyvolil a připojilo se k němu 9 párů elfů, v pořadí druhá velká skupina, kterou praotcové po probuzení potkali. Ve chvíli, kdy všichni tři praotcové už měli své následovníky, potkali dalších 18 párů, vysokých, tmavovlasých a silných, kteří sledovali hvězdy a pojmenovali je přímo na místě „elen“. Imin, první praotec, se vzdal svého práva volby a proto je za své následovníky přijal Tata. Z těchto 36 elfů později povstali Noldor, Hloubaví elfové. Celkový počet elfů po probuzení byl 144, z toho 14 bylo Minyar, 56 Tatyar a 74 Nelyar.\n\nNoldor znamená „Ti, co slují moudrostí“. V raných Tolkienových textech byli nazýváni Gnómové.\n\nNoldor byli, až na výjimky mezi potomky Vanyar a Teleri, tmavovlasí a vysocí. Vynikali v poznání a v dychtivosti po něm - stali se miláčky Aulëho a Salmara. Všichni Noldor byli skvělými řemeslníky, kteří vynalezli písmo, vytěžili první drahokamy a stvořili plno věcí, nad nimiž žasly i Mocnosti. \n\nHistorie Noldor je nejspletitější a nejznámější v písni ze všech národů. Byli to právě Noldor, kteří nejvíce ze všech národů Ardy tvořili její dějiny.\n\nPoté, co Oromë objevil elfy, vyzval zástupce z každého klanu, aby s ním cestovali do Valinoru. Z klanu Tatyar šel Finwë. Ten se později vrátil mezi svůj lid a přemlouval jej, aby s ním odešli do Valinoru. Zhruba polovina Tatyar (především z druhé skupiny, která se přidala k Tatovi) se vydala na cestu, neochotní zůstali u Cuiviénenu a stali se z nich Avari. Až na Eöla nikdy významněji nevstoupili do historie. Noldor byli po Vanyar druzí, kteří se vedeni Oromëm vydali na Velkou cestu. Finwë velice dychtil dostat se k světlu Stromů do Amanu, proto se Noldor nezdrželi v Beleriandu a spolu s Vanyar byli Ulmem na ostrově Tol Eressëa převezeni přes Velké moře a usadili se v Eldamaru. Spolu s Vanyar zde společně postavili město Tirion na Túně.\n\nNoldor v Tirionu prosperovali a množili se. Yavanna jim darovala Galathilion, semenáček Telperionu. Ten byl předkem všech \"Bílých stromů\". Prvním velekrálem Noldor se stal Finwë. Noldor poučení Aulëm začali v onom čase kutat v zemi drahokamy, stavět vysoké kamenné věže, a jeden z nich, Rúmil, dokonce vynalezl písmo.\n\nMelkor nenáviděl elfy, jež považoval za příčinu svého pádu. Po svém propuštění se je proto snažil zkazit. K tomuto účelu si vybral právě Noldor, neboť Vanyar měli příliš blízko k Manwëmu a Vardě, kdežto Teleri považoval za příliš slabé. Melkor začal do srdcí Noldor zasévat lži a polopravdy, jimiž se mnozí nakazili. V té době Finwëho syn Fëanor stvořil své největší dílo silmarily. Melkor po těchto klenotech prahl, a začal Fëanora nenávidět více než kohokoliv jiného. Noldor začali být neklidní a Fëanor ovlivněn Melkorovou lží dokonce vztáhl meč na svého nevlastního bratra Fingolfina. Za to byl vyhnán z Tirionu a postavil si vlastní pevnost Formenos. Poté, co Melkor s pavoučicí Ungoliant zničili Dva stromy, zavraždili Finwëho a ukradli silmarily, svolal rozlícený Fëanor, který se stal po svém otci velekrálem, všechny Noldor do Tirionu. Tam je vyzval, aby s ním proti vůli Valar opustili Aman a odešli zpátky do Středozemě vyhledat a porazit Melkora. Fëanor a jeho synové tehdy složili strašnou přísahu, v níž se zavázali, že pro získání silmarilů udělají cokoliv a neuspějí-li, přivolají tak na sebe Věčnou tmu. Nakonec devět desetin Noldor pohnutých Fëanorovým plamenným projevem skutečně odešlo - ti byli později známi jako Vyhnanci. Menší část, známá jako Aulëntur, tedy přátelé Aulëho, zůstala v Tirionu.\n\nNa cestě do Středozemě přepadli Vyhnanci Labutí přístav Teleri, kde došlo k Prvnímu zabíjení elfů elfy. V reakci na to Mandos vyřknul Proroctví Severu, známé též jako Sudba Noldor (nejmladší Finwëho syn Finarfin se poté se svou družinou obrátil domů, kde se připojili k Aulëntur, získali odpuštění Valar a Finarfin se stal králem části Noldor zůstávající v Amanu). Fëanor se rozhodl odplout do Středozemě na ukradených labutích lodích sám se svým lidem, a zanechal tak Fingolfina a jeho blízké opuštěné v pustém, nevlídném Aramanu. Fëanor po připlutí do zálivu Drengist přikázal všechny labutí lodě Teleri spálit. Fingolfin, který se odmítal poníženě vrátit před soud Valar, pak převedl svůj lid do Středozemě přes ledovou úžinu Helcaraxë. Noldor byli po příchodu ihned napadeny Morgothovými skřety nad nimiž zvítězili v bitvě pod hvězdami. V boji zemřeli Fingolfinův syn Argon a Fëanor, po němž se velekrálem Noldor stal jeho nevlastní bratr Fingolfin.\n\nNoldor založili ve Středozemi několik království obklopující z jihu Morgothovu pevnost Angband. Fingolfin a Fingon se se svým lidem usídlili v opevněném Hithlumu, Turgon v Nevrastu (než byl postaven skrytý Gondolin), Finrod Felagund postavil věž Minas Tirith (poté založil Nargothrond a pánem Minas Tirith se stal jeho synovec Orodreth), Aegnor a Angrod žili v Dorthonionu, Maedhros v Maedhrosově marce, Maglor v Maglorově bráně, Celegorm a Curufin opevnili průsmyk Aglon, Caranthir žil v Thargelionu a Amrod byl pánem rozptýleného loveckého lidu v jižním Beleriandu. V roce 60 prvního věku se Temný pán pokusil překvapit Noldor nepřipraveny, ale byl naprosto poražen v Dagor Aglareb. Po ní trvalo téměř 400 let Obklíčení Angbandu, kdy království Noldor i Sindar vzkvétala a Morgoth pouze připravoval své síly. Mír však přerušila v roce 455 Bitvě náhlého plamene. V ní bylo zcela zničeno panství Finarfinových synů v Dorthonionu, Minas Tirith byla obsazena Sauronem (Orodreth, Gil-galad a Finduilas prchají do Nargothrodnu), obsazena byla také všechna panství Fëanorových synů kromě Maedhrosova Himringu a Amrodovy země. Zdrcený Fingolfin poté vyzval Morgotha na souboj muže proti muži, v němž byl Temným pánem zabit. Velekrálem se po smrti otce stal Fingon. Noldor (především Fingon a Maedhros) se pokusili nepříznivou situaci zvrátit a uzavřeli tzv. Maedhrosovu unii. Ta se postavila Morgothovi a katastrofálním způsobem prohrála Bitvu nespočetných slz. Po bitvě zanikla všechna noldorská království kromě Orodrethova (Finrod Felagund zemřel v Sauronových kobkách) Nargothrondu a Turgonova Gondolinu. Nargothrond padl poté, co Túrin zrušil politiku utajování, a král Orodreth byl zabit bitvě na Tumhaladu. Přeživší vedeni Gil-galadem a Celebrimborem pak dospěli k Círdanovi na ostrov Balar. Krátce poté byl Maeglinem zrazen Gondolin, který vzápětí dobyly Morgothovi stvůry - Tuor a Idril vyvedli přeživší Gondolinské z trosek města a usadili se v Sirionských přístavech u ústí Sirionu. Při Třetím zabíjení elfů elfy, kdy přístavy napadli Fëanorovi synové, bylo mnoho přeživších Noldor v bratrovražedném boji usmrceno. Tehdy Eärendil se svou družkou Elwing a silmarilem odplul hledat na západ odpuštění Valar. Mocní se slitovali nad Noldor a vyrazili do války hněvu, v níž byl Temný pán Morgoth definitivně poražen. Po válce někteří Noldor odpluli do Amanu a na ostrov Tol Eressëu, většina jich však zůstala ve Středozemi. Velekrálem zbývajících Noldor se stal Gil-galad.\n\nKrál Gil-galad se se svým lidem usadil v Lindonu, paní Galadriel s manželem Celebornem založili u úpatí Mlžných hor království Eregion, které těžilo z přátelství s trpaslíky z Khazad-dûm. Eregionským kovářům v čele s Celebrimborem, se podařilo za pomoci přestrojeného Saurona vytvořit Prsteny moci. Za elfy nosili Tři prsteny paní Galadriel a Gil-galad, který je později předal Elrondovi s Círdanem. Po odhalení jejich skutečné moci je elfové před Sauronem skryli a vybojovali proti novému Temnému pánu vítěznou válku, při níž byl však zničen Eregion. Galadriel s manželem odešli do Lothlórienu a Elrond s přeživšími eregionskými Noldor založil útočiště Imladris. V roce 3430 druhého věku bylo založeno Poslední spojenectví elfů a lidí, v němž proti Sauronovi spojili své síly Noldor vedeni Gil-galadem a Elrondem s Dúnadany z království Arnor a Gondor. Spojence podporovali také Lesní elfové z Temného hvozdu a trpaslíci z Khazad-dûm. Po vítězstvích v bitvě na Dagorladu a při obléhání Barad-dûr, byl Sauron poražen a Isildur mu odebral Vládnoucí prsten. Souboj s Temným pánem však nepřežil poslední velekrál Noldor ve Středozemi Gil-galad. Noldorskými vládci v zemích umírajících tak zůstali Elrond a Galadriel.\n\nTřetí věk se stal pro Noldor věkem odcházení. Čím dál častěji nasedali elfové na lodě v Círdanových Šedých přístavech a odplouvali ze Středozemě směrem na západ. Posledním útočištěm Noldor se stala Roklinka, kde sídlil Elrond. Ten si vzal za ženu dceru Galadriel a Celeborna Celebrían a měl s ní syny Elladana a Elrohira a dceru Arwen. Roklinka se ve třetím věku stala místem odpočinutí pro poutníky a centrem vědění. Byl zde vychováván Isildurův dědic Aragorn a byl zde také uschován Isildurův meč Narsil. V Roklince se v roce 3018 třetího věku konala Elrondova rada, na níž byl dojednán plán zničení Jednoho prstenu a založeno Společenstvo prstenu. Po konečné porážce Saurona, se Elrondova dcera Arwen vdala za Aragorna, který znovu založil Obnovené království. S koncem třetího věku však definitivně přišlo panování lidí a poslední říše Noldor ve Středozemi nadobro vybledly. Spolu s nositelem prstenu Frodem Pytlíkem odplouvají přes moře do Valinoru také poslední velcí Noldorští páni třetího věku Elrond a Galadriel.\n\nVelekrálové Noldor pocházeli z Finwëho rodu a byli to tito:\n\n\n"}
{"id": "127017", "url": "https://cs.wikipedia.org/wiki?curid=127017", "title": "Frida", "text": "Frida\n\nFrida (případně Frída) má více významů:\n\n\n\n\n"}
{"id": "127018", "url": "https://cs.wikipedia.org/wiki?curid=127018", "title": "Classic Queen", "text": "Classic Queen\n\nClassic Queen je výběrové album slavné britské skupiny Queen, které bylo vydané v roce 1992 v USA.\n\n"}
{"id": "127021", "url": "https://cs.wikipedia.org/wiki?curid=127021", "title": "Five Live (EP)", "text": "Five Live (EP)\n\nFive Live (EP) je charitativní EP, na které svými skladbami přispěli George Michael, Lisa Standfield a Queen.\n\n"}
{"id": "127023", "url": "https://cs.wikipedia.org/wiki?curid=127023", "title": "Labrador", "text": "Labrador\n\nLabrador ( , ) je poloostrov na severovýchodě Kanady o rozloze 1 400 000 km². Je obklopen Hudsonovým zálivem ze západu, Hudsonovým průlivem ze severu, Labradorským mořem z východu a zálivem sv. Vavřince z jihovýchodu. Název poloostrova je odvozen od jména portugalského mořeplavce João Fernandese Lavradora, který počátkem 16. století poloostrov Labrador objevil.\n\nV severovýchodní části poloostrova se nachází stejnojmenná oblast, která je pevninskou částí provincie Newfoundland a Labrador. Zbytek poloostrova náleží k provincii Québec. Celkem zde žije 150 000 obyvatel. Původními obyvateli poloostrova jsou indiáni z kmenů Montagnis, Naskapi a Krí, na severu též Inuité.\n\nLabrador je částí kanadského štítu, je tvořen rulami a granity. Od mořské hladiny z Hudsonova zálivu se ve východním směru zvedá až do nadmořské výšky 1652 m.\n\n"}
{"id": "127026", "url": "https://cs.wikipedia.org/wiki?curid=127026", "title": "Mimoza Ahmeti", "text": "Mimoza Ahmeti\n\nMimoza Ahmeti (* 1963 Krujë) je albánská básnířka. Patří mezi nejvýznamnější albánské básníky současnosti a je zřejmě nejznámější albánskou básnířkou. Proslavila se především sbírkou \"Delírium\".\n"}
{"id": "127029", "url": "https://cs.wikipedia.org/wiki?curid=127029", "title": "Made in Heaven", "text": "Made in Heaven\n\nMade in Heaven je dvacáté první řadové album slavné britské skupiny Queen, které bylo vydané v roce 1995. Ihned po dokončení nahrávání LP Innuendo se Freddie Mercury rozhodl, že se pustí do nových písní, které by mohly vyjít jako B strany k připravovaným singlům. Začalo se pracovat na skladbách \"A Winter’s Tale\", \"You Don’t Fool Me\" a \"Mother Love\". Poslední jmenovanou už Freddie dokončit nestačil a jde o úplně jeho poslední nahrávku. Poslední skladbu, kterou napsal, byla koleda \"A Winter’s Tale\". Freddiemu se tyto písničky zdály natolik dobré, že by jich byla škoda využít jen jako B strany singlů. Queen se rozhodli, že je schovají pro své příští album, kterého se Freddie už nedožil. Ze stejné nahrávací session pochází i písnička \"Lost Opportunity\", kterou nazpíval Brian. Vyšla na CD singlu \"I’m Going Slightly Mad\" v roce 1991. Po Freddieho smrti se zbylí členové Queen rozhodli album dokončit. Úplně nejstarší nahrávkou, se kterou pracovali, je demo \"It’s A Beautiful Day\" z roku 1980. Sáhli také do Freddieho sólové kariéry a předělali dvě nahrávky z jeho debutu \"Mr. Bad Guy\", \"Made in Heaven\" a \"I Was Born To Love You\" (ta slavila v roce 1985 v hitparádách velký úspěch). Z období natáčení alba \"The Miracle\" vybrali zapomenutou písničku \"My Life Has Been Saved\", která vyšla jen na druhé straně singlu, a dali ji nový zvukový kabát. Ze stejného období pochází i balada \"Too Much Love Will Kill You\". Tu mohli fanoušci slyšet mj. na vzpomínkovém koncertě pro Freddieho v roce 1992, ale především ji znali v Brianově verzi z jeho sólové desky \"Back To The Light\". Od Rogera zase pochází skladba \"Heaven For Everyone\". Ten ji nahrál se svou skupinou The Cross v roce 1987, avšak nezaznamenala žádný úspěch. Ve stejné době vyšla i verze s Freddieho vokálem. Pro album \"Made In Heaven\" byla kompletně přepracována. Nejvíce času zabrala práce s fragmentem \"Let Me Live\", který Queen natáčeli v roce 1983 se zpěvákem Rodem Stewartem. Nikdy věc nedokončili. Vokál Stewarta se na albu nakonec neobjevil. Zbylé sloky nazpívali Brian s Rogerem a je to tak jediná písnička skupiny Queen, kde se o hlavní vokál dělí všichni tři! Zároveň jde o jediný song v jejich repertoáru, který má gospelový charakter. K albu vyšlo celkem 5 singlů a všechny se umístily v hitparádě v TOP 30. Čtyři z nich (kromě \"A Winter’s Tale\") vyšly o čtyři roky později na výběru \"Greatest Hits III\".\n\n\nSingly:\nHeaven For Everyone (1995)\nA Winter’s Tale (1995)\nToo Much Love Will Kill You (1996)\nLet Me Live (1996)\nYou Don’t Fool Me (1996)\n"}
{"id": "127031", "url": "https://cs.wikipedia.org/wiki?curid=127031", "title": "Queen Rocks", "text": "Queen Rocks\n\nQueen Rocks je kompilační album britské skupiny Queen, které bylo vydáno v roce 1997. \n\nObsahuje ale i novou studiovou nahrávku, píseň na počest Freddimu Mercurymu s názvem \"„No One But You (Only the Good Die Young)“\", která je prozatím poslední studiovou nahrávkou Queen.\n\n\nTěhož roku vyšla i stejnojmenná VHS, která obsahovala jiné pořadí výše uvedených skladeb. „One Vision“ se namísto albové verze objevila v extended verzi, „Tie Your Mother Down“ v live verzi z Wembley ´86, \"It's Late\" v single editu a „I Can't Live With You“ pouze v závěrečných titulcích.\n"}
{"id": "127033", "url": "https://cs.wikipedia.org/wiki?curid=127033", "title": "AZ Alkmaar", "text": "AZ Alkmaar\n\nAZ Alkmaar je nizozemský fotbalový klub, který byl založen 10. května 1967 jako AZ 67, v Nizozemsku je znám klub jen jako AZ, na mezinárodním poli se přidává i název města, kde hraje.\n\nAZ Alkmaar vznikl roku 1967 fúzí dvou klubů: Alkmaar '54 a FC Zaanstreek (zkratka AZ tedy znamená Alkmaar–Zaanstreek).\n\nPrezidentem klubu se stal Klaas Molenaar a AZ 67 se stal koncem sedmdesátých let poměrně úspěšným týmem. V roce 1981 dokonce vyhrál nizozemskou ligu a probojoval se až do finále Poháru UEFA. Když ale Molenaar od klubu odešel, s jeho výkonností to šlo rapidně dolů, v roce 1988 vypadl z nejvyšší holandské ligy.\n\nNástup ředitele \"Dirka Scheringa\" koncem devadesátých let dostal AZ opět na vyšší fotbalové pozice. V roce 1998 se vrátil do Eredivisie a v sezóně 2004/05 se dostal do semifinále Poháru UEFA.\n\nAZ se liší od ostatních klubů tím, že nemá žádného velkého sponzora a většina fanoušků přispívá na chod klubu z vlastní kapsy, tím se zasloužili velkou měrou i o výstavbu nového stadionu s kapacitou 17 000, který byl dostavěn v létě 2006. Do budoucna se ale počítá s výstavbou ještě většího stánku s kapacitou kolem 30 000 míst.\n\n\nK 21. prosinci 2014\n\n"}
{"id": "127034", "url": "https://cs.wikipedia.org/wiki?curid=127034", "title": "Greatest Hits III", "text": "Greatest Hits III\n\nGreatest Hits III je kompilační album slavné britské rockové skupiny Queen, které bylo vydané v roce 1999. V roce 2000 se stalo součástí trojdiskového balení Platinum Collection (spolu se dvěma předchozími kompilacemi Greatest hits a Greatest hits II. ). Těhož roku vyšla i stejnojmenná VHS, která obsahovala jiné pořadí níže uvedených skladeb. „Living on My Own ´92“ byla nahrazena „Living on My Own ´93“ a „Thank God It's Christmas“ se objevila pouze v závěrečných titulcích.\n\n"}
{"id": "127036", "url": "https://cs.wikipedia.org/wiki?curid=127036", "title": "Newfoundland", "text": "Newfoundland\n\nNewfoundland (v překladu doslova \"nově nalezená země\", fr.: \"Terre-Neuve\", ir.: \"Talamh an Éisc\"), též Nový Foundland, je kanadský ostrov v Atlantském oceánu. Tvoří ostrovní část provincie Newfoundland a Labrador (až do roku 2001 nesla provincie jméno Newfoundland a stále se tak v hovoru běžně označuje). Na ostrově žije většina obyvatel provincie a nachází se zde i hlavní město, St. John's. Původní jméno \"Terra Nova\" dal ostrovu italský mořeplavec Giovanni Caboto, který jej objevil v roce 1497. V severní části ostrova se patrně nacházel legendární \"Vinland\".\n\nSe svou rozlohou 108 860 kilometrů čtverečních je Newfoundland 16. největším ostrovem světa a 4. největším ostrovem Kanady. Pobřeží ostrova je značně členité, tvoří jej četné zálivy a poloostrovy. Hlavní město provincie – St. John's – leží na jihovýchodě ostrova na Avalonském poloostrově. Směrem k francouzským ostrovům Saint Pierre a Miquelon vybíhá poloostrov Burin. V západní části ostrova leží pohoří Long Range Mountains, které k severu vybíhá v podobě poloostrova Great Northern Peninsula.\n\nVe vodách kolem Newfoundlandu je velké množství drobných ostrovů a souostroví – Gray Islands, Saint Horse Islands, New World Islands, Ramea Islands, St. John Islands. K větším a významnějším zálivům patří White Bay, Notre Dame Bay, Bonavista Bay, Trinity Bay, Conception Bay, Placent Bay, Fortune Bay, St. Georges Bay či Port-au-Port Bay.\n\nOd pevninské Severní Ameriky je Newfoundland oddělen průlivem Belle Isle a zálivem svatého Vavřince.\n\nŘeči zdejších osadníků se vyvíjely poněkud izolovaně a vytvořily svébytné dialekty (jde především o angličtinu, francouzštinu a irštinu). Dialekty přirozeně vymírají díky moderním komunikačním prostředkům a dopravním možnostem, které zlomily izolovanost oblasti, na vymření je zejména newfoundlandská irština, která má již méně než 100 přirozených mluvčích.\n\nNa severu ostrova se nachází L'Anse aux Meadows, jediné místo v Americe, na němž bylo jednoznačně prokázáno vikinské osídlení (patrně již zmíněný Vinland). Lokalita je pod ochrannou UNESCO a byl na ní vystavěn vikinský skanzen.\n\n\n"}
{"id": "127037", "url": "https://cs.wikipedia.org/wiki?curid=127037", "title": "Newfoundland (rozcestník)", "text": "Newfoundland (rozcestník)\n\nNewfoundland má více významů:\n\n\n\n\n"}
{"id": "127038", "url": "https://cs.wikipedia.org/wiki?curid=127038", "title": "Queen on Fire – Live at the Bowl", "text": "Queen on Fire – Live at the Bowl\n\nQueen On Fire – Live at the Bowl je čtvrté živé a dvacáté čtvrté album celkové slavné britské rockové skupiny Queen, které bylo vydané v roce 2004. Obsahuje záznam koncertu skupiny Queen z roku 1982 nesoucí název „Live at Bowl“\n\nAlbum je dvoudiskové a dále obsahuje DVD s bonusy.\n\n\n"}
{"id": "127040", "url": "https://cs.wikipedia.org/wiki?curid=127040", "title": "Album", "text": "Album\n\nAlbum je pojem, označující původně obdobu dnešní veřejné vývěsky, dnes nosič nějaké sbírky či souboru podobných objektů.\n\nMůže to být:\n\nLatinský pojem album znamená bílé (střední rod slova \"albus\") a používá se v lékařství a farmacii např. ve spojeních:\n\n"}
{"id": "127043", "url": "https://cs.wikipedia.org/wiki?curid=127043", "title": "Kostel svatého Mikuláše (Čečovice)", "text": "Kostel svatého Mikuláše (Čečovice)\n\nKostel svatého Mikuláše je gotický kostel ve vesnici Čečovice v okrese Domažlice.\n\nKostel byl postaven podle mínění odborníků patrně mezi lety 1330–1410 na místě staršího pohřebiště poblíž středověké tvrze pánů z Velhartic, kterým tehdy Čečovice patřily. Podle nejnovějších poznatků spadá jeho výstavba do let 1340-1360.\n\nPro svou důležitost byl kostel v roce 1999 prohlášen za národní kulturní památku. V současnosti se nachází po celkové obnově, rukama restaurátorů prošel i interiér, jehož původní malířská výzdoba se skrývala pod dvanácti vápennými nátěry.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 12 659 000 Kč.\nKostel je jednou z nejpozoruhodnějších gotických staveb domažlického okresu a je výjimečně cenným dokladem vrcholně gotické architektury. Architektura kostela má obdobu v řezenské katedrále a v kostele sv. Jana Křtitele v Nabburgu (okres Schwandorf). Předpokládá se, že zdejší kostel je dílem umělců z huti stavějící katedrálu v Řezně.\n\nArchitektonické a umělecké pojetí čečovického kostela je v rámci české stavební produkce unikátní použitým stavebním materiálem, jímž je režná cihla v kombinaci s masivně uplatněnými a dosti náročně provedenými tesanými kamenickými prvky.\n\nPředpokládá se, že při stavbě tohoto cihlového kostela byly použity kamenické články určené pro jinou, podstatně větší a významnější stavbu. Je dokonce možné, že tyto články nebyly tesány v Čechách, ale už hotové přivezeny z Bavorska.\n\n"}
{"id": "127044", "url": "https://cs.wikipedia.org/wiki?curid=127044", "title": "Politické strany v Německu", "text": "Politické strany v Německu\n\nMezi politickými stranami Německa najdeme řadu tradičních stran, které hrály velkou úlohu při vytváření politického spektra v celé Evropě.\n\nV německém parlamentě (\"Bundestag\") je již řadu let zastoupeno pět stran respektive frakčních společenství: SPD, CDU/CSU, FDP, Zelení a PDS. Tento na první pohled jednoduchý výčet je poněkud komplikován formou spolupráce (u frakčního společenství CDU/CSU) a formou společných listin Die Linkspartei/PDS a nově vzniklé strany WASG.\n\nMimo to existuje v Německu nepřehledné spektrum malých stran a útvarů, které o tento status usilují. Některé z nich se nacházejí na okrajích stranického spektra, a to jak ne krajně levicovém tak i na krajně pravicovém.\n\nPoválečný politický systém dvou a půl stran (\"SPD\", \"CDU/CSU\" a \"FDP\") byl změněn roku 1983, když strana Zelených (\"Die Grünen\") docílila 27 mandátů ve spolkovém sněmu; od roku 1990 je ve spolkovém sněmu jako pátá strana zastoupena i \"PDS\", později pod jménem \"Die Linkspartei\", dnes \"Die Linke\" (po sloučení s \"WASG\").\n\n\nPři volbách do spolkového sněmu vystupují \"CDU\" a \"CSU\" společně jako frakce \"CDU/CSU\". \"Bündnis 90/Die Grünen\" vznikly sloučením strany Zelených (\"Die Grünen\") v západních spolkových zemích se společenstvím \"Bündnis 90\", opozičním hnutím na území bývalé NDR.\nll\n\nNásledující strany nehrají na celostátní úrovni významnou roli, při volbách do zemských sněmů (a také při komunálních volbách) však dosahují jistých úspěchů, přinejmenším překonání 5 % hlasů a tím účast v parlamentárních či komunálních grémiích.\n\nZvláštním případem je WASG, která není v zemských parlamentech zastoupena vůbec, v důsledku společné kandidatury s \"Die Linkspartei\" jsou však její členové poslanci spolkového sněmu.\n\n"}
{"id": "127045", "url": "https://cs.wikipedia.org/wiki?curid=127045", "title": "Alkovna", "text": "Alkovna\n\nAlkovna je označení pro výklenek, přístěnek místnosti nebo postranní místnost bez oken používané v architektuře.\n\nSlovo pochází ze španělského alcoba, které je odvozeno z arabského \"al-qubba\", což znamená kopule. Někdy použito i pro prostory s denním osvětlením. Přeneseně se tento termín rovněž používá pro označení úložné části obytného či užitkového vozidla nad kabinou řidiče.\nDále se lze s pojmem alkovna setkat u obytných automobilů. Obytná auta s nástavbou dělíme na alkovny, polointegrované a integrované.\nAlkovny jsou prostory pro spaní s převislou střechou přes kabinu řidiče. Je to markantní prostor navíc, ale současně zvedá výšku a zároveň těžiště. Pro mnoho lidí je trauma nocovat v alkovně obytného automobilu, pro její výšku. Další nevýhodou je vydýchaný nebo přetopený vzduch.\n\n\n"}
{"id": "127046", "url": "https://cs.wikipedia.org/wiki?curid=127046", "title": "Return of the Champions", "text": "Return of the Champions\n\nReturn of the Champions je živé dvoudiskové album obsahující záznam koncertu Queen s Paulem Rodgersem z Sheffieldu. Dále toto album vyšlo jako DVD.\n\nVšechny hlavní vokály kromě označených zpívá Paul Rodgers.\n\nSkladby 12–13 jsou bonusovými písněmi na DVD.\n"}
{"id": "127059", "url": "https://cs.wikipedia.org/wiki?curid=127059", "title": "Jisra'el Tal", "text": "Jisra'el Tal\n\nJisra'el Tal (hebrejsky: ישראל טל, narozen 13. září 1924, zemřel 8. září 2010), známý též jako Talik (hebrejsky: טליק), byl generál Izraelských obranných sil (IOS), známý pro svou znalost tankového boje. V čele izraelských tankových jednotek se zúčastnil řady významných bitev. Byl brigádním velitelem během suezské války, velitelem obrněné divize na Sinaji za šestidenní války a velitelem jižní fronty v závěrečné fázi jomkipurské války.\n\nIzraelská vláda se v roce 1970 rozhodla pro novou konstrukci tanků. Generál Jisra'el Tal se stal vedoucím týmu, který na základě charakteristik izraelských bojišť a zkušeností z předchozích bitev vypracoval unikátní izraelskou konstrukci tanku Merkava (do služby uveden v roce 1979).\n\nJisra'el Tal je považovaný za jednoho z nejlepších a nejúspěšnějších taktiků tankového boje v historii. Jeho obraz visí na Stěně největších tankových velitelů amerického Pattonova muzea jezdectva a tankových vojsk, která má symbolizovat pět nejlepších tankových velitelů historie: Mošeho Peleda, George Pattona, Creightona Abramse, Jisra'ela Tala a Erwina Rommela.\n\nV roce 1997 obdržel za „mimořádný přínos společnosti a státu“ Izraelskou cenu. Zemřel 8. září 2010 v Kaplanově nemocnici ve městě Rechovot.\n\n\n"}
{"id": "127060", "url": "https://cs.wikipedia.org/wiki?curid=127060", "title": "Let's Get Loud", "text": "Let's Get Loud\n\nLet's Get Loud (Hlasitěji) je pátá a poslední vydaná píseň Jennifer López z jejího debutového alba s názvem On the 6.\n\nPíseň byla vydána pouze v Austrálii a Španělsku, nicméně díky chytlavému a tanečnímu refrénu se jí podařilo probojovat se i do dalších hitparád.\n"}
{"id": "127064", "url": "https://cs.wikipedia.org/wiki?curid=127064", "title": "Tal", "text": "Tal\n\nTal je příjmení, které neslo více významných osobností:\n\n\nVizte též:\n"}
{"id": "127067", "url": "https://cs.wikipedia.org/wiki?curid=127067", "title": "Žluté moře", "text": "Žluté moře\n\nŽluté moře (čínsky 黄海, pchin-jin \"Huáng Hǎi,\" český přepis \"Chuang-chaj,\" korejsky 황해, transliterováno \"Hwang Hae),\" v Koreji někdy nazývané Západní moře (korejsky 서해, hanča 西海, transliterováno \"Seo Hae)\", leží na severním okraji Východočínského moře, které je okrajovým mořem Tichého oceánu. Moře je vklíněno mezi pevninskou Čínu a Korejský poloostrov. Své jméno získalo Žluté moře podle písku, který charakteristicky zbarvuje jeho vody a který má svůj původ v mohutném toku Žluté řeky.\n\nGeologicky je dno Žlutého moře pokleslou částí Severočínské nížiny a patří k severočínské desce.\n\n"}
{"id": "127074", "url": "https://cs.wikipedia.org/wiki?curid=127074", "title": "Palatucci", "text": "Palatucci\n\nPalatucci [\"palatučči\"] je italské příjmení, které neslo vícero významných osobností:\n\n"}
{"id": "127077", "url": "https://cs.wikipedia.org/wiki?curid=127077", "title": "Bush (příjmení)", "text": "Bush (příjmení)\n\nPříjmení Bush (anglicky „keř“) je rozšířené zejména v anglofonních zemích. Nositelé příjmení:\n\n\n"}
{"id": "127085", "url": "https://cs.wikipedia.org/wiki?curid=127085", "title": "Hypotéza kontinua", "text": "Hypotéza kontinua\n\nHypotéza kontinua (označovaná někdy jako CH (z anglického \"Continuum Hypothesis\")) je matematické tvrzení formulované poprvé Georgem Cantorem v roce 1882. Toto tvrzení se týká otázky, zda existuje nějaká množina, jejíž mohutnost je ostře mezi mohutností množiny přirozených čísel a mohutností množiny čísel reálných (neboli kontinua), a odpovídá na ni záporně.\n\nHypotézu kontinua lze formulovat mnoha vzájemně ekvivalentními způsoby, zde je jen několik z mnoha:\n\nV 70. letech 19. století se Georg Cantor intenzivně zabýval problematikou mohutností základních matematických oborů jako byla přirozená a reálná čísla a dokázal přitom fakt, že mohutnost oboru přirozených čísel je menší než mohutnost oboru čísel reálných (tj. reálná čísla nelze přirozenými očíslovat). Tento výsledek ho vedl k otázce, zda mohutnost množiny reálných čísel bezprostředně následuje za mohutností množiny čísel přirozených nebo existují množiny o mohutnosti ležící ostře mezi těmito dvěma. Intuice Cantorovi říkala, že žádné takové mezimohutnosti neexistují. Tuto svoji domněnku formuloval ve svém dopise Dedekindovi 5. listopadu 1882. V jiném dopise adresovaném tentokrát Mittag-Lefflerovi Cantor dokonce píše, že doufá, že mu bude moci poslat důkaz hypotézy kontinua do čtrnácti dnů, z čehož si lze udělat představu o tom, jak silně byl Cantor přesvědčen o pravdivosti této hypotézy. Podat takto rychlý důkaz se mu však nepodařilo, a tak problém hypotézy kontinua zůstal otevřený ještě více než osmdesát let.\n\nPoté, co problém hypotézy kontinua již téměř dvacet let odolával všem pokusům o vyřešení, zařadil ho David Hilbert v roce 1900 na první místo svého seznamu dvaceti tří problémů, které vstoupily do historie jako Hilbertovy problémy. Od té doby na vyřešení tohoto problému pracovaly desítky nejvýznamnějších i těch méně významných matematiků své doby.\n\nPrvní zásadní průlom v otázce hypotézy kontinua přinesl Kurt Gödel, když roku 1940 pomocí své metody konstruovatelných množin prokázal relativní bezespornost (dokonce zobecněné) hypotézy kontinua (GCH) a axiomu výběru (AC) vzhledem k axiomům Zermelovy-Fraenkelovy teorie množin (ZF)(tj. prokázal, že jsou-li axiomy ZF bezesporné, pak je bezesporná i teorie ZF+AC+GCH (Zermelova-Fraenkelova teorie množin s axiomem výběru a zobecněnou hypotézou kontinua)). Tím bylo prokázáno, že hypotézu kontinua není možné v teorii množin vyvrátit. Na odpověď na otázku, zda je ji možné dokázat, si museli matematici počkat ještě dalších dvacettři let. Teprve roku 1963 ukázal Paul Cohen užitím své metody generických rozšíření modelů teorie množin relativní bezespornost negace hypotézy kontinua vzhledem k ZF i vzhledem k ZFC (tj. hypotézu kontinua nelze v Zermelově-Fraenkelově teorii množin dokázat, a to ani s užitím axiomu výběru). Tím byl problém hypotézy kontinua konečně zcela vyřešen, neboť byla prokázána její nezávislost na axiomech ZF.\n\n\n"}
{"id": "127087", "url": "https://cs.wikipedia.org/wiki?curid=127087", "title": "Morgan", "text": "Morgan\n\nMorgan je vlastní jméno velšského či skotského původu:\n\n\nUSA\n\nAustrálie\n\n\n"}
{"id": "127090", "url": "https://cs.wikipedia.org/wiki?curid=127090", "title": "Nikolai Baturin", "text": "Nikolai Baturin\n\nNikolai Baturin (5. srpna 1936 – 16. května 2019) byl estonský dramatik, básník a romanopisec.\n\nV roce 1968 debutoval na literární scéně se svou básnickou sbírkou \"Maa-alused järved\" (Podzemní jezera), známý je avšak především díky próze. Své knihy si také sám ilustroval.\n\n"}
{"id": "127101", "url": "https://cs.wikipedia.org/wiki?curid=127101", "title": "Prejt", "text": "Prejt\n\nPrejt je zabijačkový produkt složený z krve a krup. Prejt se musí vařit. Po nacpání do vepřového střívka či plastové folie se z něho stává jelito.\n\nSlovo \"prejt\" pochází z německého \"Brei\" (česky „kaše“). Původní význam slova byl „jedna várka“, tj. množství suroviny, která byla připravena k dalšímu zpracování. Slovo je příbuzné s německým \"brühen\" („spařit“) a \"Brot\" („chléb“).\n"}
{"id": "127102", "url": "https://cs.wikipedia.org/wiki?curid=127102", "title": "Thomas Henry Huxley", "text": "Thomas Henry Huxley\n\nThomas Henry Huxley (4. květen 1825, Londýn, Anglie – 29. červen 1895, Eastbourne, Sussex) byl anglický lékař a biolog, zastánce Darwinovy evoluční teorie. Jako první v roce 1869 pojmenoval agnosticismus, jehož byl také zastáncem. Je držitelem Darwinovy, Wollastonovy i Linného medaile. Je po něm pojmenován kráter Huxley na přivrácené straně Měsíce a kráter Huxley na Marsu.\n\nPodle Huxleyho je agnosticismus důslednou aplikací principu, který patří mezi základní axiomy moderní vědy: \"„… ve věcech myšlení následujte vlastní rozum až tam, kam vás zavede, bez ohledu na cokoliv jiného… Ve věcech myšlení neberte za jisté úsudky, jež nejsou či nemohou být prokázány.“\"\n\n\n\n"}
{"id": "127106", "url": "https://cs.wikipedia.org/wiki?curid=127106", "title": "CH", "text": "CH\n\nSpojení písmen C a H může mít různé významy:\n\n\n\n"}
{"id": "127120", "url": "https://cs.wikipedia.org/wiki?curid=127120", "title": "Sussex", "text": "Sussex\n\nSussex je tradiční hrabství na jižním pobřeží Anglie. Hlavní město je Lewes. Pro administrativní účely je dnes hrabství rozděleno mezi nemetropolitní hrabství Východní Sussex (East Sussex) a Západní Sussex (West Sussex), a unitary authority Brighton & Hove. Jeho tradiční metropolí je Chichester.\n\nJeho území přibližně odpovídá území starého království Sussex.\n\nJe se svou rozlohou 3777 km² 13. největší v Anglii.\n\nTitul \"Vévoda ze Sussexu\" získal po svatbě britský princ Harry a jeho manželka \"Vevodkyně ze Sussexu\" Meghan.\n"}
{"id": "127121", "url": "https://cs.wikipedia.org/wiki?curid=127121", "title": "Hilbert", "text": "Hilbert\n\nNositeli příjmení Hilbert jsou následující osoby:\n"}
{"id": "127126", "url": "https://cs.wikipedia.org/wiki?curid=127126", "title": "Eva Hajičová", "text": "Eva Hajičová\n\nEva Hajičová (* 23. srpna 1935) je česká jazykovědkyně a profesorka lingvistiky na Ústavu formální a aplikované lingvistiky Matematicko-fyzikální fakulty Univerzity Karlovy. Zabývá se obecnou a komputační lingvistikou, zejména sémantickou strukturou věty a studiem diskurzu.\n\nJe členkou redakčních rad řady mezinárodních vědeckých časopisů (Journal of Pragmatics, Computers and Artificial Intelligence, Linguistica Pragensia, Kybernetika, Prague Bulletin of Mathematical Linguistics). Byla první prezidentkou Evropské sekce Asociace počítačové lingvistiky (1982–1987) a prezidentkou Asociace počítačové lingvistiky v roce 1998; prezidentkou Societas Linguistica Europaea (2006–2007) a viceprezidentkou Mezinárodního výboru počítačové lingvistiky. Předsedá Pražskému lingvistickému kroužku a je členkou dalších amerických, celoevropských i českých vědeckých společností.\n\nJejí syn, prof. Jan Hajič, byl v letech 2003 až 2011 ředitelem Ústavu formální a aplikované lingvistiky Matematicko-fyzikální fakulty Univerzity Karlovy.\n\nEva Hajičová vystudovala angličtinu a češtinu na Filozofické fakultě Univerzity Karlovy. Má dva syny, Jana a Tomáše.\n\nDo roku 2000 vedla Ústav formální a aplikované lingvistiky na MFF UK, v letech 2000 až 2004 pak Centrum komputační lingvistiky na téže fakultě.\n\nV roce 1995 byla oceněna cenou Alexandra von Humboldta a v roce 2006 obdržela Cenu za celoživotní dílo Asociace počítačové lingvistiky. V roce 2017 obdržela Medaili Josefa Hlávky.\n\n"}
{"id": "127130", "url": "https://cs.wikipedia.org/wiki?curid=127130", "title": "Valknut", "text": "Valknut\n\nValknut (ze staré severštiny, \"valr\"-zabití válečníci + \"knut\"-uzel) je pozdější pojmenování symbolu či ornamentu složeném ze tří propletených trojúhelníků. Nachází se na starých severských rytinách v kamenech, často pohřebních, kde pravděpodobně znamenal symbol posmrtného života. Objevuje se také na skandinávských obrazových kamenech ve spojení s bohem Ódinem, například na Tängelgardském kameni v Gotlandu ze 7. století. Z výskytu a užití tak lze tak usuzovat, že znak mohl sloužit k náboženským nebo magickým účelům, ať už spojenými se smrtí nebo s padlými, či jako znak boha, který měl tyto věci na starosti. Název a význam symbolu je sporný, jelikož se jeho pojmenování nedochovalo a není asociováno s žádným textem. Jeho přesný význam a funkci nelze dohledat a je předmětem dohadů dosud. \n\nV současnosti se vykládá několika způsoby:\n\nV moderní době symbol převzali a využívají stoupenci víry heidenismu, v prvé řadě členové hnutí Ásatrú, jako svůj důležitý náboženský znak.\n\nZ hlediska geometrie je valknut topologicky roven Borromeanským kruhům, uzavřenému tříkruhému řetězu nebo triquetře, záleží na zobrazení.\n"}
{"id": "127131", "url": "https://cs.wikipedia.org/wiki?curid=127131", "title": "Václav Vlasák (jazykovědec)", "text": "Václav Vlasák (jazykovědec)\n\nVáclav Vlasák (29. dubna 1931 Praha – 5. únor 2014) byl český jazykovědec, autor česko-francouzského a francouzsko-českého slovníku a učebnic češtiny pro cizince a dřívější profesor francouzštiny na Ústavu románských studií Filozofické fakulty Univerzity Karlovy.\n"}
{"id": "127134", "url": "https://cs.wikipedia.org/wiki?curid=127134", "title": "Archibald Wavell", "text": "Archibald Wavell\n\nArchibald Wavell, první hrabě Wavell (5. května 1883 – 24. května 1950) byl britský polní maršál a velitel Britské armády na Blízkém východě během druhé světové války. Velel také britským jednotkám v jihovýchodní Asii. Vedl britské jednotky do úspěšné bitvy s Italy, ale později byl poražen Němci.\n\nWavell byl velkým milovníkem literatury. Byl také členem anglikánské církve a hluboce věřícím člověkem. Wavell zemřel dne 24. května 1950. Vojenský pohřeb se konal dne 7. června 1950. Wavell je pohřben ve starém středověkém klášteře na Winchester College. Jeho náhrobní kámen jednoduše nese nápis \"Wavell\".\n\n"}
{"id": "127136", "url": "https://cs.wikipedia.org/wiki?curid=127136", "title": "Termální pramen", "text": "Termální pramen\n\nTermální pramen či horký pramen (tradičně českým také \"teplice\") je speciální druh pramenu, ze kterého vystupuje ohřátá voda často obohacená o minerální složky. Voda proniká puklinami do zemské kůry do značných hloubek, kde se vlivem tektonických poruch dostává do blízkosti magmatu, o který se ohřívá a vystupuje nahoru.\n\nJejí teplota nedosahuje ale takové velikosti, aby umožňovala přeměnu na páru, čímž nedochází ke vzniku gejzírů a ohřátá voda jen zvolna vytéká zpod povrchu. Ohřátá voda vytváří unikátní systémy, které se využívají pro vytápění, či pro rekreaci. Nejznámější lokality pocházejí z Islandu, kde se lidé často koupají v horkých jezerech i přes studené okolní klima, a teplá voda je využívána i pro vytápění chodníků.\n\nTermální prameny se využívají také k léčbě různých onemocnění, jako převážně nemocí kůže, na kterou blahodárně působí minerální složení vody a nízký stupeň radiace způsobený rádiem. Prameny byly k léčbě využívány často již od pradávna (Antické Řecko) v klasických lázních. V České republice jsou termální prameny označovány tradičním slovem \"teplice\". Okolo termálních pramenů vznikaly lázeňské domy a později celá lázeňská města. Například Teplice v Čechách, Karlovy Vary.\n\nTermální prameny nejsou vázány pouze na suchozemské prostředí, ale vyskytují se i pod mořskou hladinou, kde se nazývají černí kuřáci. Vlivem poklesu teploty dochází ke srážení nasycené vody, minerální složky vytvářejí pevná tělesa, která tvoří různé komíny, terasy, či valy.\n\nV Česku došlo po implementaci právního řádu Evropské unie, zejména Směrnice Evropského parlamentu a Rady 2008/54/ES ze dne 18. června 2009, k nahrazení starší normy ČSN 86 8000 vyhláškou 423/2001 Sb. z 20. listopadu 2001. Podle přílohy č. 1 k této vyhlášce se za termy (termální vody) považují přírodní minerální vody s teplotou vyšší než 20 °C. Podle teploty se člení na:\n\nTermální pramen (vřídlo) je Česku zobrazen např. na Symbolech Karlovarského kraje.\n"}
{"id": "127137", "url": "https://cs.wikipedia.org/wiki?curid=127137", "title": "Petr Sgall", "text": "Petr Sgall\n\nPetr Sgall (* 27. května 1926, České Budějovice – 28. května 2019, Praha) byl český jazykovědec, bohemista, odborník na obecnou lingvistiku a také profesor Ústavu formální a aplikované lingvistiky Matematicko-fyzikální fakulty Univerzity Karlovy.\n\nByl členem Pražského lingvistického kroužku. Během celé své vědecké kariéry se zabýval také obecnou češtinou.\n\nPetr Sgall se narodil 27. května 1926 v rodině litomyšlského advokáta židovského původu, jenž rovněž působil jako překladatel. Většina Sgallových nejbližších příbuzných přišla o život v koncentračním táboře v Osvětimi. Navštěvoval gymnázium v České Třebové, z něhož pak ve školním roce 1942/1943 byl coby míšenec prvního stupně vyloučen, v letech 1944 až 1945 byl vězněn v Postoloprtech.\n\nVystudoval indoevropeistiku, srovnávací a obecnou lingvistiku a češtinu na Univerzitě Karlově v Praze.\n\n\n"}
{"id": "127138", "url": "https://cs.wikipedia.org/wiki?curid=127138", "title": "Moltke", "text": "Moltke\n\nMoltke je slovo s několika významy.\n\n\n\n"}
{"id": "127141", "url": "https://cs.wikipedia.org/wiki?curid=127141", "title": "Vladimír Skalička", "text": "Vladimír Skalička\n\nVladimír Skalička (19. srpna 1909 Praha – 17. ledna 1991) byl český jazykovědec a polyglot, překladatel a tlumočník z finštiny, angličtiny, maďarštiny, korejštiny a němčiny a vysokoškolský profesor. \nNa Filozofické fakultě Univerzity Karlovy vystudoval češtinu, latinu, finštinu, maďarštinu, francouzštinu, portugalštinu a turečtinu. Za dobu svého života byl členem mnoha jazykovědných sdružení, namátkou Český esperantský svaz, a pravidelně navštěvoval Pražský lingvistický kroužek. Zabýval se především obecnou jazykovědou, vrcholem jeho díla bylo rozdělení světových jazyků na pět skupin: flexivní, introflexivní, aglutinační, izolační a polysyntetické (tzv. \"Skaličkova typologie jazyků\"). Jeho teorie patří k největším dílům světové lingvistiky 20. století, ačkoli má také celou řadu odpůrců. Skalička ke svému rozdělení dospěl po mnohaletém výzkumu, během něhož se seznámil alespoň zběžně s více než 1200 jazyky z celého světa.\n\n\n\nČlánky V. Skaličky ve Slově a slovesnosti (dostupné on-line):\n"}
{"id": "127145", "url": "https://cs.wikipedia.org/wiki?curid=127145", "title": "Rob Levin", "text": "Rob Levin\n\nRob Levin (známý též jako Lilo; 16. prosince 1955 – 16. září 2006) byl zakladatel freenode IRC sítě a vlastník PDPC. Zemřel 16. září 2006 na následky těžkých zranění, která utrpěl poté, co jej 12. září téhož roku srazilo auto, když jel na kole. Zanechal manželku Debbie a syna Benjamina.\n\n"}
{"id": "127146", "url": "https://cs.wikipedia.org/wiki?curid=127146", "title": "Stavanger", "text": "Stavanger\n\nStavanger je čtvrté největší norské město na jihozápadě země na pobřeží Severního moře a správním městem kraje Rogaland. Je centrem třetí největší norské metropolitní oblasti.\n\nMěsto má mírné oceanické podnebí, všechny průměrné měsíční teploty v roce jsou nad nulou, průměrné roční srážky dosahují 1 200 milimetrů. Léta jsou příjemná, Stavanger a jeho okolí má nejdelší vegetační období v Norsku (kolem 220 dní).\n\nVe Stavangeru se setkává staré s novým. Významný vliv na život má blízkost základny NATO, stejně jako zájem zahraničních společností o ropu, jejíž zpracováním je město celosvětově známé. Nejstarší norská katedrála – Stavanger domkirke, stojí přímo ve středu města.\n\nU Stavangeru se nachází několik jezer, které jsou oblíbeným místem odpočinku. Jezero Breiavatnet leží v srdci Stavangeru, Mosvatnet a Stokkavatnet leží mimo něj.\n\nJeden z místních fotbalových týmů, Viking F.K., hraje hlavní ligovou soutěž (2006). Město má nový fotbalový stadion, Viking Stadion, který byl otevřen v roce 2004.\n\nStavanger je významným přístavním městem. Stavangerské letiště se rozkládá 14 kilometrů od centra na území obce Sola.\n\nStavanger byl založen roku 1125. Velký rozvoj město zažívá od roku 1969, kdy byla v Severním moři nalezena ropa a město bylo vybráno jako centrum pro ropný průmysl.\n\nStavanger má několik partnerských měst:\n\n"}
{"id": "127147", "url": "https://cs.wikipedia.org/wiki?curid=127147", "title": "Tatra T3M.3", "text": "Tatra T3M.3\n\nTatra T3M.3 (v Brně označení Tatra T3T) a Tatra T3M.4 jsou typy modernizovaných československých tramvají Tatra T3.\n\nFirma ČKD Trakce, která v 90. letech 20. století vyráběla pro tramvajové modernizace výzbroj TV8, dokončila vývoj nové elektrické výzbroje typu TV14 na začátku roku 1997. Ta měla být určena jak pro rekonstruovaná vozidla, tak i pro nové tramvaje. První dva kusy výzbroje byly namontovány už na jaře téhož roku do dvou mosteckých vozů T3SUCS. Po relativně krátkých zkouškách se mostecký dopravní podnik rozhodl osadit tuto výzbroj do všech vozů T3. Poslední tramvaje byly modernizovány v roce 2001. Na typ T3M.3 (respektive T3M.4) byly tramvaje rekonstruovány ještě v Brně a Olomouci.\n\nRozdíl mezi typovým označením T3M.3 (Brno – zde jsou vozy označovány jako T3T, Most a Litvínov) a T3M.4 (Olomouc) je způsoben rozdílným typem použitých měničů.\n\nSpojovacím prvkem rekonstrukcí je použití elektrické výzbroje TV14 s IGBT tranzistory, která je ještě hospodárnější než její předchůdce typ TV8. V Mostě a Olomouci byly vozy při této příležitosti ještě celkově zmodernizovány (např. oprava vozové skříně, nový interiér).\n\nModernizace na typy T3M.3 a T3M.4 probíhaly v letech 1997 až 2001.\n\n"}
{"id": "127164", "url": "https://cs.wikipedia.org/wiki?curid=127164", "title": "Business Intelligence", "text": "Business Intelligence\n\nBusiness intelligence (BI) jsou dovednosti, znalosti, technologie, aplikace, kvalita, rizika, bezpečnostní otázky a postupy používané v podnikání pro získání lepšího pochopení chování na trhu a obchodních souvislostech. Za tímto účelem provádí sběr, integraci, analýzu, interpretaci a prezentaci obchodních informací. Mohou zahrnovat samotné shromážděné informace nebo explicitní znalosti získané z informací.\n\nPojem se používá minimálně od roku 1958, s cílem podporovat lepší obchodní rozhodování. Tak lze také charakterizovat BI systémy jako systémy pro podporu rozhodování.\n\nBusiness intelligence aplikace poskytují historické, současné a prediktivní zobrazení obchodních operací, nejčastěji s využitím již získaných dat v datovém skladu, datovém tržišti nebo příležitostně přímo z provozních systémů. Běžné funkce BI aplikací zahrnují reporting, podporu analýz, datové kostky (OLAP), přehledové zobrazení (dashboard, balanced scorecard), dolování dat, podnikové řízení výkonnosti (CPM), podporu plánování a prediktivní analýzy.\n\nBI aplikace zpracovávají data prodeje, výroby, financí a dalších strukturovaných zdrojů dat pro obchodní účely, především řízení výkonnosti podniku. BI aplikace mohou shromažďovat informace z různých oddělení a provozů společnosti a mohou porovnávat informace ve srovnatelných hodnotách.\n\nBusiness Intelligence pracuje převážně se strukturovanými daty z relačních databází. První fází zpracování dat je ETL. ETL je zkratka pro extrakci, transformaci a nahrání dat do datového skladu. Data jsou extrahována z relačních databází, tabulkových procesorů a dalších strukturovaných zdrojů dat. Poté dochází k transformaci do požadovaného formátu. Takto upravená data se následně nahrají do datového skladu, který slouží jako primární zdroj dat pro BI aplikace. Data v datovém skladu jsou ukládaná v historizované podobě, což umožňuje reportovat vývoj metriky v čase.\n\n\n\n\n"}
{"id": "127165", "url": "https://cs.wikipedia.org/wiki?curid=127165", "title": "František Kotek", "text": "František Kotek\n\nFrantišek Kotek byl český stavitel působící v Plzni a okolí.\nJeho dílo:\n\n"}
{"id": "127169", "url": "https://cs.wikipedia.org/wiki?curid=127169", "title": "Hematit", "text": "Hematit\n\nHematit, chemický vzorec FeO (oxid železitý), je klencový minerál. \nNázev hematit je řeckého původu, \"haĩma\" - αιματoεις (krev) přes latinské \"haema\" a vystihuje barvu minerálu. Starší český název je krevel.\n\n\nNejčastěji v zrnitých až celistvých, paprsčitě vláknitých až zemitých agregátech, složený z oválných útvarů velikosti hrachu až máku. Méně často v hrubě krystalických agregátech nebo šupinatý. Krystaly jsou vzácné, mají tvar šupinek, tabulek, romboedrů, často dvojčatí.\n\n\n\n\n\n\nHematit se těží v povrchových dolech za pomoci těžké techniky.\n\nDůležitá ruda železa, čistý obsahuje až 70 % železa. Jemnozrnný zemitý a mletý se používá jako barvivo (rudka) nebo lešticí prášek. Někdy jako ozdobný a drahý kámen (fasetové brusy, kabošony, gemy).\n\nHojný minerál. Způsobuje červené zabarvení půdy.\n\n\n\n\n"}
{"id": "127173", "url": "https://cs.wikipedia.org/wiki?curid=127173", "title": "Láďa Novák", "text": "Láďa Novák\n\nLáďa Novák (7. října 1865 Praha – 16. ledna 1944 Praha) byl český malíř, kreslíř a ilustrátor. Vystudoval architekturu a pozemní stavitelství. Je znám jako autor návrhů sgrafit, rovněž prováděl dekorace (fresky a sgrafita) průčelí domů. Je mu přičítána výzdoba fasád celkem na 106 domech v Česku.\n\n\n\n"}
{"id": "127175", "url": "https://cs.wikipedia.org/wiki?curid=127175", "title": "Stone Cold Classics", "text": "Stone Cold Classics\n\nStone Cold Classics je výběrové album slavné britské skupiny Queen, které bylo vydané v roce 2006.\n\n"}
{"id": "127179", "url": "https://cs.wikipedia.org/wiki?curid=127179", "title": "Josef Pekárek (sochař)", "text": "Josef Pekárek (sochař)\n\nJosef Václav Pekárek (28. září 1873 Úvaly – 13. prosince 1930 Praha) byl český sochař, medailér a grafik období secese a realismu.\n\nNarodil se jako druhé ze čtyř dětí v katolické rodině Václava Pekárka, koželuha a krejčího kožených oděvů, a jeho manželky Barbory. V letech 1889 - 1894 studoval na Uměleckoprůmyslové škole v Praze pod vedením Celdy Kloučka a Josefa Václava Myslbeka. V letech 1896- 1898 pokračoval ve studiu na pražské Akademii, v ateliéu Bohuslava Schnircha. Jako čerstvý absolvent vystavoval na výstavě Umělecké besedy v Rudolfinu a jeho sochy Poustevníka a sv. Vojtěcha byly kritikou chváleny. Roku 1899 si založil se štukatérem Dvořákem sochařskou dílnu a slévárnu sádrových odlitků v Praze - Nuslích. Od roku 1903 provozoval vlastní sochařský ateliér V Praze 2 v ulici Na Moráni čp. 1914/II. Vyučoval modelování na průmyslové škole v Jaroměři, od roku 1918 Na Uměleckoprůmyslové škole v Praze. V letech 1898-1908 byl členem Spolku výtvarných umělců Mánes.\nSe manželkou Karlou/Karolínou, rozenou Burianovou (* 1876) měl čtyři dcery (Jiřina *1901, Marta *1903, Karla *1906, Helena *1908) a syna, který zemřel jako novorozeně. Bydlel na Vinohradech.\n\n\n\n\n\n"}
{"id": "127185", "url": "https://cs.wikipedia.org/wiki?curid=127185", "title": "Plumlov (zámek)", "text": "Plumlov (zámek)\n\nPlumlov je hrad přestavěný na zámek ve stejnojmenném městě v okrese Prostějov. Založen byl na přelomu třináctého a čtrnáctého století. Na počátku sedmnáctého století byl požárem poškozený hrad opraven a získal kvalitní bastionové opevnění. V osmdesátých letech sedmnáctého století byl v sousedství hradu postaven nový zámek, ale staré hradní budovy byly zbořeny až počátkem devatenáctého století.\n\nHrad Plumlov byl podle nalezeného archeologického materiálu založen na přelomu třináctého a čtrnáctého století snad Mikulášem I. Opavským. Za zakladatele bývá považován také Přemysl Otakar II., ale proti tomu svědčí malé rozměry a použitá bergfritová stavební dispozice. Po roce 1310 prodal Mikuláš II. Opavský plumlovský hrad a panství králi Janu Lucemburskému. Ten jej někdy v letech 1322–1325 prodal Vokovi z Kravař. \n\nPáni z Kravař drželi hrad až do roku 1466, kdy rod vymřel po meči, a hrad přešel na Jana Heralta z Kunštátu, manžela Johanky, dcery posledního mužského potomka Jiřího z Kravař. Po Heraltovi, který zemřel bez mužského potomka roku 1490, hrad získal Vratislav I. z Pernštejna, který se oženil s Heraltovo dcerou Ludmilou. Začátkem šestnáctého století byl hrad přestavěn na renesanční zámek. Pernštejnové si však v té době vybudovali novou rezidenci v Prostějově a pro své finanční problémy plumlovský zámek zanedbali. Jeho úpadek dovršil požár roku 1586.\n\nRekonstrukci hradu zahájil až další majitel kníže Karel z Lichtenštejna, který vybudoval arkády na nádvoří zmodernizoval opevnění. V roce 1619 hrad vyplenilo stavovské vojsko a za třicetileté války jej dobyli, vypálili a pobořili Švédové. Po skončení třicetileté války byl renesanční zámek jen provizorně opraven.\n\nV letech 1680–1688 byl postaven v manýristickém stylu tzv. vysoký zámek. Projektantem stavby byl Karel Eusebius z Lichtenštejna, který byl silně ovlivněn italskou renesancí. Se stavbou začal jeho syn Jan Adam Ondřej z Lichtenštejna v roce 1680 a trvala téměř deset let. Původní plány na čtyřkřídlý zámek nebyly realizovány, bylo postaveno jen jedno křídlo (ani to nebylo nikdy zcela dokončeno) s kolosálním řádem, štukovou a freskovou výzdobou. Na konci osmnáctého století byly zastavěny bastiony budovami tzv. nízkého zámku.\n\nZámek a starý hrad stály vedle sebe až do roku 1801, kdy oba objekty poškodila vichřice. Tehdejší majitel, Alois z Lichtenštejna, neměl dostatek prostředků na obnovu obou objektů, a proto hrad nechal zbořit. Roku 1850 byl zámek pronajat okresnímu soudu a bernímu úřadu. V několika místnostech bývalo vězení, ostatní obyvatelné části zámku sloužily jako byty úředníků.\n\nV roce 1931 byl zámek v rámci pozemkové reformy Lichtenštejnům zabrán a přešel do vlastnictví Státního pozemkového fondu. Ve čtyřicátých letech dvacátého století bylo na zámku zřízeno muzeum, které tu bylo až do let šedesátých, kdy zámek získaly Vojenské lesy Plumlov. Ty jej nechaly opravit a stáhnout ocelovými lany, aby se nezřítil. Po Vojenských lesích Plumlov byly vlastníky zámku ještě Památkový ústav Brno a Muzeum Prostějovska. jejich prostředky však stačily sotva na nejnutnější údržbu chátrající stavby.\n\nV roce 1994 byl zámek předán do majetku města Plumlova, které zahájilo nejnutnější opravy.\n\nV noci z 10. na 11. října 2016 poničily plameny levé křídlo zámku.\n\nNejstarší stavební fáze hradu zaujala vrcholovou část pahorku a měla čtyřboký půdorys. Její dominantou byl okrouhlý bergfrit o vnějším průměru 10,2 metru a vnitřním průměru 1,9 metru, jehož patra spojovalo vřetenové schodiště. Palác stával na jižní nebo východní straně. Na počátku patnáctého století proběhly stavební úpravy, během nichž byly obestavěny všechny strany nádvoří a nové budovy svou hmotou postupně pohltily věž.\n\nBěhem přestavby knížete Karla z Lichtenštejna bylo nově opevněno předhradí. Kvalitu opevnění zajišťovala čtveřice bastionů, které po mladších úpravách získaly podobu rizalitů. Hradba předhradí se dochovala zejména v severním průčelí nízkého zámku. Ze stejného období pochází i budova brány, ve které se dochovala zazděná branka pro pěší a stopy vpadlin pro padací most. Dochovaný hrotitý portál pochází až z období romantismu.\n\n\n"}
{"id": "127186", "url": "https://cs.wikipedia.org/wiki?curid=127186", "title": "Klášter Nový Dvůr", "text": "Klášter Nový Dvůr\n\nKlášter Matky Boží v Novém Dvoře se nachází 1 km východně od Dobré Vody u Toužimi, 8 km východně od tepelského kláštera. V současnosti zde žije asi 30 trapistických mnichů.\n\nNovodvorský klášter byl založen 20. srpna 2002, 14. září 2007 byl povýšen na převorství a v září 2011 bylo rozhodnuto o jeho povýšení na opatství; volba prvního opata se uskutečnila 8. prosince 2011, zvolen byl dosavadní převor Dom Samuel.\n\nPůvodně zemědělský barokní statek, vystavěný podle návrhu Kiliána Ignáce Dientzenhofera, či jeho žáků, který dříve patřil premonstrátům z Teplé, byl vytipován v roce 1996 již v podobě ruiny a dílem zrekonstruován trapisty, kteří do Čech přišli z mateřského opatství Sept Fons ve Francii. Stavební práce započaly již v květnu 2000. Dvůr na půdorysu čtverce se podařilo zachránit při rekonstrukci jen částečně, dochovala se západní rezidenční část, zbývající tři křídla byla nahrazena novostavbami, které respektují původní půdorys čtverce o vnější hraně 70 metrů. Dominantou kláštera, jehož rekonstrukci řídil Jan Soukup, se stal moderní minimalistický kostel, jehož část presbyteria ze čtverce vystupuje. Postaven byl dle návrhu britského architekta Johna Pawsona. Klášterní kostel byl benedikován 2. září 2004 plzeňským biskupem Mons. Františkem Radkovským. V klášteře se také nachází samostatně stojící dům pro hosty postavený v roce 2009. Roku 2015 byla dokončena novostavba výrobny hořčice.\n\nStavba získala následující ocenění:\n\nDen v klášteře začíná ve 3.00 ráno. Ve 3.15 je první společná chórová modlitba – tzv. \"matutinum\". Poté půl hodina osobní modlitby. Čas od pěti do čtvrt na sedm vyplňuje \"lectio divina\" – duchovní četba, někteří z mnichů si jdou ještě lehnout, v 6.15 pak následuje kapitula, kde se předčítá a vykládá řehole sv. Benedikta. V 6.30 následuje vrchol dne – mše svatá s ranními chválami. Od osmi do 9.15 následuje duchovní četba nebo odpočinek. Někteří mniši začínají již pracovat. V 9.00 se mniši modlí dopolední oficium, tzv. \"tercii\", po tercii mniši odcházejí pracovat.\n\nPolední oficium je ve 12.00, následuje oběd a odpočinek, modlitba nebo četba. Ve 14.00 se pokračuje modlitbou odpoledního oficia, tzv. nóny. Po nóně se mniši rozcházejí konat manuální práci, která je důležitou protiváhou modlitby.\n\nV 17.30 komunita koná modlitbu nešpor, půl hodiny před nešporami je vyhrazeno pro osobní modlitbu. Na nešpory navazuje opět chvíle osobní modlitby a večeře. V 19.10 se pokračuje společným čtením a v 19.30 kompletářem s antifonou Salve Regina. Ve 20.00 představený požehná komunitě a nastává čas večerního odpočinku.\n\n\n\n\n"}
{"id": "127188", "url": "https://cs.wikipedia.org/wiki?curid=127188", "title": "Amalie Skramová", "text": "Amalie Skramová\n\nAmalie Skramová (22. srpna 1846, Bergen, Norsko – 15. března 1905 Kodaň, Dánsko) byla norská spisovatelka, představitelka naturalismu.\n\nBerthe Amalie Alver se narodila v Bergenu. Poté co její otec po obchodním bankrotu uprchl do Ameriky a zanechal matku se čtyřmi dětmi samotnou, prožila těžké mládí. Provdala se za námořního kapitána Müllera, který byl výrazně starší. Po třináctiletém manželství se nervově zhroutila a prožila několik let v ústavu pro choromyslné. Po rozvodu se s oběma syny odstěhovala do Kristianie (nyní Oslo) a zahájila svou literární kariéru.\nV roce 1884 se podruhé provdala za dánského spisovatele Erika Skrama a přesídlila do Kodaně. Ve druhém manželství se jí narodila dcera. V roce 1894 se znovu nervově zhroutila a žila v psychiatrické léčebně. Se svým druhým manželem se rozvedla v roce 1899.\n\nDebutovala v roce 1882 (ještě pod jménem Amalie Müller) knihou \"Madam Høiers Leiefolk\". Ve svých dílech se zabývala problematikou manželství z pohledu ženy (viz český výbor povídek \"Povídky o manželství\"). Rodová tetralogie \"Hellemyrsfolket\" (Lidé z Hellemyru, 1887–1898) je pokládána za vrcholné dílo norského naturalismu. V poloautobiografických románech \"Professor Hieronimus\" a \"St. Jorgen\" (U sv. Jiří) líčí nelidské zacházení s pacienty v ústavech pro duševně choré. Na protest proti odsudku norské kritiky chtěla být považována za dánskou spisovatelku.\n\n\n\n\n\n"}
{"id": "127190", "url": "https://cs.wikipedia.org/wiki?curid=127190", "title": "Koacervát", "text": "Koacervát\n\nKoacervát je označení pro kapičkovitý útvar samovolně vznikající ve vodném roztoku makromolekulárních látek. Obvykle se jedná o shluk velkých molekul bílkovin. Podle některých teorií vzniku života na Zemi, které prosazovali A. I. Oparin (1922) nebo J. B. S. Haldane, byly koacerváty nejstaršími „obyvateli“ Země (vznikaly přibližně před 3,85 miliardami let) a vyvinul se z nich posléze život (mělo jít o předchůdce dnešních buněk).\n\nV současné době byla tato teorie opuštěna, protože neumí vysvětlit vznik genetického kódu, DNA apod.\n"}
{"id": "127191", "url": "https://cs.wikipedia.org/wiki?curid=127191", "title": "Silnice I/70", "text": "Silnice I/70\n\nSilnice I/70 je nejkratší silnice I. třídy na území Česka. Leží na spojnici měst Strážnice a Skalica. Má délku 1,1 km.\n\n"}
{"id": "127196", "url": "https://cs.wikipedia.org/wiki?curid=127196", "title": "Severní Holandsko", "text": "Severní Holandsko\n\nSeverní Holandsko (, ) je nizozemská provincie, která se nachází v severozápadní části země. Jejím hlavním městem je Haarlem. Kromě něj se zde nacházejí např. hlavní město země Amsterdam, Hilversum, Alkmaar, Zaandam a Hoorn.\n\nProvincii Severní Holandsko tvoří poloostrov, který se nachází mezi Severním mořem a jezerem IJsselmeer. Více než polovinu rozlohy provincie zaujímají vysušené oblasti zvané poldery, které se často nacházejí pod úrovní hladiny moře. Součástí provincie je také ostrov Texel.\n\nProvincie Severní Holandsko vznikla v roce 1840, kdy došlo k rozdělení provincie Holandsko na Severní a Jižní. Roku 1942 byly ostrovy Vlieland a Terschelling navráceny Frísku, k němuž náležely od středověku až do zániku Republiky spojených nizozemských provincií. Roku 1950 byl dřívější ostrov Urk začleněn do provincie Overijssel.\n\nV roce 2014 byla provincie Severní Holandsko administrativně rozčleněna na 53 obcí:\n<nowiki>²</nowiki> Obce tzv. Západního Fríska\n\n"}
{"id": "127198", "url": "https://cs.wikipedia.org/wiki?curid=127198", "title": "Videokamera", "text": "Videokamera\n\nVideokamera je elektronické zařízení, sloužící k zachycení pohyblivého obrazu a synchronního zvuku.\n\n\"Podle principu a média\"\n\"Podle uživatelů\"\n\nZjednodušeně – světlo odražené od snímaného objektu prochází objektivem a přes soustavu zrcadel dopadá na světlocitlivý snímací čip (v minulosti na snímací elektronku). Tam je přeměněno na elektrický proud, který elektronika kamery zpracuje na:\n\nPrvní digitální videokameru sestrojil v prosinci 1975 Steve Sasson, pracující ve firmě Kodak.\n\nFull HD kamery jsou digitální kamery využívající obvykle záznamové médium SSD nebo flash disků. Umožňují nahrávat video ve vysoké kvalitě full HD (high definition) s rozlišením 1080p (1920×1080px). Tyto kamery se díky vývoji technologií a miniaturizaci stávají dostupné pro všechny typy uživatelů. Proto se Full HD kamery používají v profesionální filmařině, záznamy dovolených, adrenalinové sporty (speciální typ minikamery), záznamové zařízení v automobilech, záznam pro potřeby policie, celní správy jako důkazní materiál.\n\n"}
{"id": "127199", "url": "https://cs.wikipedia.org/wiki?curid=127199", "title": "Mandel", "text": "Mandel\n\nMandel má více významů:\n\n"}
{"id": "127200", "url": "https://cs.wikipedia.org/wiki?curid=127200", "title": "Kopa", "text": "Kopa\n\nKopa může být:\n\n\n\n"}
{"id": "127206", "url": "https://cs.wikipedia.org/wiki?curid=127206", "title": "Archaismus", "text": "Archaismus\n\nArchaismus je označení pro zastaralý jazykový prvek. Může se jednat o zastaralý prvek fonetiky jazyka (například \"strakapúd\" místo \"strakapoud\"), o zastaralý gramatický tvar (například \"peku\" místo \"peču\", \"-ti\" jako koncovka infinitivu, např. \"platiti\", \"dýchati\"), o zastaralý prvek slovní zásoby (například \"šlojíř\" místo \"závoj\"), o zastaralý obrat (například \"nůž ten věru ostrý\" místo \"ten opravdu ostrý nůž\").\n\nNěkteré archaismy jsou přirozenou součástí jazyka a jejich zastaralost se projevuje jen při srovnání s celkovým stavem jazyka – příkladem je zmíněný \"strakapúd\" („ú“ ve středové pozici se v češtině změnilo v „ou“, zde však zůstalo zachováno).\nJinak se archaismus může v textu vyskytnout jako bezděčná součást vyjadřování pisatele nebo mluvčího (třeba jako prvek nářeční), nebo může být použit záměrně pro navození nálady minulé doby.\n\nHranice mezi archaismy a historismy není pevná.\n\n\n"}
{"id": "127213", "url": "https://cs.wikipedia.org/wiki?curid=127213", "title": "Osmitisícovka", "text": "Osmitisícovka\n\nOsmitisícovka je označení Mezinárodní horolezecké federace pro horu, jejíž nadmořská výška přesahuje 8 000 m. Na Zemi se tyčí 14 osmitisícovek. Všechny se nacházejí v jižní Asii v pohořích Himálaj (10) a Karákóram (4). Vesměs byly poprvé zdolány v 50. letech 20. století, poslední Šiša Pangma roku 1964.\n\nPrvní zaznamenaný pokus o výstup na osmitisícový vrchol podnikla expedice, kterou vedli Britové Albert Mummery a John Norman Collie, která v roce 1895 směřovala na Nanga Parbat. Expedice dosáhla výšky 6 100 m, následně však část výpravy strhla lavinu, ve který zahynuli Mummery a dva Gurkhové. Zbytek výpravy již ve výstupu nepokračoval a vrátil se zpět. \n\nPoprvé úspěšně vystoupili na osmitisícový vrchol Maurice Herzog a Louis Lachenal, kteří stanuli na vrcholu Annapurny dne 3. června 1950. Prvním horolezcem, který vylezl na všech 14 osmitisícovek, byl Reinhold Messner. Své výstupy dokončil 16. října 1986 a to bez kyslíkového přístroje. O rok později, v roce 1987, to jako další dokázal polský horolezec Jerzy Kukuczka, když většina jeho výstupů byla novými cestami. První ženou, která nepochybně vylezla ne všechny osmitisícovky, byla španělská horolezkyně Edurne Pasabanová v roce 2011. Prvním Čechem pak byl horolezec Radek Jaroš, který dokončil své výstupy dne 26. července 2014 zdoláním hory K2. \n\nV roce 2012 Nepál a Pakistán navrhly Mezinárodní horolezecké federaci, aby šest vedlejších vrcholů u osmitisícovek (3 u Kančendžengy, 2 u Lhoce, 1 u Broad Peak), jejichž nadmořská výška přesahuje 8 000 m a prominence přesahuje 60 m, bylo reklasifikováno jako samostatné osmitisícovky. Tento návrh však zatím podporu nezískal. \n\nHorolezec, který prokazatelně zdolá všech 14 osmitisícových vrcholů, je symbolicky oceněn tzv. Korunou Himálaje.\n\nZdroj k tabulce:\n\nNejkratší čas na všech 14 vrcholů potřebovali Kim Čchang-ho a Jerzy Kukuczka - 7 let a 11 měsíců. Pozoruhodná je také hodnota Kukuczkových výstupů. Kromě úplně prvního výstupu (Lhoce 1979) podnikl všechny výstupy novými cestami nebo v zimě (v případě Čo Oju 1985 obojí). Novátorské výstupy podnikali také Reinhold Messner, Erhard Loretan nebo Krzysztof Wielicki.\n\nProtože většina výše uvedených horolezců zlezla jednu nebo více osmitisícovek více než jednou, celkový počet jejich výstupů je vyšší. Už Messner jako první z nich podnikl celkem 18 úspěšných výstupů. Rekord v tomto směru drží Juanito Oiarzabal s 26 úspěšnými výstupy. Šerpa Phurba Tashi na všechny osmitisícovky sice nevylezl, má ale na svém kontě 30 úspěšných výstupů na osmitisícovky v letech 1998 až 2013, z toho Mount Everest 21 krát.\n\nHorolezci jsou uvádění chronologicky, aktuální k roku 2011.\n\n\n\n\n\"Poznámka: Na fotografii Annapurny je vrchol Annapurna I vlevo.\"\n\n\n"}
{"id": "127231", "url": "https://cs.wikipedia.org/wiki?curid=127231", "title": "Domašov (rozcestník)", "text": "Domašov (rozcestník)\n\nNázev Domašov nese několik sídel:\n\n"}
{"id": "127234", "url": "https://cs.wikipedia.org/wiki?curid=127234", "title": "Šumavské elektrické dráhy", "text": "Šumavské elektrické dráhy\n\nŠumavské elektrické dráhy (ŠED) je název části projektu modernizace a rozšíření železničních tratí v Jihočeském kraji, týkající se tzv. vlakotramvají v Pošumaví. Cena realizace je odhadována na osm miliard korun. Jihočeský kraj projekt podporuje a hejtman Jan Zahradník již ho jako výhledový záměr představoval v Bruselu s cílem získat peníze z fondů Evropské unie na období 2007–2013. Projekt v prosinci 2003 na objednávku Jihočeského kraje zpracovala firma ILF Consulting Engineers s. r. o. Počátek výstavby nových tratí byl zamýšlen na období po roce 2010, do roku 2015 však výstavba nezačala. \n\nSoučástí má být například: \n\nNavrženo bylo rovněž zřízení muzejní úzkorozchodné železnice do Arnoštova u Volar s využitím tělesa bývalé lesní železnice.\n\nStudie zvažovala, zda ŠED mají být budovány jako tramvajové dráhy podle ČSN 73 6412, nebo jako železniční dráhy podle ČSN 73 6360 pro vozidla podle standardů UIC. Posledním právním předpisem, který systematicky řešil parametry novostaveb regionálních drah, byl podle autorů studie rakousko-uherský \"Zákon o úlevách pro místní dráhy\" z roku 1880.\n\nVzhledem k tomu, že v blízkých městech neexistuje tramvajová síť, s níž by bylo vhodné ŠED propojit, autoři tramvajovou variantu nedoporučili. Rovněž nedoporučili klasické železniční standardy a přiklonili se ke kombinovanému systému lehké kolejové dopravy, při němž některými obcemi prochází trať uliční sítí v tramvajovém uspořádání. Podobné systémy existují v několika oblastech Německa. Minimální poloměr směrového oblouku by tak byl 100 m, podélný sklon se připouští výjimečně až 65 promile. V obcích by kolejový svršek byl tvořen žlábkovými kolejnicemi a krytý dlažbou, asfaltem nebo zatravněním. Nákladní doprava by byla možná jen po stávajících tratích, nikoliv po nových úsecích, a byla by vytlačena mimo přepravní špičky. Délka nástupní hrany byla navržena na 80 m a výška nástupiště na 350 mm nad temeny kolejnic. \n\nŠumavské elektrické dráhy mají být součástí integrovaného dopravního systému IDS jihočeské Šumavy. Ten má navazovat na IDS Písecko-strakonické aglomerace, IDS Českobudějovické aglomerace, ostatní dálkovou, městskou i místní dopravu a systém ekologických autobusů na Šumavě. \n\n\n"}
{"id": "127240", "url": "https://cs.wikipedia.org/wiki?curid=127240", "title": "Josef Šimůnek (horolezec)", "text": "Josef Šimůnek (horolezec)\n\nJosef Šimůnek (* 21. července 1964 v Jičíně) je český horolezec; skialpinista, horský vůdce UIAGM; prezident Česká asociace horských vůdců, člen L.K.P. Prachov a podnikatel.\n\nAbsolvent jičínského gymnázia. Vystudoval Stavební fakultu ČVUT, obor geodézie-kartografie. V mládí vyzkoušel nejrůznější sporty, včetně bezmotorového létání, juda atd. až mu v sedmnácti letech učarovalo lezení, ostatně do Prachovských skal to měl kousek. Podnikl celkem třináct expedic na osmitisícovky, vždy bez použití kyslíkových přístrojů. Od roku 1995 působí jako šéf expedic. Zúčastnil se expedic na Čo Oju (1993, 2006, 2011) a Dhaulágirí (1994), Šiša Pangmu (1995, 2003, 2007), dále na Manaslu (1996), Makalu (1998), Lhoce (1999), Kančendžengu (2000), K2 (2001) a Mount Everest (2005).\n\nSpolu s Luďkem Ondřejem, Petrem Skřivánkem, Mirkem Novotným a dalšími založil v roce 1992 firmu \"HIMALAYA 8000\", která pořadá himálajské expedice a obchoduje v oblasti outdoorového vybavení.\n\nV roce 1998 s kolegou Víťou Novákem, Dušanem Stuchlíkem a dalšími kamarády spoluzaložil profesionální asociaci horských vůdců ČR (ČAHV). Asociace byla v 2006 přijata do mezinárodní UIAGM.\n\nSvoje klienty vedl na všech kontinentech světa. \n\nVlastní cestovní kancelář CK Himalaya, která se zabývá expedicemi, výstupy a treky v horách celého světa. Pořádá vzdělávací kurzy (lavinové, skialpinistické) v milovaných Krkonoších. \n\nPro střední Evropu zastupuje značky SKI TRAB, ABS Airbag.\n\nSpolupořádá festival horských filmů Banff World Tour Česká republika a Slovensko.\n\nV Krkonoších žije se svojí partnerkou Míšou.\n\n\n"}
{"id": "127244", "url": "https://cs.wikipedia.org/wiki?curid=127244", "title": "Salát (islám)", "text": "Salát (islám)\n\nSalát (arabsky صلاة, tedy \"modlitba\") je označení povinných denních modliteb muslima, které jsou jedním z pěti pilířů islámu.\n\nNezávisle na případných volných osobních modlitbách (\"dú'á\") je muslim povinován k pěti každodenním modlitbám, a to v poledne, odpoledne, za soumraku, v noci a za úsvitu. Muslim vykonává tyto modlitby směrem k Mekce, přičemž forma jejich konání je přesně předepsána. Ve městech s převažujícím muslimským obyvatelstvem zpravidla vyzývá k modlitbám muezzin.\n\nZvláštní místo mezi modlitbami zaujímá páteční polední modlitba, k níž se místní muslimská obec shromažďuje v mešitě jako k hlavní bohoslužbě.\n\nPovinné modlitby (\"fard\") předepisuje islám všem dospělým mužům i ženám s výjimkou těžce fyzicky či duševně nemocných osob. Od modliteb jsou také osvobozeny ženy během menstruace, porodu a šestinedělí. Hranice dospělosti je obvykle kladena k věku 14 let.\n\nČas k modlitbám je udáván polohou Slunce. Vymezuje se tak pět intervalů:\n\nPokud se muslim (ne bigotní) nestihne pomodlit ve stanovenou dobu (např. kvůli práci), může si to později nahradit. Záměrné a bezdůvodné vynechávání modliteb je však považováno za těžký hřích.\n\n Jako verše Koránu nabádající k pravidelným modlitbám se uvádí:\n\n\"„A jste-li v bezpečí, dodržujte modlitbu, neboť modlitba je pro věřící předepsána v čas stanovený!“ \"(4:103)\n\nModlitbu je možno konat kdekoli, avšak v mešitě je považována za prospěšnější. Důležité je pouze to, aby zvolené místo bylo zbaveno nečistoty. Proto je obvyklá modlitba na koberečku, často se vzorem mešity, k zajištění čistého prostoru ale postačí i plášť nebo jiná vhodná podložka.\n\nK modlitbě může přistoupit jen osoba, která splnila abdest, je čistá a má vhodný oděv. Pro muže je předepsáno zakrytí těla alespoň mezi břichem a koleny, ženy by měly být zahalené celé, s výjimkou tváře, rukou a chodidel.\n\nAbdest je označení islámské rituální očisty.\n\nTak zvaný „úplný abdest“ představuje koupel – ghusl, při níž je důkladně omyto celé tělo včetně hlavy, nosních a ušních otvorů i úst. Vyžaduje se obvykle jen po ukončení menstruace a šestinedělí u žen, po pohlavním styku a v případě poluce. Vhodné je též provedení úplného abdestu před významnějšími náboženskými událostmi.\n\nV ostatních případech postačuje pro možnost vykonání denních modliteb pouze částečný abdest – wudu′. Ten má stejně jako průběh celé modlitby přesně daný řád (každý z úkonů probíhá třikrát po sobě):\n Abdest není nezbytně nutné provádět před každou modlitbou, stav očištění trvá tak dlouho, dokud nedojde k jeho zrušení. Mezi skutečnosti, které ruší platnost abdestu patří především vylučování, ale také zvracení, výtok krve, hnisu či jiných tělních tekutin. Abdest je zrušen také při usnutí, popřípadě po zastření mysli vlivem halucinogenů a podobných látek.\n\n Provedení úplného i částečného abdestu vyžaduje poměrně značné množství čisté vody, proto je v případě jejího nedostatku možné využít symbolickou očistu pískem, kamenem nebo čistou zemí\" -\" tajammum. Takový způsob abdestu lze provést i v případě, kdy běžný proces \"(wudu′)\" nelze podstoupit ze zdravotních důvodů. Očista probíhá tak, že se oběma rukama udeří o písek, kámen nebo čistou zemi, poté se rukama otře obličej a po opětovném úderu o zem se otřou pravá a levá ruka až k lokti.\n\nVlastní modlitba probíhá v několika krocích, přičemž věřící je obrácen ke svatyni Ka'ba v Mekce. Správný směr (\"kibla\") v mešitách vyznačuje výklenek \"mihráb\". Společné modlitby vede imám, který je vpředu před ostatními.\n\nModlitbu je vhodné zahájit svoláváním k modlitbě (adhán). V mešitách tento úkon tradičně zajišťoval muezzin. Věřící stojí směrem ke svatyni Ka'ba v Mekce, zvedá obě ruce k uším a hlasitě pronáší následující text:\n\nPři svolávání k časné ranní modlitbě se za pátý úsek přidává ještě jedna, dvakrát opakovaná věta:\n\n Poté, co se věřící připraví k modlitbě, začíná ji odříkáním veršů adhánu, ovšem za pátou částí pronáší ještě větu:\n\nVlastní modlitbu, tedy recitaci předepsaných náboženských textů doprovází dvakrát až čtyřikrát opakovaný sled několika specifických pozic, nazývaný souhrnně \"rakʿah.\" Jednotlivé pozice mohou mít v různých větvích islámu drobné obměny, týkající se postavení nohou, rukou, očí nebo hlasitosti recitace. Počet opakování je určen druhem modlitby, tedy jejím významem i denní dobou.\n\n\n\n\n\n\n"}
{"id": "127247", "url": "https://cs.wikipedia.org/wiki?curid=127247", "title": "Bush", "text": "Bush\n\nSlovo Bush má více významů:\n\n"}
{"id": "127252", "url": "https://cs.wikipedia.org/wiki?curid=127252", "title": "Seznam rektorů Univerzity Karlovy", "text": "Seznam rektorů Univerzity Karlovy\n\nToto je seznam rektorů Univerzity Karlovy v Praze. Zahrnuje všechny představitele od doby jejího založení, včetně rektorů osamostatněné právnické univerzity, pozdější jezuitské akademie a také novověké německé univerzity po rozdělení školy.\n\n"}
{"id": "127253", "url": "https://cs.wikipedia.org/wiki?curid=127253", "title": "Dráhy Orlických hor", "text": "Dráhy Orlických hor\n\nDráhy Orlických hor je název projektu rozšíření železniční dopravy z Podorlicka do Orlických hor. Navrhovaná dráha má vést po trase Dobruška (návaznost na trať č. 023) – Ohnišov – Olešnice v Orlických horách – Sedloňov – Deštné v Orlických horách – Lomy (napojeno prodloužení tratě č. 021 ze Solnice) – Zdobnice – Říčky v Orlických horách – Rokytnice v Orlických horách (napojení na trať č. 022). Součástí projektu je i rekonstrukce stávajících tratí č. 021, 022 a 023. Pro začátek se nepočítá s elektrizací. Cílem má být podpora turistiky a mobility pracovních sil. \n\nNová trať v úseku Dobruška – Olešnice – Deštné – Lomy – Solnice má být dlouhá 45 km a náklady na stavbu se odhadují na tři a půl miliardy korun. Trať Lomy – Rokytnice by byla dlouhá 24 km a náklady se odhadují na 1,7 miliardy korun. \n\nJako hlavní popularizátor vystupuje Ing. Petr Tejkl z Hradce Králové, kterého Orlické hory zajímají jako turistu. Projekt postupně propagoval od roku 2004, později získal záštitu od potenciálních investorů. V zimní sezóně 2005/2006 proběhla billboardová propagační kampaň. Myšlenku podpořil na svém sněmu 19. září 2005 svazek obcí Region Orlické hory, 20. ledna 2006 jej podpořil též Mikroregion Rychnovsko, v únoru 2006 závod Kvasiny společnosti Škoda Auto, podle zprávy na webu Českých drah je projekt podporován i vedením CHKO Orlické hory. Zástupce Českých drah pro Královéhradecký kraj František Čejka v srpnu 2005 označil projekt za v současné době nereálný, uskutečnitelný až ve vzdálené budoucnosti. Helmut Dohnálek, náměstek hejtmana Královéhradeckého kraje, se v srpnu 2005 vyslovil, že v dohledné době se myšlenka této železnice může stát reálnou, třebaže za současného stavu se jako rentabilní nejeví.\n\n1. června 2006 bylo zainteresovaným subjektům a orgánům oznámeno, že firma Stavby silnic a železnic Pardubice zadala zpracování studie proveditelnosti, jejím zpracovatelem je Dopravní projektování Ostrava. Studii prozatím plně financují její zadavatel a zpracovatel a očekává se, že se formou grantu z fondů Evropské unie bude finančně na studii podílet i Královéhradecký kraj. \n\n5. října 2006 zorganizovalo město Vamberk pod záštitou Královéhradeckého kraje konferenci \"Současnost a perspektivy regionálních tratí\", na níž vystoupili zástupci Ministerstva dopravy ČR, Královéhradeckého kraje, Dopravní fakulty Jana Pernera Univerzity Pardubice, Správy železniční dopravní cesty, Státního fondu dopravní infrastruktury, Českých drah, zástupci firmy Veolia Verkehr (Veolia Transport, u nás působící pod značkou Connex) pro Německo a Rakousko, a zástupce firmy Dopravní projektování s. r. o. Dráhy Orlických hor byly v centru zájmu této konference. \n\nNejvětší rozmach lokálních železničních tratí v Čechách proběhl v letech 1880–1914. V letech 1880–1922 existovalo mnoho vážně míněných námětů a projektů i na železnice v Orlických horách a okolí. Současnému projektu nejpodobnější byly tyto projekty z minulosti: \n\n1880: Opočno – Dobruška \n\n1880: Doudleby nad Orlicí – Skuhrov \n\n1889: Doudleby nad Orlicí – Nové Město nad Metují \n\n1890: Josefov - Deštné \n1889,1892, 1922: Nové Město nad Metují - Olešnice - Zákoutí \n\n1889,1890: Opočno – Solnice\n\n1889,1891: Smiřice – Žamberk \n\n1894: Josefov – Kvasiny \n\n1895: Žamberk – Kunvald – Rokytnice v Orlických horách \n\n1895: Žamberk – Olešnice - Náchod \n\n1896: Žamberk – Bystrzyca Kłodzka \n\n1901: Hradec Králové – Lewin Kłodzki \n\n1901: Josefov – Plasnice \n\n1907: 1923: Nové Město nad Metují - Solnice \n\n1908,1922,1945: Dobruška – Tis \n\n1909: Hradec Králové – Opočno \n\n1909: Žamberk – Trčkov \n\n1910: 1913: Letohrad – Deštné \n\n1913: Rokytnice v Orlických horách – Zákoutí (Deštné) \n\n1922: Solnice – Deštné v Orlických horách\n\n\n"}
{"id": "127254", "url": "https://cs.wikipedia.org/wiki?curid=127254", "title": "Velbloudovití", "text": "Velbloudovití\n\nVelbloudovití jsou jedinou čeledí podřádu mozolnatci. Zahrnuje velbloudy, lamy a vikuně. Pro velbloudovité je typická jejich zvláštní chůze, tzv. mimochod, kdy se současně pohybuje přední i zadní končetina na jedné straně a tím je jejich chůze kymácivá.\n\nPodobně jako u mnohých jiných zvířat se názory na systém velbloudovitých liší, ale podle genetických průzkumů by měl vypadat nejspíše takto:\n\n\nLamy (mezi které se někdy řadí i vikuně) se vyskytují v Jižní Americe. Velbloudy můžeme potkat na Blízkém východě a v severní Africe, kde žijí velbloudi jednohrbí, a ve střední Asii, kde žijí i ještě divocí velbloudi dvouhrbí. Divoká forma velblouda jednohrbého již vymřela. Velbloudy jednohrbé lze najít i v Austrálii, kam byli uměle vysazeni.\n\nPro velbloudovité jsou typické dlouhé, štíhlé nohy a krk a malá hlava. Hustý kožich je chrání před sluncem i zimou. Na rozdíl od většiny sudokopytníků, kteří mají na končetinách ještě i 2. a 5. prst v podobě paspárků, mají velbloudovití zachovaný jen 3. a 4. prst a ostatní prsty mají pouze v podobě drobných kůstek. Také se liší tím, že nejsou jako ostatní kopytníci prstochodci, ale našlapují na poslední tři články prstů kryté mozolem. To je chrání před rozpáleným povrchem, po kterém chodí, a také dovoluje chodit po písku.\nVelbloudovití mají třídílný žaludek. Dva předžaludky - bachor a čepec - a vlastní žaludek - slez. Zvláštností jsou také speciálně upravené přední zuby a krátké slepé střevo. Zajímavou odlišností od ostatních savců jsou oválné červené krvinky, které jim tak umožňují lépe hospodařit s vodou.\n\nVelbloudi a lamy žijí většinou ve stádech vedených dominantním samcem. Někdy samci vytvářejí mládenecké skupiny nebo žijí samotářsky. Pro tato zvířata je charakteristické plivání jako jedna z obranných taktik. Využívají několik typů plivání, od výhrůžného plivání pouze slin až po vyprázdnění natráveného obsahu předžaludků. Vzhledem k oblastem jejich výskytu nejsou zástupci této čeledi nároční na potravu, často si vystačí pouze se suchou trávou. Velbloudi vydrží až 40 dní bez potravy a na rozdíl od lam také mnoho dní bez vody. Samice rodí přibližně jednou za rok jedno mládě.\n"}
{"id": "127257", "url": "https://cs.wikipedia.org/wiki?curid=127257", "title": "Žižkovský tunel (pěší)", "text": "Žižkovský tunel (pěší)\n\nŽižkovský tunel, zvaný též Karlínský tunel, je pěší a cyklistický tunel pod kopcem Vítkovem v Praze spojující Karlín (Thámovu ulici) s Žižkovem (ústí do Tachovského náměstí) v severojižním směru. Celý tunel se stejně jako kopec nachází v katastrálním území Žižkov, karlínský portál je právě na hranici katastrálních území. Byl slavnostně otevřen 21. dubna 1951 a dokončen 19. nebo 21. prosince 1953 (téhož roku jako architektonicky příbuzný Letenský tunel pro automobily). Původně byl Žižkovský tunel určen i jako protiletecký kryt.\n\nDélka tunelu činí 303 m, šířka 4,4 až 4,8 m, maximální výška 3,40 m, převýšení 28,89 m s průměrným stoupáním 8,1 %. Železniční tunely Nového spojení od něj dělí jen 6 metrů horniny.\n\nTunel měl být doplněn ještě větví pro silniční vozidla (měla v Karlíně ústit do Šaldovy ulice), ale ta nebyla nikdy realizována. Existuje domněnka, že její stavba byla započata, ale žádné takové náznaky nebyly později nalezeny.\n\nTunelem prochází cyklotrasa A253.\n\nV prosinci 2014 byl tunel oficiálně pojmenován, a to na Žižkovský tunel. Návrh podala radě hlavního města Technická správa komunikací, která jej připravila ve spolupráci s místopisnou komisí a městskou částí Praha 3.\n\nAtletický klub SK Jeseniova pořádá od roku 2008 každoročně v neděli ve druhé polovině dubna, kolem data výročí otevření, Běh tunelem. Prvního ročníku se zúčastnilo 7 závodníků, druhého ročníku 46 závodníků za účasti regionální televize Žižkov TV.\n\nZa dvojicí těžkých plechových dveří se nachází plně funkční protiatomový kryt s kapacitou 1200 osob určený pro případ jaderné války. Kryt byl vyhlouben důlní technikou do masivu kopce (obdobně jako kryt Bezovka v Praze 3), tloušťka stěn je místy až 3 metry, v nadloží krytu je asi 50 metrů skály. Kryt obsahuje 1053 metrů chodeb. Kryt je vybaven vzduchotechnikou, jako náhradní zdroj proudu slouží elektrocentrála značky Škoda, výměna vzduchu (filtroventilace) je zajištěna ventilátorem na recyklaci vzduchu, který lze (v nouzovém případě) pohánět ručně. V případě jaderné katastrofy lze celý Žižkovský pěší tunel hermeticky uzavřít po celé jeho délce kulatými vraty. \n\nZa dalšími kovovými dveřmi se nachází prostora, která měla původně sloužit jako skladiště (odkladiště) mrtvol. V těchto prostorách byla vybudována laboratoř – pobočka Ústavu jaderné fyziky AV ČR v Řeži u Prahy. Zde je instalováno zařízení (urychlovač částic), laicky řečeno zmenšená verze urychlovače obdobného jaký je umístěn ve švýcarském CERNu. Urychlovač je využíván k přesnému měření obsahu částic (a prvků) ve vzorcích hmoty.\n\n"}
{"id": "127259", "url": "https://cs.wikipedia.org/wiki?curid=127259", "title": "Seznam nejdelších mostů", "text": "Seznam nejdelších mostů\n\nSeznam nejdelších mostů podle celkové délky, obsahuje mosty delší než pět kilometrů. Neobsahuje nízké nadzemní mosty, používané ve městech či nestabilním terénu.\n\n"}
{"id": "127261", "url": "https://cs.wikipedia.org/wiki?curid=127261", "title": "Křešín (okres Pelhřimov)", "text": "Křešín (okres Pelhřimov)\n\nObec Křešín () se nachází v okrese Pelhřimov v Kraji Vysočina. Žije zde obyvatel. Při jižním okraji obce protéká Martinický potok, který je levostranným přítokem řeky Želivky.\n\nPrvní písemná zmínka o obci pochází z roku 1318.\n\n\n\n"}
{"id": "127262", "url": "https://cs.wikipedia.org/wiki?curid=127262", "title": "Heřmanice (okres Náchod)", "text": "Heřmanice (okres Náchod)\n\nObec Heřmanice () se nachází v okrese Náchod, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1352. Až do odsunu českých Němců byly Heřmanice česko-německou jazykovou hranicí.\n\n\nRoku 1583 se na zdejší tvrzi narodil Albrecht z Valdštejna.\n\n\n"}
{"id": "127263", "url": "https://cs.wikipedia.org/wiki?curid=127263", "title": "Kámen (okres Pelhřimov)", "text": "Kámen (okres Pelhřimov)\n\nKámen () je obec v okrese Pelhřimov v Kraji Vysočina, asi 5 km jižně od Pacova, na hlavní silnici mezi Pelhřimovem a Táborem. Žije zde obyvatel. \n\nDominantou obce je skalnatý vrch v jejím středu (605 m n.m.) se stejnojmenným hradem.\n\nPrvní písemná zmínka o obci pochází z roku 1316.\n\nV letech 2006-2010 působil jako starosta Dalibor Jaroš, v letech 2010–2018 František Hofman. Od roku 2018 funkci zastává Josef Dvořák.\n\n\n\n"}
{"id": "127264", "url": "https://cs.wikipedia.org/wiki?curid=127264", "title": "Ivaň (okres Prostějov)", "text": "Ivaň (okres Prostějov)\n\nObec Ivaň se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1359.\n\nNázev obce je odvozen od jména Ivan (Ejvan).\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "127265", "url": "https://cs.wikipedia.org/wiki?curid=127265", "title": "Lukavec (okres Pelhřimov)", "text": "Lukavec (okres Pelhřimov)\n\nMěstys Lukavec () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1352, kdy byl v majetku Dluhomila z Lukavce. Český zemanský rod pánů Lukaveckých z Lukavce sídlil na zdejší vodní tvrzi až do 17. století, kdy Mikuláš mladší z Lukavce byl odsouzen za účast na stavovském povstání ke ztrátě většiny majetku.\n\nOd 10. října 2006 byl obci vrácen status městyse.\n\nV letech 1990-2010 působil jako starosta Ing. Pavel Kubec, od roku 2010 tuto funkci zastává František Pinkas.\n\n\n\n\n\n"}
{"id": "127266", "url": "https://cs.wikipedia.org/wiki?curid=127266", "title": "Kněžnice", "text": "Kněžnice\n\nObec Kněžnice se nachází v okrese Jičín, kraj Královéhradecký, zhruba 6,5 km ssz. od Jičína. Žije zde obyvatel. Obec je železniční tratí 064 Mladá Boleslav – Stará Paka rozdělena na dvě části – Hoření Kněžnice a Dolní Kněžnice, její části jsou ale celá vlastní Kněžnice a vesnice Javornice.\n\nPrvní písemná zmínka o obci pochází z roku 1227.\n\n\n\n"}
{"id": "127267", "url": "https://cs.wikipedia.org/wiki?curid=127267", "title": "Kamenný Újezd (okres Rokycany)", "text": "Kamenný Újezd (okres Rokycany)\n\nObec Kamenný Újezd se nachází v okrese Rokycany v Plzeňském kraji, podél říčky Klabavy (Padrťského potoka) necelé tři kilometry jihovýchodně od Rokycan. Žije v ní obyvatel. Obcí vede železniční trať 175 Rokycany-Nezvěstice (zastávka \"Kamenný Újezd u Rokycan\").\n\nPrvní písemná zmínka o obci pochází z roku 1368, kdy jsou role kolem Újezda darovány rokycanskému proboštství. Od 1. ledna 1980 do 23. listopadu 1990 byla obec spolu se svou částí Kocanda součástí města Rokycany.\n\nZnak obce se skládá z beraních rohů, které symbolizují dřívější velké chovy ovcí a beranů, kterých zde bylo několik tisíc. Pod tím jsou dva černé pruhy, mezi které je vtěsnán jeden žlutý a tyto pruhy symbolizují vliv města Rokycan na zdejší území.\n\n\n\n"}
{"id": "127268", "url": "https://cs.wikipedia.org/wiki?curid=127268", "title": "Kunovice", "text": "Kunovice\n\nKunovice (německy \"Kunowitz\") jsou město v okrese Uherské Hradiště ve Zlínském kraji, 3 km jižně od Uherského Hradiště na řece Olšavě. Žije zde obyvatel. Spolu s Uherským Hradištěm a Starým Městem tvoří městskou aglomeraci s 38 tisíci obyvateli.\n\nPrvní písemná zmínka o obci pochází z roku 1196. V obci se nacházela stará tvrz, v pozdější době velký mlýn, na jehož místě stojí základní škola.\n\nV letech 1971–1990 byly Kunovice společně se Starým Městem součástí sousedního města Uherské Hradiště. Po osamostatnění se byly v roce 1997 oficiálně povýšeny na město.\n\nOd roku 1936 je v Kunovicích soustředěna letecká výroba – sídlí zde podnik Let Kunovice (dnes Aircraft Industries) a později vzniklé společnosti Czech Sport Aircraft a Evektor-Aerotechnik. V souvislosti s touto výrobou zde funguje i neveřejné mezinárodní letiště Kunovice s betonovou dráhou se dvěma souběžnými travnatými dráhami. Poblíž letiště se nachází také letecké muzeum.\n\nBudova na okraji Kunovic (dříve sídlo samostatného podniku Slovácká Fruta) je sídlem potravinářské společnosti Hamé (původně vzniklé v Babicích).\n\n\nKaždý sudý rok se v Kunovicích pořádá jízda králů.\n\n\n\n\n"}
{"id": "127269", "url": "https://cs.wikipedia.org/wiki?curid=127269", "title": "Kamenná (okres Jihlava)", "text": "Kamenná (okres Jihlava)\n\nObec Kamenná se nachází necelých 14 km ssv. od Jihlavy a 5 km sz. od Polné v okrese Jihlava v Kraji Vysočina. Žije zde obyvatel.\n\nPůvodní název by měl znít \"„Bergmeistersdorf“\" (ves důlního mistra), poté byl počeštěn a zkomolen na \"„Perchmaistersdorf“\". Na mapě v pozemkové knize měst z 16. století se vesnice nazývala \"„Kamenay“\". Pod českým názvem Kamenná se poprvé objevuje v roce 1654. Mapa panství z roku 1770 uvádí ves pod jménem \"„Bergsdorf“\", poslední variantou do konce II. světové války byl \"„Bergersdorf“\". Podle sčítání obyvatelstva 1869 a 1880 nesla obec název Kamenné.\n\nKamennou údajně založili němečtí horníci. Nejstarší písemná zmínka pochází z roku 1308 v souvislosti s těžbou stříbra. V této listině obec s tehdejším názvem Perchmeistersdorf přenechal Raimund z Lichtenburka klášteru v Sedlci. Počátkem 14. století spadala k majetku Lichtenburků, poté k sedleckému klášteru, který je prodal klášteru v Želivu. Ve 14. století tu stál hrádek, jehož majitelem byl v roce 1483 Zich Kobík z Opatova. Toto zaniklé sídlo v současnosti připomíná pouze příkop a val na Žižkově kopci nad vsí, kde je taneční parket. Po husitských válkách se stala součástí polenského panství až do roku 1850. Posledními vlastníky byli Ditrichštejnové. V okolí obce se těžila železná a stříbrná ruda, dolování dosáhlo vrcholu v polovině 16. století, kdy panství držel Karel z Valdštejna, poté upadalo. Na konci 18. století se v obci křížily čtyři udržované cesty (na Polnou, Německý Šicendorf, Dolní Věžnice a Štoky). Pokrokoví zemědělci jako první v okolí roku 1889 založili zemědělský spolek. Po dvou velkých požárech v letech 1886 a 1887, kdy vyhořelo 14 domů, tu vznikl roku 1891 sbor dobrovolných hasičů. V roce 1896 tu občané zřídili Kampeličku. Na přelomu 19. a 20. století tu fungovala výrobna škrobu, mlýn a pila.\n\nNa začátku 20. století tu vystavěli okresní silnici a vlakovou zastávku. Žáci nejprve docházeli do školy v Dolních Věžnic, v roce 1888 tu zřídili německou školu, neboť v obci v té době žilo 90 % německého obyvatelstva. Česká škola tu vznikla v roce 1925 za podpory Národní jednoty pošumavské. Kamenná spadala pod okres Německý Brod, farností do Šlapanova, četnickou stanicí do Německého Šicendorfu a soudním okresem ke Štokám. Ve třicátých letech převažovalo německé obyvatelstvo se 70 % a v roce 1943 dokonce udělil SS-Obergruppenführer Gottlob Berger obci titul „vzorové vesnice SS“ – jako vůbec jediné obci nacistické říše, mj. proto, že z 246 obyvatel Bergersdorfu vstoupilo do jednotek SS 46 osob. Hromadná vražda Němců připravených k odsunu na louce Budínka u obce Kamenná je popsaná v knize Bergersdorf. Po odsunu Němců přišli do obce čeští osídlenci. Roku 1948 zavedli místní rozhlas. Jednotné zemědělské družstvo vzniklo v roce 1950, po rozpadu obnoveno v roce 1957, roku 1964 se sloučilo s Novými Dvory a roku 1976 s Dobronínem. V 60. a 70. letech probíhala modernizace, zbudovali zde kulturní dům, koupaliště a obecní kanalizaci.\n\nV letech 1869–1880 spadala pod okres Polná, v letech 1880–1961 pod okres Německý (r. Havlíčkův) Brod a od roku 1961 pod okres Jihlava. V letech 1961–1980 spadaly pod Kamennou jako místní část Nové Dvory. Od roku 1990 je obec samostatná, dříve patřila k Dobronínu. V roce 1993 byla uzavřena místní mateřská škola, děti začaly dojíždět do Dobronína. V 90. letech 20. století zde zavedli vodovodní řad, plyn, kabelové telefonní linky a kabelovou televizi.\n\nKamenná leží v okrese Jihlava v Kraji Vysočina. Nachází se 5,5 km severozápadně od Polné, 4,5 km severně od Dobronína a 6 km východně od Štoků. Geomorfologicky je oblast součástí Česko-moravské subprovincie, konkrétně Hornosázavské pahorkatiny a jejího podcelku Jihlavsko-sázavská brázda, v jejíž rámci spadá pod geomorfologický okrsek Štocký stupeň. Průměrná nadmořská výška činí 460 metrů. Nejvyšší bod v okolí, Březová výšina s 512 m n. m., stojí 2 km od obce. Kamenná leží v údolí Zlatého potoka mezi Žižkovým a Novodvorským kopcem. Na návsi leží tři menší rybníky. Část území evropsky významné lokality Šlapanka a Zlatý potok zasahuje i do katastru Kamenné.\n\nStojí tu 72 domů s popisnými čísly, z nichž některé slouží k rekreačním účelům. Podle sčítání 1921 zde žilo v 46 domech 313 obyvatel, z nichž bylo 154 žen. 60 obyvatel se hlásilo k československé národnosti, 249 k německé. Žilo zde 309 římských katolíků a 4 evangelíci.\n\nObec leží na katastrálním území Kamenná u Jihlavy. Kamenná je členem Dobrovolného svazku obcí Mikroregionu Polensko a místní akční skupiny Českomoravské pomezí.\n\nObec má sedmičlenné zastupitelstvo, v jehož čele stojí starosta Milan Budín.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 19. ledna 2007. Znak: V zeleném štítě stříbrné kamenné trojvrší vyrůstající z modré vlnité paty, v něm kosmý mlátek šikmo podložený želízkem, obojí modré. Vlajka: List tvoří tři vodorovné pruhy, zelený, bílý a zvlněný modrý se třemi vrcholy a dvěma prohlubněmi, v poměru 5 : 7 : 4. V žerďové části bílého pruhu kosmý mlátek, šikmo podložený želízkem, obojí modré. Poměr šířky k délce listu je 2 : 3.\n\nOkolní hospodářskou půdu obdělává několik rolníků a zemědělské družstvo z Dobroníně, sídlí zde truhlář, kovář. Funguje zde obchod se smíšeným zbožím LAPEK, a.s., a hostinec.\n\nObcí prochází silnice III. třídy č. 34817 z Pozovic do Nových Dvorů a č. 34815 do Dobronína a železniční trať č. 225 Havlíčkův Brod – Veselí nad Lužnicí. Dopravní obslužnost zajišťují dopravci ICOM transport a České dráhy. Autobusy jezdí ve směrech Jihlava, Dobronín, Polná, Brzkov, Přibyslav. a vlaky ve směrech Havlíčkův Brod a Veselí nad Lužnicí. Obcí prochází cyklistická trasa č. 4335 do Šlapanova a modře značená turistická trasa ze Štoků do Šlapanova.\n\nDěti docházejí do základní školy v Dobroníně. Stojí tu kulturní dům, knihovna a hřiště. Sbor dobrovolných hasičů Kamenná vznikl roku 1891.\n\nV roce 2008 vznikl Klub českých turistů Kamenná.\n\n\n\n"}
{"id": "127270", "url": "https://cs.wikipedia.org/wiki?curid=127270", "title": "Mezilesí (okres Pelhřimov)", "text": "Mezilesí (okres Pelhřimov)\n\nObec Mezilesí () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1352.\n\nV letech 2006–2010 působil jako starosta Martin Pajer, od roku 2010 tuto funkci zastává Jana Holadová.\n\nSoučástí obce Mezilesí je i vesnička Zelená Ves. Zmínka vzniku vesnice je rok 1842. Byla postavena vedle stávajícího dvorce Týna který kolem roku 1707 kupuje Ignác Ubelli původem z Lombardie (nyní Itálie) a vedle něho si staví zámeček. Zámeček však se do dnešní doby nedochoval, byl v roce 1935 zbořen. V parku, který zámeček obklopoval, se ještě nyní nachází části jeho základů.\n\n\n"}
{"id": "127271", "url": "https://cs.wikipedia.org/wiki?curid=127271", "title": "Nezamyslice", "text": "Nezamyslice\n\nMěstys Nezamyslice se nachází v okrese Prostějov v Olomouckém kraji. Žije zde obyvatel. Jeho součástí je i osada Těšice.\n\nPrvní písemná zmínka pochází z roku 1276, ale nikoli o obci, ale o šlechtickém rodu, který se psal podle Nezamyslic. V roce 1371 je uváděna tvrz. Z roku 1749 je známa pečeť, v jejímž horním poli je poloviční postava Panny Marie, dole osmihrotá hvězda. Císařským patentem byly povýšeny roku 1907 na městečko, 10. října 2006 byl obci status městyse vrácen.\n\nZákladem je erb vladyků z Nezamyslic, doplněný symbolem ze staré pečeti. Popis znaku, udělený obci rozhodnutím předsedy Poslanecké sněmovny Parlamentu dne 2. září 1994: Z levého okraje modrého štítu vynikají dvě stříbrné koňské hlavy s krky a červenými jazyky nad sebou. Pod nimi je zlatá osmihrotá hvězda. Prapor obce tvoří list se třemi vodorovnými pruhy - bílý, modrý, v jehož středu je žlutá osmicípá hvězda a bílý pruh.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nÚzemím obce prochází dálnice D1 a silnice I/47 v úseku Vyškov - Kroměříž.\n\nDále tudy vedou i silnice III. třídy:\n\nNezamyslice jsou významným železničním uzlem. Leží na trati 300 Brno-Přerov a odbočuje zde i trat č. 301 přes Prostějov do Olomouce. V nedávné minulosti zde odbočovala i místní dráha do Morkovic,která však byla zrušena a dnes je na jejím tělese cyklostezka.\n\nJe zde široká nabídka spojů, osobní vlaky Nezamyslice - Olomouc - Šumperk - Kouty nad Desnou, Nezamyslice-Přerov-Olomouc a Vyškov na Moravě-Nezamyslice. Zastavují zde rychlíky Brno-Šumperk a víkendové spěšné vlaky do Frenštátu pod Radhoštěm . V pracovní dny je nabídka spojů větší než o víkendu.\n\n\n"}
{"id": "127272", "url": "https://cs.wikipedia.org/wiki?curid=127272", "title": "Málkov (okres Chomutov)", "text": "Málkov (okres Chomutov)\n\nObec Málkov () se nachází v okrese Chomutov, kraj Ústecký. V obci žije obyvatel.\n\nNázev vesnice je odvozen ze jména Málek ve významu ves lidí Málkových. V historických pramenech se jméno vesnice vyskytuje ve tvarech: Malkow (1361), w Malkowie (1543), Malkow (1518), Malkow (1638) nebo Malkau (1787).\n\nPrvní písemná zmínka o obci pochází z roku 1361.\n\nV blízkosti Málkova se po těžbě stříbra nebo pravděpodobněji železné rudy dochovaly dvě štoly a dvě šachty. Průzkum v první polovině 20. století v hornině prokázal 30% obsah pyritu, ale jen malé množství stříbra a mědi.\n\nPodle hypotézy Jaroslava Pachnera se na úbočí vrchu Hradiště severovýchodně od Málkova ve středověku po krátkou dobu nacházela osada Stadl. Nedochovaly se o ní žádné písemné zprávy, pouze pomístní název Stadl. Pokud osada existovala, byla snad součástí k tzv. Křimovskému kolonizačnímu újezdu, který ve třináctém století patřil Chotěborovi z Račic. Stadl vznikl nad prvním stoupáním do hor na cestě, která spojovala centrum Chotěborova panství v Račicích s vesnicemi v okolí Křimova. Části cest do Strážek a Nebovaz dosud existují. Osada zanikla nejpozději ve čtrnáctém století, kdy Křimovsko patřilo především řádu německých rytířů z chomutovské komendy a cesta z Račic ztratila smysl. Na místě předpokládané osady se v minulosti křížilo sedm cest a dochovala se řada terénních reliktů, které mohou souviset s těžbou kamene i se stopami po osadě. Bez archeologického výzkumu však nelze existenci osady prokázat.\n\nPři sčítání lidu v roce 1921 zde žilo 261 obyvatel (z toho 129 mužů), z nichž bylo 257 německé národnosti a čtyři cizinci. Kromě tří členů evangelických církvi byli římskými katolíky. Podle sčítání lidu z roku 1930 měla vesnice 275 obyvatel: 274 Němců a jednoho cizince. S výjimkou dvou evangelíků se hlásili k římskokatolické církvi.\n\nMálkov se člení na čtyři místní části, které leží na šesti katastrálních územích:\n\nV katastrálním území obce stávala také zaniklá vesnice Zásada.\n\nPři volbách do obecních zastupitelstev konaných 22. května 1938 v Málkově žilo 171 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nVe vesnici stojí klasicistní kaple svatého Josefa z konce osmnáctého století, opravena roku 1995. Má obdélný půdorys s konkávně prohnutými nárožími. Po jejích stranách rostly dvě lípy chráněné jako památné stromy, ale jednu z nich zničilo v roce 2000 tornádo.\n\n\n"}
{"id": "127273", "url": "https://cs.wikipedia.org/wiki?curid=127273", "title": "Medlovice (okres Uherské Hradiště)", "text": "Medlovice (okres Uherské Hradiště)\n\nObec Medlovice se nachází na jihovýchodním okraji Chřibů, asi 2 km jihozápadně od obce Osvětiman, na rozcestí mezi Uherským Hradištěm a Kyjovem. Žije zde obyvatel.\n\nPrvní zmínka o obci se datuje do roku 1351. Od roku 1538 sdílely Medlovice osud s buchlovským panstvím.\n\nV roce 1866 zde byla postavena kaple zasvěcená Panně Marii. V období 1907–1977 v obci fungovala i škola, v současné době tuto budovu využívá Ústav sociálních věcí pro děti a mládež. V roce 1930 byl v obci odhalen pomník T. G. Masaryka. Tato busta byla o devět let později zakopána a po válce spolu s pamětní deskou zemřelým za druhé světové války slavnostně instalována.\n\nV obci od roku 1922 aktivně působil dnes již zaniklý Sbor dobrovolných hasičů. Z roku 1926 pochází první zmínka o Červeného kříže (Stráž Samaritánů), s dodnes aktivní členskou základnu mezi občany. Od roku 1979 zde působí TJ Medlovice.\n\nNa území obce se nalézá přírodní památka Medlovický lom – unikátní lom jaspisových porcelanitů o rozloze 1,16 ha, jedna z pěti lokalit v Evropě. Na lokalitě provádí výzkum Český geologický ústav.\n\nV okolí obce se nacházejí cyklotrasy.\n\nV této slovácké vesničce se udržují tradice, jako jsou fašanky, velikonoční hrkání, stavění máje, dožínky, Havelské hody, Mikuláš, Silvestrovské oslavy.\n\n"}
{"id": "127274", "url": "https://cs.wikipedia.org/wiki?curid=127274", "title": "Ořechov (okres Jihlava)", "text": "Ořechov (okres Jihlava)\n\nObec Ořechov () se nachází v okrese Jihlava v Kraji Vysočina 6 km severovýchodně od Telče. Žije zde obyvatel. Nadmořská výška 635 m. Nejbližší železniční stanice je Sedlejov, pošta v Urbanově.\n\nNázev se vyvíjel od varianty Vrsechaw (1355), Orzechowe (1385), Orzechowa (1390), Oržechowa (1678, 1718), Orechowa (1720), Oržechau (1751), Ořechau a Ořechov (1846), Ořechová a Ořechov (1881) až k podobě Ořechov v roce 1924. Místní jméno je odvozeno od přídavného jména ořechový a znamenalo místo porostlé ořeším.\n\nPrvní písemná zmínka o obci pochází z roku 1355, kdy Štěpán z Březnice prodal Urbanov, Nevcehle a Ořechov Bohuňkovi z Volfířova. V roce 1379 byl majitelem Ořechova Jan Kadalice. Roku 1420 prodal Mareš z Volfířova Urbanov a Ořechov Janovi z Hradce k Telči. Od té doby náležel Ořechov k telčskému panství až do roku 1849. Před třicetiletou válkou bylo v Ořechově 10 usedlostí a všechny zůstaly po dobu války osazeny.  \n\nPodle vceňovacího operátu žilo roku 1843 v Ořechově 115 obyvatel, z toho 51 mužů a 64 žen v 18 domech a 28 domácnostech. Z nich se živilo 9 zemědělstvím, 2 živnostmi, vedle 17 nádeníků. Desátky se odváděly panství Telč a faře v Urbanově. Na týdenní úterní trhy se z Ořechova jezdilo do Telče. \n\nV letech 1850 až 1855 spadal pod politickou pravomoc podkrajského úřadu v Dačicích. Po vzniku smíšených okresních úřadů s politickou a soudní pravomocí byl v letech 1855 až 1868 podřízen okresnímu úřadu v Telči. Když byly roku 1868 veřejná správa a soudnictví opět odděleny, vrátil se pod politickou pravomoc okresního hejtmanství v Dačicích, od roku 1919 okresní správu politickou a od roku 1928 okresní úřad tamtéž.\n\nPo osvobození v květnu 1945 náležel pod Okresní národní výbor v Dačicích. Při územní reorganizaci roku 1949 byl připojen pod správní okres Třešť a v jeho rámci pod nově vzniklý Jihlavský kraj. Při další územní reorganizaci v polovině roku 1960 připadl pod správní okres Jihlava až do zrušení okresního úřadu v Jihlavě koncem roku 2002. V roce 1976 byl Ořechov připojen pod obec Urbanov, od roku 1991 je opět samostatnou obcí. Od roku 2003 spadá pod pověřený městský úřad v Telči v samosprávném kraji Vysočina.  \n\nVe 2. polovině 19. a v 1. polovině 20. století se většina obyvatelstva obce živila zemědělstvím. V roce 1900 byla výměra hospodářské půdy obce 280 ha. V roce 1911 zde nebyl žádný živnostník. Živnosti k roku 1924: 1 pilař, 1 stolař, 14 hosp. rolníků. \n\nPřipojením na síť ZME Brno byla obec elektrifikována až v roce 1946. JZD bylo založeno v 50. letech 20. století. V roce 1974 bylo sloučeno do JZD Nevcehle. Nyní převládající zaměstnání: zemědělství, dojíždka do průmysl. závodů ve městech. Po roce 1945 postaveno: obecní úřad, hasičská zbrojnice, rodinné domky. Sbor dobrovolných hasičů založilo v roce 1952 dvacet občanů, prvním velitelem se stal Ludvík Novák. V roce 2013 měl sbor 17 členů.\n\nOřechov leží v okrese Jihlava v Kraji Vysočina. Nachází se 3 km jižně od Nevcehle, 6 km jihozápadně od Hladov a 3,5 km od Nepomuk, 6,5 km severozápadně od Staré Říše a 4 km od Olšan, 6 km severovýchodně od Telče, 2 km východně od Žatce a 2 km jihovýchodně od Urbanova.\n\nObec leží v jihozápadní části Brtnické vrchoviny, která se svým uspořádáním liší od východněji položené náhorní plošiny. Západně od Ořechova probíhá nad okrajovým svahem vrchoviny k severu hřbet, s vyvýšeninami kolem 670 m n. m. vysokými a obtáčí skupinu vrchů kolem Veselského kopce u Nepomuku, stejně jako údolí horního toku potoka Řečice. K západu svahy hřbetu spadají do údolí Moravské Dyje a k Dačické sníženině. V rámci Brtnická vrchoviny spadá pod geomorfologický okrsek Markvartická pahorkatina. Průměrná nadmořská výška činí 635 metrů. Nejvyšší bod o nadmořské výšce 655 metrů se nachází v severním cípu území. Východní hranici tvoří Řečice, na níž na jihovýchodním okraji katastru leží Vodnatý rybník.\n\nV roce 1850 měla 116 obyvatel, malá obec s českým obyvatelstvem. Podle sčítání 1930 zde žilo v 25 domech 117 obyvatel. 114 obyvatel se hlásilo k československé národnosti. Žilo zde 109 římských katolíků a 8 příslušníků Církve československé husitské.\n\nObec leží na katastrálním území Ořechov u Telče a je členem Mikroregionu Telčsko a místní akční skupiny Mikroregionu Telčsko.\n\nObec má sedmičlenné zastupitelstvo, v jehož čele stojí starosta Pavel Volavka.\n\nV obci sídlí firma PULETZ & VANICEK, s.r.o., tesařství Sobotka a firma Izolace Diviš. Obcí prochází silnice III. třídy č. 02322 ke komunikaci II. třídy č. 23. Dopravní obslužnost zajišťují dopravci ICOM transport, Tourbus, TRADO-BUS a ČSAD Jindřichův Hradec. Autobusy jezdí ve směrech Dačice, Nová Říše, Stará Říše, Telč, Brno, Jindřichův Hradec, České Budějovice, Třebíč, Studená, Jihlava a Zadní Vydří. Obcí prochází cyklistická trasa č. 5123 z Urbanova do Dyjic.\n\nDěti dojíždějí do základní školy v Telči. Působí zde Sbor dobrovolných hasičů Ořechov.\n\n\n"}
{"id": "127275", "url": "https://cs.wikipedia.org/wiki?curid=127275", "title": "Mirošov (okres Jihlava)", "text": "Mirošov (okres Jihlava)\n\nObec Mirošov () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Myrischendorf (1361), Mirischendorf (1367), Myrischdorf (1368), Mirischindorf (1369, 1372), Miryssow a Myrossow (1379), Myrossow (1390), Mirossow (1654), Miroschau (1790), Miroschau, Mirossow, Miröschau, Mireschowitz, Mirschendorf či Miřkov (1846). Místní jméno vzniklo z osobního jména Miroš a znamenalo Mirošova ves.\n\nPrvní písemná zmínka o obci pochází z roku 1361. Od roku 1869 sem přísluší vesnice Jedlov.\n\nMirošov leží v okrese Jihlava v Kraji Vysočina. Nachází se 10 km západně od Jihlavy, 4 km severozápadně od Dvorců a 5,5 km od Cejle, 5 km jihovýchodně od Dušejova, 2 km od Jedlova a 3 km od Hubenova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Čeřínecká vrchovina. Průměrná nadmořská výška činí 565 metrů. Nejvyšší bod, Tomšův kopec (648 m n. m.), leží západně od obce. Východní hranici katastru tvoří Jedlovský potok. Po obou stranách silnice k Mirošovu od Jedlovského potoka k obci stojí alej, která se skládá ze 158 stromů, mezi nimiž jsou zastoupeny dub letní, bříza bělokorá, topol bílý, jírovec maďal a lípa srdčitá.\n\nPodle sčítání 1921 zde žilo v 27 domech 206 obyvatel, z nichž bylo 106 žen. 204 obyvatel se hlásilo k československé národnosti, 1 k německé. Žilo zde 206 římských katolíků.\n\nObec se člení na 2 místní části – Jedlov a Mirošov, které se nacházejí na jednom katastrálním území Mirošov u Jihlavy a má dvě základní sídelní jednotky – Jedlov a Mirošov. Mirošov je členem Mikroregionu Dušejovsko a místní akční skupiny Třešťsko.\n\nObec má devítičlenné zastupitelstvo, v jehož čele stojí starosta Ludvík Lang.\n\nV obci sídlí firma CORHA Jihlava, v.o.s., která se zabývá výrobou a prodejem kuchyní a spotřebičů. Obcí prochází silnice III. třídy č. 01943. Obcí prochází žlutě značená turistická trasa.\n\nMístní děti dojíždějí do základní školy v Dušejově. Působí zde Sbor dobrovolných hasičů Mirošov.\n\n\nNemovitosti náležely do roku 1948 Mirošovskému velkostatku barona Richlého a posléze Ing. Steinbacha. Josef Nepomuk Richlý (1730-1790), pán na Mirošově a poslanec zemského sněmu, byl významným přímluvcem k získání statutu městyse pro Úsobí, které bylo v majetku jeho švagra Leopolda Fučíkovského z Grünhofu. K přímluvcům dále patřil i významný vysoký jihlavský úředník Johann Caspar Joseph de Barger.\n\n"}
{"id": "127276", "url": "https://cs.wikipedia.org/wiki?curid=127276", "title": "Nezamyslice (okres Klatovy)", "text": "Nezamyslice (okres Klatovy)\n\nObec Nezamyslice se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o vsi je z roku 1045. Podle zápisů v kronikách je známo, že ves Nezamyslice byla sídlem újezdního kláštera a majetkem Břevnovského kláštera z dob knížete Břetislava I., který ji spolu s dalšími 18 vesnicemi v roce 1045 daroval benediktinskému řádu. Klášteru patřil dvůr v Nezamyslicích a jiný v Žichovicích a na nich usedlí poddaní. Na řece Otavě měl mlýny v Hydčicích o 4 kolech, v Žichovicích o 2 kolech a v Olešovicích o 1 kole, ve Staníkově o 2 mlecích a 2 kolech k rýžování zlata. Klášter plnil svá poslání až do Žižkova prvního tažení na hrad Rabí. Tehdy ho husité vyplenili a sedm nezamyslických mnichů bylo pod hradbami hradu upáleno.\n\nKlášter už pak nikdy nebyl obnoven. Stál v místech, kde je nyní budova bývalé školy. Ve 13. století byl v Nezamyslicích založen farní kostel, příjmy z něhož náležely břevnovskému opatu. Ve 14. století byl přestavěn a podle něho se vsi říkalo „Weisskirche\" – Bílý kostel. Roku 1380 byla rovněž přestavěna chrámová loď, sklenutá sklípkovou klenbou, které se také říká diamantová. Patří mezi stavební klenoty architektury, které jsou pouze na dvou místech v Čechách. Po roce 1420 byli majiteli vsi bratři Rýzmberkovi, nato byla připojena k hradu Rabí a roku 1525 odprodána bratrům Švihovským. V 17. století byli majiteli Libštejnští z Kolovrat a od roku 1707 Lamberkové, kteří zde nechali vybudovat rodinný panteon – kapli sv. Erazima.\nJejí nevídané vnitřní vybavení vytvořil v 19. století řezbář Jan Rint. Odborníci se shodují, že komplex vyřezávaného oltáře s lavicemi a kůrem nemá nikde obdoby a představuje Rintovo vrcholné dílo. V průčelí kaple pod pískovcovou rozetou je umístěn bohatý erb rodu Lamberků. V interiéru kaple je velmi hodnotný soubor novogotických řezeb tj. oltář, empora a nástěnná výzdoba.\n\nZ bájí a pověstí, které se svým obsahem vážou k Nezamyslicím jsou doposud živé tři. První vypráví o stěhování stavby kostela z Hůrek na Bolečín, druhá se zmiňuje o ukrutné řeži Švédů s místními obyvateli v době třicetileté války a poslední seznamuje s krádeži stříbrné rakve dcery kněžny Lamberková zvané „Černá Káča“ z rodinné hrobky pod kaplí sv. Erazima.\nOd roku 1980 do roku 1992 byla vesnice částí střediskové obce Žichovic. V roce 1992 na přání občanů byly vypsány volby do obecního zastupitelstva a obec Nezamyslice se stala opět samostatnou.\n\n\nMadoně Nezamyslické byla zasvěcena 23. kaple Svaté cesty z Prahy do Staré Boleslavi, která byla založena v letech 1674 – 1690.\n\n"}
{"id": "127277", "url": "https://cs.wikipedia.org/wiki?curid=127277", "title": "Proseč (okres Pelhřimov)", "text": "Proseč (okres Pelhřimov)\n\nObec Proseč (, katastrální území Proseč u Humpolce) se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1391.\n\n\n"}
{"id": "127278", "url": "https://cs.wikipedia.org/wiki?curid=127278", "title": "Popovice (okres Uherské Hradiště)", "text": "Popovice (okres Uherské Hradiště)\n\nObec Popovice se nachází v okrese Uherské Hradiště ve Zlínském kraji. Žije zde obyvatel.\n\nPrvní písemná zmínka o obci pochází z roku 1220. Popovice byly z počátku dvojí, rozděleny byly na Dolní a Horní Popovice. Dnešní Popovice pochází z Horních Popovic.\n\n\n\n"}
{"id": "127279", "url": "https://cs.wikipedia.org/wiki?curid=127279", "title": "Rozstání (okres Prostějov)", "text": "Rozstání (okres Prostějov)\n\nObec Rozstání se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1358, kdy ves držel Ješek z Rájce a jeho dva bratři. V roce 1368 prodali ves Přibíkovi z Křetína a roku 1390 ji získal Petr z Kravař a Plumlova a připojil ji tak k plumlovskému panství. Součástí plumlovského panství byla až do roku 1592, kdy byla pány z Pernštejna nejprve zastavena a poté v roce 1596 i prodána Bernardu Drnovskému z Drnovic a stala se součástí rájeckého panství. V roce 1618 koupil Rozstání majitel plumlovského panství Maxmilián z Lichtenštejna a připojil ji tak zpět k této državě.\n\nZa druhé světové války byla obec německými okupanty násilně vystěhována. Byla zařazena do 3. etapy stěhování 33 obcí Drahanské vrchoviny. Za války bylo mnoho domů zničeno, po válce byla obec znovu osídlena.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObcí protéká potok Bílá voda.\n\n\n\n\n"}
{"id": "127280", "url": "https://cs.wikipedia.org/wiki?curid=127280", "title": "Rovná (okres Pelhřimov)", "text": "Rovná (okres Pelhřimov)\n\nObec Rovná () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1352. Ve starých mapách je psaná německy Rowne. Obec Rovná vznikala kolem původně farního kostela sv. Martina. Od pradávna kolem Rovné vedly hranice, zprvu zemské, později panské, tudíž je velmi pravděpodobné, že se v těsné blízkosti nacházel strážná věž. Z Rovné také pochází erbovní rodina Růžkové z Rovného, která zde měla své sídlo. K Rovné náležely kilometr vzdálená obec Mašovice a 1 km vzdálené Vítovice. Obec Rovná byla na přelomu 50. a 60. let připojena k 2 kilometry vzdálené obci Hořepník, od níž se v roce 1992 znovu osamostatnila. Mašovice a Vítovice zůstaly na vlastní žádost pod zprávou obce Hořepník.\n\n\n"}
{"id": "127281", "url": "https://cs.wikipedia.org/wiki?curid=127281", "title": "Radonice (okres Chomutov)", "text": "Radonice (okres Chomutov)\n\nObec Radonice () se nachází v okrese Chomutov v Ústeckém kraji. Včetně místních částí zde žije obyvatel. Jižním okrajem Radonic protéká říčka Liboc.\n\nNázev obce je odvozen z osobního jména Radoň ve významu ves lidí Radoňových. V historických pramenech se jméno vesnice vyskytuje ve tvarech: de Radoniz (1196), de Radonic (1239), de Radoniz (1260), in Radunicz (1272), in Radimicz (1360), Radunicz (1352), Radimicz (1384), Radinicz (1385), Radonicz (1399), in villa Radechow et Raduniczich (1404), in Radonicz (1434), Radonicze (1545), Radenicze (1654, Radonitz nebo Radenicze (1787) a Radonitz (1846).\n\nPrvní písemná zmínka o obci pochází z roku 1196.\n\nU Radonic se nacházely dva hnědouhelné doly pojmenované Františka. Starší byl otevřen koncem padesátých let 19. století. Zpočátku malý důl zaměstnával pouze šest horníků, ale jejich počet se časem zvýšil až na padesát. Podobně se zvyšovala roční produkce uhlí až na 20 000 tun v roce 1920. Vytěžené uhlí se vlečkou odváželo k vilémovskému nádraží. Mladší důl Františka II byl největším dolem pětipeské oblasti. Dobývala se v něm osm metrů mocná sloj z hloubek 55 až 70 metrů. Celková produkce dolu do roku 1940 byla až 900 000 tun uhlí.\n\nV roce 1923 byl 600 metrů jihojihovýchodně od Radonic na místě staršího dolu Josef rodiny Willmitzerů otevřen nový důl Juliána. V geologicky obtížných podmínkách zde pracovalo až čtyřicet horníků, kteří těžili dvě sloje z hloubek 12 až 50 metrů. Do uzavření dolu ve třicátých letech 20. století zde bylo získáno asi 100 000 tun uhlí. Mezi obcí a dolem Juliána fungoval v období 1934 až 1940 také důl Karel s celkovou produkcí až 100 000 tun. Posledním radonickým dolem byla Anna Terezie otevřená koncem první světové války. Těžil sloj uloženou v hloubce okolo 30 metrů, ale celková produkce dolu činila pouze několik tisíc tun uhlí.\n\nPři sčítání lidu v roce 1921 zde žilo 976 obyvatel (z toho 502 mužů), z nichž bylo čtyřicet Čechoslováků, 931 Němců a pět cizinců. Kromě jednoho evangelíka, tří židů a deseti lidí bez vyznání patřili k římskokatolické církvi. Podle sčítání lidu z roku 1930 měla obec 921 obyvatel: 48 Čechoslováků, 862 Němců a jedenáct cizinců. Žili zde tři židé, osm evangelíků, osm lidí bez vyznání a ostatní se hlásili k římskokatolické církvi.\n\n\nDominantou náměstí je novogotický mariánský sloup z období 1846–1871 se sochou Panny Marie od Josefa Maxa a mladšími sochami světců na návsi. Na východní straně náměstí stojí barokní kostel Narození Panny Marie z roku 1702 a před ním památkově chráněná budova fary. Další významnou budovou je radonický zámek přestavěný na radnici na severní straně náměstí. K památkově chráněným objektům patří usedlost čp. 67 s barokní sochou svatého Floriána z doby okolo roku 1730 a také domy čp. 18, 97 a 120.\n\nNa náměstí u kašny roste lípa malolistá a na pozemku vedle radnice javor klen. Oba dva jsou chráněné jako památné stromy.\n\n\nPodle záměru zmenšení vojenského újezdu Hradiště a zákona č. 15/2015 Sb. se od 1. ledna 2016 připojilo k obci Radonice katastrální území Radonice u Hradiště, čímž se pod správu obce dostala osada Obrovice. O toto území (cca 0,399 km²) se zároveň rozšířil Ústecký kraj.\n\n\n"}
{"id": "127282", "url": "https://cs.wikipedia.org/wiki?curid=127282", "title": "Stáj (okres Jihlava)", "text": "Stáj (okres Jihlava)\n\nObec Stáj ( ) se nachází v okrese Jihlava v Kraji Vysočina. Žije zde obyvatel. Nachází se na moravské straně historické zemské hranice Čech a Moravy.\n\nNázev se vyvíjel od varianty Stage (1556), v Stagy (1596), Stay (1679, 1718, 1720, 1751, 1798), Stai a Stage (1846), Staj a Stáj (1850), Stai a Stáj (1872), Staj (1881), Staj a Stáj (1906) až k podobě Stáj v roce 1924. Místní jméno vzniklo z obecného jména stáj.\n\nPrvní písemná zmínka o obci pochází z roku 1298 v listině Václava II. Osada vznikla asi během 13.  století za přispění benediktínského kláštera v Třebíči. Poté byla v držení proboštství v Měříně. V roce 1559 prodal tehdejší majitel Jan Stránecký, který osadu držel od roku 1550, několik obcí včetně Stáje k rudoleckému panství Janu a Rafaelovi Chroustenským z Malovar. Koncem 16. století zde vznikl panský dvůr, který prodal Jan Chroustenský Janu Řečickému za 1 500 zlatých, v roce 1609 ho však koupil od Voršilky Šponarky nazpět.\n\nPo Bílé hoře roku 1622 byl majetek Chroustenským zkonfiskován a prodán Rombaldovi z Collalto et San Salvatore, tito brtničtí šlechtici vlastnil obec až do roku 1919, kdy stát jejich majetek vyvlastnil tzv. „záborovým zákonem“ a prodal místním sedlákům. Během napoleonských válek obcí prošli Francouzi, údajně zde mělo stát tábořiště strážního vojska při zemské cestě, dodnes jsou patrné valy a místo se nazývá „Francouzské šance“. V 19. století se na území obce těžil vápenec. V roce 1875 tady postavili školu, od roku 1931 dvoutřídní. Po definitivním zrušení v roce 1977 žáci dojíždějí do Zhoře. Sbor dobrovolných hasičů vznikl v roce 1897.\n\nV letech 1952 a 1953 tu proběhla násilná kolektivizace v zemědělství, dva sedláci odsoudila okresní prokuratura v Jihlavě do vězení, jejich rodiny se z donucení odstěhovaly. V roce 1956 založili jednotné zemědělské družstvo, které se v roce 1971 sloučilo do JZD Vysočina se sídlem v Polné. Veřejný rozhlas zavedli v roce 1949, o padesát let později jej rekonstruovali. Kanalizaci vybudovali roku 1973 a vodovodní řad na konci 60. let 20. století. Prodejnu se smíšeným zbožím postavili v roce 1980.\n\nV letech 1869–1950 spadala obec pod okres Jihlava, v letech 1950–1961 pod okres Jihlava-okolí a od roku 1961 opět pod jednotný okres Jihlava. V období 1. duben 1980 až 30. červen 1990 Stáj patřila jako místní část pod Polnou, od 1. července 1990 je samostatná.\n\nStáj leží v okrese Jihlava v Kraji Vysočina. Nachází se 7,5 km jihozápadně od Bohdalova, 4,5 km západně od Chroustova, 3,5 km severně od Arnolce, 3 km severovýchodně od Zhoře, 5 km jihovýchodně od Záborné a 8 km jihovýchodně od Polné. Geomorfologicky je oblast součástí Česko-moravské subprovincie, konkrétně Křižanovské vrchoviny a rozmezí jejích podcelků Brtnické vrchoviny a Bítešské vrchoviny, v jejichž rámci spadá pod geomorfologické okrsky Řehořovská pahorkatina a Arnolecké hory. Průměrná nadmořská výška činí 602 metrů. Nejvyšší bod o nadmořské výšce 621 metrů stojí jižně od obce. Severní částí katastru prochází Ochozský potok, na němž se nachází Boháčkův rybník. Obcí protéká bezejmenný potůček s několika menšími rybníky, které slouží jako požární nádrže, na východním okraji Stáje se rozkládá rybník Bahno. Západně od vsi pramení Stájský potok. Z jihu katastr obce ohraničuje evropské rozvodí Labe – Dunaj.\n\nPůdu obdělává soukromé zemědělské družstvo a 5 místních rolníků. Podle sčítání 1930 zde žilo v 53 domech 326 obyvatel. 326 obyvatel se hlásilo k československé národnosti. Žilo zde 320 římských katolíků, 3 evangelíků a 3 příslušníci Církve československé husitské.\n\nObec má sedmičlenné zastupitelstvo, v jehož čele od roku 2010 stojí starosta Jan Cink.\n\nStáj je členem Dobrovolného svazku obcí Mikroregionu Polensko a místní akční skupiny Českomoravské pomezí.\n\nV obci sídlí firma a obchod firmy LAPEK, a.s.\nNachází se na křižovatce dvou silnic II. třídy č. 353 (Jihlava – Žďár nad Sázavou) a č. 348 (Polná – Třebíč) a komunikace III. třídy č. 3535. Dopravní obslužnost zajišťují dopravci ICOM transport a ZDAR. Autobusy jezdí ve směrech Jihlava, Jamné, Nadějov, Bohdalov, Žďár nad Sázavou, Arnolec, Polná, Měřín a Velké Meziříčí. Obcí prochází modře značená turistická trasa z Polné do Rudolce a zelená z Nadějova do Kyjova.\n\nMístní děti dojíždějí do základní školy ve Zhoři. Nachází se zde knihovna. V roce 2000 obecní úřad vydal publikaci \"Obec Stáj – historie a současnost\". Obec vlastnila staré kovové pečetidlo s nápisem „STAGE – 1668“, uprostřed se nacházelo vyobrazení sv. Markéty s atributy meče a palmy. Působí zde Sbor dobrovolných hasičů Stáj.\n\n\n\n"}
{"id": "127283", "url": "https://cs.wikipedia.org/wiki?curid=127283", "title": "Olšany (okres Jihlava)", "text": "Olšany (okres Jihlava)\n\nObec Olšany () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Olschowe (1257), Wollschany (1718), Wollschan (1720), Wolschan (1751), Wolschan a Wolssany (1846), Wolschan bei Teltsch a Olšany u Telče (1872), Olšany (1881), Wolschan a Olšany (1893) až k podobě Olšany v roce 1924. Místní jméno vzniklo ze jmenného tvaru přídavného jména olšový a znamenalo místo, kde jsou olše.\n\nPrvní písemná zmínka o obci pochází z roku 1257.\n\nOlšany leží v okrese Jihlava v Kraji Vysočina. Nachází se 3 km jižně od Nepomuk, 2,5 km západně od Staré Říše, 4,5 km severně od Vystrčenovic, 8,5 km východně od Telče a 5 km od Ořechova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 623 metrů. Nejvyšší bod, Reminský vrch (678 m n. m.), leží severozápadně od obce. Jihozápadně od Olšan stojí Kopeček (634 m n. m.).\n\nZápadní hranici katastru tvoří Řečice, severovýchodním okrajem protéká Vápovka, v jižní části obce se nachází Návesní rybník, z něhož vytéká bezejmenný potok, který se jihozápadně od vsi vlévá do Řečice, v jihovýchodní části katastru se rozkládá rybník Šoch a pramení zde Jechovický potok. Směrem na Starou Říši se nachází přírodní rezervace Jechovec, kde rostou společenstva Alnetum glutinosea s dominantní bledulí jarní. Po levé straně silnice do Telče přibližně 150 metrů západně od obce roste památná 27metrová lípa srdčitá, jejíž stáří bylo v roce 2009 odhadováno na 250 let. U kapličky při cestě z Olšan do Nové Říše stojí památná 26metrová lípa velkolistá, jejíž stáří bylo v roce 2009 odhadováno na 260 let. Původně zde stál i jilm horský.\n\nPodle sčítání 1930 zde žilo v 32 domech 154 obyvatel. 150 obyvatel se hlásilo k československé národnosti a 4 k německé. Žilo zde 154 římských katolíků.\n\nObec leží na katastrálním území Olšany u Telče a je členem Mikroregionu Telčsko a místní akční skupiny Mikroregionu Telčsko.\n\nObec má sedmičlenné zastupitelstvo, v jehož čele stojí od roku 2010 starostka Zdeňka Musilová. V letech 2006-2010 působil jako starosta Josef Kučera.\n\nV obci sídlí firmy POSPÍCHAL ČALOUNĚNÝ NÁBYTEK CZ a.s. a WESTIN s.r.o. Obcí prochází silnice II. třídy č. 23 z Dolních Dvorců do Staré Říše. Dopravní obslužnost zajišťují dopravci ICOM transport, Tourbus, TRADO-BUS a ČSAD Jindřichův Hradec. Autobusy jezdí ve směrech Dačice, Nová Říše, Stará Říše, Telč, Brno, Jindřichův Hradec, České Budějovice, Třebíč, Studená, Jihlava a Zadní Vydří.\n\nDěti dojíždějí na první stupeň základní školy do Staré Říše, druhý stupeň absolvují v Telči. Sídlí zde knihovna. Sbor dobrovolných hasičů byl založen v roce 1948. V roce 2011 měl 17 členů.\n\n\n\n"}
{"id": "127285", "url": "https://cs.wikipedia.org/wiki?curid=127285", "title": "Onšov (okres Pelhřimov)", "text": "Onšov (okres Pelhřimov)\n\nObec Onšov () se nachází v okrese Pelhřimov v Kraji Vysočina. Žije zde obyvatel. Jižním okrajem obce protéká Martinický potok, který je levostranným přítokem řeky Želivky. V obci funguje domov důchodců.\n\nPrvní písemná zmínka o obci pochází z roku 1252.\n\nV letech 1990–2006 působil jako starosta Vladislav Borek, od roku 2006 tuto funkci zastává Bohumila Urbánková.\n\n\n\n"}
{"id": "127286", "url": "https://cs.wikipedia.org/wiki?curid=127286", "title": "Přepeře (okres Mladá Boleslav)", "text": "Přepeře (okres Mladá Boleslav)\n\nObec Přepeře se nachází v okrese Mladá Boleslav ve Středočeském kraji, asi sedmnáct kilometrů severovýchodně od Mladé Boleslavi. Žije zde obyvatel.\n\nDrobné údaje o historii obce Přepeře sahají do roku 1323.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV roce 1921 bylo ve vsi Přepeře evidováno 69 domů a 334 obyvatel, všichni české národnosti. Již v té době v obci byla evidována autobusová zastávka.\n\nSilniční doprava\n\nObcí prochází silnice II/268 Mimoň - Mnichovo Hradiště - Přepeře - Horní Bousov. Ve vzdálenosti 0,5 km lze najet na silnici I/16 Mělník - Mladá Boleslav - Jičín. Po hranici území obce prochází silnice II/279 Svijany - Dolní Bousov - Mcely.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Dolní Bousov ve vzdálenosti 4 km ležící na trati 064 z Mladé Boleslavi do Staré Paky a na trati 063 z Bakova nad Jizerou do Dolního Bousova.\n\nAutobusová doprava\n\nV obci měly zastávku v květnu 2011 autobusové linky jedoucí do těchto cílů: Jičín, Libáň, Mladá Boleslav, Mnichovo Hradiště, Sobotka.\n\n\n"}
{"id": "127287", "url": "https://cs.wikipedia.org/wiki?curid=127287", "title": "Přílepy (okres Rakovník)", "text": "Přílepy (okres Rakovník)\n\nObec Přílepy se nachází v okrese Rakovník, kraj Středočeský, při Kolešovickém potoce zhruba 7 km severozápadně od Rakovníka. Žije zde obyvatel.\n\nPrvní písemná zmínka o obci pochází z roku 1399, kdy se připomíná Hynek z Přílep (\"Hinco de Przyelep\"). Název, ve staročeské podobě \"Přělepy\", znamenal „ves lidí přelepých“, tj. velmi lepých - krásných, způsobných, slušných.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Přílepy \"(652 obyvatel)\" byly v roce 1932 evidovány tyto živnosti a obchody: cihelna, holič, 2 hostince, kolář, 2 kamenictví, kovář, 3 krejčí, lom, mlýn, 3 obuvníci, 2 pokrývači, řezník, 4 obchody se smíšeným zbožím, obchod se střižním zbožím, 2 švadleny, 2 trafiky, 2 zámečníci.\n\n\nDopravní síť\nVeřejná doprava 2011\n\n"}
{"id": "127288", "url": "https://cs.wikipedia.org/wiki?curid=127288", "title": "Podolí (okres Uherské Hradiště)", "text": "Podolí (okres Uherské Hradiště)\n\nObec Podolí se nachází v okrese Uherské Hradiště ve Zlínském kraji, zhruba 5,5 km jihovýchodně od Uherského Hradiště. Žije zde obyvatel.\n\nPrvní písemná zmínka o obci pochází z roku 1257.\n\n\n\n"}
{"id": "127289", "url": "https://cs.wikipedia.org/wiki?curid=127289", "title": "Svárov (okres Uherské Hradiště)", "text": "Svárov (okres Uherské Hradiště)\n\nObec Svárov se nachází v okrese Uherské Hradiště ve Zlínském kraji. Žije zde obyvatel.\n\nPrvní písemná zmínka o obci pochází z roku 1375. Za dob války českého krále Jiřího z Poděbrad s uherským králem Matyášem byly zdejší tvrz i obec vypáleny a zpustošeny. Osada zůstala plných 130 let neosídlena a znovu byla obydlena až v roce 1597, kdy nově zbudovanou ves převzal Štěpán Ledenický.\n\n\n"}
{"id": "127290", "url": "https://cs.wikipedia.org/wiki?curid=127290", "title": "Tlumačov (okres Domažlice)", "text": "Tlumačov (okres Domažlice)\n\nObec Tlumačov () se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1325.\n\n\n\n"}
{"id": "127291", "url": "https://cs.wikipedia.org/wiki?curid=127291", "title": "Stříbrnice (okres Uherské Hradiště)", "text": "Stříbrnice (okres Uherské Hradiště)\n\nStříbrnice jsou obec v okrese Uherské Hradiště ve Zlínském kraji, 11 km západně od Uherského Hradiště, v údolí Medlovického potoka. Žije zde obyvatel.\n\nPrvní písemná zmínka o obci je v listině olomouckého biskupa Jindřicha Zdíka z roku 1141.\n\nKe dni 25. 2. 2008 zde žilo 413 obyvatel, z toho 205 mužů a 198 žen.\n\n\nV katastru obce se nacházejí tato chráněná území:\n\n"}
{"id": "127292", "url": "https://cs.wikipedia.org/wiki?curid=127292", "title": "Sukorady (okres Mladá Boleslav)", "text": "Sukorady (okres Mladá Boleslav)\n\nObec Sukorady se nachází v okrese Mladá Boleslav, kraj Středočeský. Rozkládá se asi deset kilometrů východně od Mladé Boleslavi. Žije zde obyvatel. Součástí obce je i vesnice Martinovice.\n\nPrvní písemná zmínka o obci pochází z roku 1420.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Sukorady \"(337 obyvatel)\" byly v roce 1932 evidovány tyto živnosti a obchody: cihelna, 2 hostince, kolář, kovář, obuvník, 7 rolníků, řezník, 2 obchody se smíšeným zbožím, švadlena, trafika, truhlář, 2 zámečníci.\n\n\nSilniční doprava\n\nObcí prochází silnice I/16 Mělník - Mladá Boleslav - Sukorady - Jičín - Trutnov.\n\nŽelezniční doprava\n\nŽelezniční trať ani stanice na území obce nejsou. Nejblíže je železniční zastávka Dlouhá Lhota (jen pro osobní dopravu) ve vzdálenosti 1 km ležící na trati 064 mezi Mladou Boleslaví a Dolním Bousovem. Nejbližší železniční stanicí (pro veškerou dopravu) je Dolní Bousov ve vzdálenosti 8 km ležící na trati 064 z Mladé Boleslavi do Staré Paky a na trati 063 z  Bakova nad Jizerou do Dolního Bousova.\n\nAutobusová doprava\n\nV obci měly zastávku v červnu 2011 autobusové linky jedoucí do těchto cílů: Dětenice, Jičín, Kopidlno, Libáň, Mladá Boleslav, Sobotka.\n\n"}
{"id": "127293", "url": "https://cs.wikipedia.org/wiki?curid=127293", "title": "Tučapy (okres Uherské Hradiště)", "text": "Tučapy (okres Uherské Hradiště)\n\nTučapy jsou obec v okrese Uherské Hradiště ve Zlínském kraji, zhruba 10 km západně od Uherského Hradiště. Žije zde obyvatel. První písemná zmínka o obci pochází z roku 1131.\n\nObec leží na mírném svahu Chřibů obráceném k severovýchodu. Po vystoupení na pole Roviny za vesnicí se rozvine krásný pohled do údolí řeky Moravy a na protilehlé Bílé Karpaty. Katastrální výměra obce je 245 ha.\n\nTučapy leží v nížině Dolnomoravského úvalu v nadmořské výšce 320 metrů, v mírně zvlněném reliéfu, kde se střídají široce zaoblené hřbety s mělkými rozevřenými údolími. Nerovné terény tučapského katastru jsou na několika místech sesuvné. Sesuvné terény jsou vyvolány příkrými svahy a malou údržlivostí hornin, v takových místech katastru převládají jílovité sedimenty. K sesutí dochází přemokřením celé suťové vrstvy, například táním sněhu nebo delším obdobím vydatných dešťů. V trati Pastviska byl velký sesuv půdy v letech 1937 a 1970. Za vesnicí směrem na Boršice dochází k sesuvu půdy téměř každoročně v jarním období.\n\nZ užitkových hornin se v katastru vyskytuje pískovec v trati Zmoly. Je však zvětralý měkký, spodní vrstvy jsou tvrdší.\n\nPo stránce archeologické nebyl katastr obce Tučap dosud prozkoumán. Je známo jen několik nálezů ze 13. a 14. století. Na parcele číslo 46 bylo nalezeno 10 pazourkových paleolitických nástrojů. Z toho byly dva nožíky, jedna šipka, pět škrabadel a dva úlomky. Jedna nádobka sivé barvy 9,5 cm výšky a tři pokličky téže kultury z doby knížecí a železný srp ostře lomeného tvaru s protáhlým rovným koncem. Nálezy jsou uloženy ve Slováckém muzeu v Uherském Hradišti. Na rozhraní Humének a Panských byly vykopány základy panské tvrze s různou železnou industrií a kostrovými hroby. V roce 1939 byl v blízkosti tvrze v kulturních vrstvách se středověkými střepy vykopán depot tří velkých železných srpů.\n\nTučapy patří mezi nejstarší obce okresu Uherské Hradiště. Zpočátku podléhala obec spolu s Veligradem, Kostelany a Ořechovem panství spytihněvskému, později panství velehradskému. Velehradský klášter svěřoval panství v Tučapech různým šlechtickým rodům, v držení Tučap se jich vystřídala celá řada. První písemná zmínka o obci se vyskytuje v nadační listině z roku 1131 k nově postavenému kostelu sv. Václava v Olomouci, vydané biskupem Jindřichem Zdíkem. Listina rozděluje majetek olomoucké diecéze, k proboštství spytihněvskému příslušel i majetek vesnic, tedy i obce Tučapy.\n\nDalší osudy nejsou po sto let znamenány až do roku 1228, kdy Přemysl Otakar I. ve své darovací listině vymezuje hranice darovaného území velehradskému klášteru až po Polešovice, tam je uvedeno jméno \"Tzaplanzan\". Další záznam v roce 1370, kdy pan Dětřich z Moravan přenechal část tučapského panství panu Jarohněvovi z Buchlovic. Majetek tučapského panství vykazoval tři dvory a jednu tvrz. Tvrz se zapisuje roku 1527 a 1528. Zbytky tvrze byly objeveny v trati Huménky a Panské. Její symbol se pak stal základem obecního znaku.\n\nPodle kupní listiny z roku 1544 podléhalo loveckému právu na Buchlově panství buchlovské a velehradské.K panství velehradskému se řadily i Tučapy. Okrskům těchto obcí se říkalo \"krevní grunty\", protože osady příslušné k loveckému právu platily pánu hradu Buchlova na jeho výdaje, spojené s udržováním soudu, zvláštní poplatek zvaný krevné.\n\nTučapy u soudu zastoupeny nebyly,ale právu podléhaly. Lovecké právo na hradě Buchlově bylo zrušeno císařovnou Marií Terezií v roce 1749.\n\nObecní archiv ze starších dob není žádný. Nejstarší knihy z minulého století jsou uloženy v Okresním archivu v Uherském Hradišti (protokoly z roku 1827, parcelní protokoly z roku 1828 a záznamy finančního rázu z roku 1891). Starší listiny o výkupech, privilegiích a povinnostech neexistují. Obecní kronika se vede od roku 1930.\n\nV letech 1931–1985 vedl obecní kroniku Jaroslav Kaňovský. Za německé okupace bylo nařízeno odevzdat kroniky ke zničení, Jaroslav Kaňovský ale původní uschoval u manželčiných rodičů ve Stříbrnicích a koupil novou, do které opsal pár méně významných zpráv a tu odevzdal. Za roky 1946 a 1947 záznamy vedl Pavel Pokorník. Po svém návratu do Tučap se vedení kroniky opět ujal Jaroslav Kaňovský. Vedl ji až do roku 1985. Zápis za roky 1986, 1990 až 2000 provedl František Hrančík. V letech 1987–1989 kroniku vedla Jarmila Křivová. Od roku 2001 do roku 2007 kroniku zapisoval Josef Zbořil. Po něm se vedení kroniky ujala Zuzana Zapletalová.\n\nPočátky osídlení od 10. století měla pro území okresu Uherské Hradiště význam existence dřívějších velkomoravských hradisek. Kolem některých hradisek se v průběhu středohradišťního období dotvářela postupně hustá síť zemědělských sídlišť – vesnic, na něž plynule navazovalo mladší osídlení z 10. až 12. století až do první poloviny 13. století.\n\nNejpozději v průběhu 11. století, ale snad již dříve, vznikly další historicky známé vesnice – mezi nimi i Tučapy. V době, z níž pocházejí nejstarší písemné zprávy o obcích tvořících dnešní uherskohradišťský okres, náležela jejich značná část k zeměpanskému majetku, část k majetku církevnímu a jen v menší části území vládli světští feudálové. Od doby husitské získával na Uherskohradišťsku převahu šlechtický majetek, který se v průběhu 15. a 16. století konstituoval do několika rozsáhlých velkostatků. V 16. století stávala v obci tvrz, jejíž symbol se stal základem obecního znaku. K tvrzi patřily tři dvory, takže součástí obecních znaků se staly i symboly vinařství a zemědělství. V 16. století bylo v Tučapech šest usedlostí.\n\nVýpisy z lánského rejstříku velehradského panství z roku 1645 vykazují, že v tomto roce bylo v Tučapech 8 zahradníků. Zahradníci měli stejný počet polí II. a III. třídy (každý 11 měr 3 ach v každé třídě) a k tomu 7 2/4 achtelu vinohradů (1 achtel je 2,5 aru). Výpis vykazuje i pusté statky, které vznikly před rokem 1656. Tyto pusté statky mělo v držení 9 zahradníků, jejich výměra zabírala 99 měřic 27 achtelů polí II. třídy a také polí III. třídy. V následujícím století dle výpisu z tereziánského katastru velehradského panství z roku 1754 měly Tučapy osadníků mnohem více. 19 zahradníků, z nichž každý měl 19 měřic 2 acht polí a vinic, 19 domků na panské půdě, 30 měřic pastvisek, 1 měřice 4 achty lesa a množství vinohradů přespolních majitelů. V roce 1785 zde byl zbytek dvora – jedna salaš (ovčírna). Toho roku byl celý zbytek tučapského dvora rozdělen a prodán na svobodiny devíti usedlíkům. Panství se dvůr už nevyplácel. Bývalé stavení dvora bylo rozděleno na šest chaloupek, říká se jim Ve dvoře. Chrasť (tučapský kopec) koupila při rozdělování zbytku dvora boršická obec na pastviště.\n\nZa vlády císaře Josefa II. byly znovu vyměřovány pozemky – Josefský katastr – za účelem rovnoměrného rozvržení berně z půdy a z domů. Výměry z roku 1789 se udávají v jitrech a čtverečních sázích (1 jitro = 56 arů= 3 měřice, 1 čtverečný sáh =3,5 metrů čtverečních): vrchnost vlastnila 51 jiter – 122 pozemků, obec 49 jiter – 426 pozemků, 42 místních majetníků mělo 238 jiter – 1454 pozemků, 44 přespolních majetníků 10 jiter – 7298 pozemků. Po zrušení Velehradského kláštera 1784 byl zrušen i dvůr v Tučapech, dvůr u Modré a v Babicích. V září 1883 koupil velehradské panství Katolický spolek pro Olomouckou diecézi a roku 1890 byli do kláštera povoláni jezuité.\n\nV době zániku feudálního zřízení v roce 1848 bylo území dnešního okresu Uherské Hradiště rozděleno do šesti panství, tří statků a obvodu magistrátu Uherského Brodu. Tučapy byly součástí panství Velehrad.\n\nPrvní světová válka postihla i Tučapy. V obci byly vylepeny mobilizační vyhlášky, které určovaly nástup mužů do války. Z obce do války odešlo 85 mužů. Během čtyřleté války nastoupilo vojenskou službu z Tučap 107 mužů ve věku od 18 do 50 let. Nastal nedostatek peněz, obec dostala předpis výkupu obilí a hovězího dobytka pro armádu. V říjnu roku 1915 dostala obec předepsané dodat pro armádu 300 q žita, 200 q pšenice a 100 q brambor. Předpisy dávek se stále zvětšovaly. Občané se bránili, postrachem se pro ně staly rekvizice až šestkrát ročně. Ceny potravin a oblečení rostly, byly zavedeny příděly potravin. V roce 1916 byla nařízena rekvizice všech mosazných a měděných předmětů (kliky, hmoždíře, kotle) ke zpracování a výrobě vražedných nástrojů. Z vojáků, kteří v letech 1917–1918 dostali dovolenou, se mnozí na frontu nevrátili. Ukrývali se na půdách, ve stodolách a v lesích. Z Tučap položilo život ve válce 18 vojáků a 4 občané zůstali nezvěstní. Na jejich památku byl postaven pomník. Rakousko-Uherská říše se rozpadla a 28. října 1918 byl československý stát prohlášen za samostatný. Legionáři z Tučap: Botlík Josef 3. pluk, 12. rota, Rusko – Holoubek Metoděj, Rusko – Malík Cyril 35. pluk, 6. rota, střelec, Itálie – Němeček Jan, 2. dělostřelecká divize, Rusko, v odboji, KSČ Staré Město, vězněn v letech 1939 až 1945 – Zbořil František 39. pluk,střelec, Itálie.  První roky po válce vládla v republice bída a nezaměstnanost.\n\nV březnu 1939 překročila německá armáda hranice Československé republiky, Adolf Hitler donutil vládu vydat rozkaz ke kapitulaci vojska. Ze svobodné republiky se stal Protektorát Čechy a Morava. Začal se organizovat odboj, v Tučapech byla místní skupina ustavena v květnu 1940, k dispozici měla dobře uschované zbraně a střelivo. Vše se však prozradilo a tak došlo k zatýkání a věznění šest zdejších občanů. Nedostávalo se potravin a průmyslového zboží. Byl zaveden přídělový systém na lístky. V roce 1942 odebralo německé vojsko ze zdejšího kostela oba zvony. Na nucené práce do Říše bylo odesláno 28 mužů a 4 ženy.\n\nDne 28. dubna 1945 se rumunská vojska přibližovala od Polešovic a Vážan do Tučap. V podvečer byla vesnice úplně obsazena vítězným vojskem. K prvnímu slavnostnímu shromáždění se občané sešli 3. května, při čemž provedli volbu 12 členů Národního výboru. Na počest osvobození byla 6. května uspořádána slavnost stavění máje s proslovem, básněmi a hudbou. Z německých věznic a koncentračních táborů se kromě jednoho vězně všichni vrátili. Jeho jméno bylo připsáno na Památník padlých v první světové válce. V roce 1953 proběhla měnová reforma, všechny peníze byly vyměněny za nové. Byly zrušeny potravinové lístky a zaveden volný nákup.\n\nKdy a z čeho vzniklo jméno naší obce nelze přesně určit. Je původu slovanského z 10. století. Z roku 1141 – Tucapi, 1371 – Tuczapi Prope Poleschowicz, 1669 – Tucžapy, 1718 – Tuzzžiap, 1720 – Tutschapp, 1846 – Tučapy, 1924 – Tučapy.\n\nO původu jmen několika vesnic pod hradem Buchlovem se vypravuje tato pověst. Za starých časů se vesničkám neříkalo nijak, byly to jen skupiny chalup a dvorů. Zatoulaný pes hradního pána z Buchlova dal vesnicím jména. Zbrojnoši začali psa hledat v Tučapech zvolali: \"Tu čapí\". Postupně vznikly názvy vesnic Břestek, Tupesy, Zlechov, Střílky, Tučapy.\n\nPečeť obce\n\nNejstarší obecní pečeť Tučap pochází z první poloviny 19. století. Byla mosazná o průměru 35 mm. V pečetním poli, lemovaném jemnou linkou, je v barokním štítě vpravo hrozen, vlevo vinařský nůž. Opis – \"PECZET DIEDINY TUCZAP\" – je vrouben vavřínovým věncem a mezery mezi slovy jsou vyplněny ornamentem. Vinný hrozen je dokladem pěstování vinné révy v obci\n\nZnak a prapor\n\nPrávo užívat prapor a znak bylo obci uděleno 26. 5. 2000. Při oslavách 870 let první zmínky o obci v roce 2001 byly vysvěceny obecní symboly – prapor a znak.\n\n\"Popis vlajky:\" List tvoří tři vodorovné pruhy, žluto–bíle polcený, zelený a bílo–žlutě polcený. V zeleném pruhu dva vinné hrozny, žlutý a bílý, na propletených stoncích. Poměr šířky k délce listu je 2:3.\n\n\"Popis znaku :\" V zeleném štítě nad zlato-stříbrně čtvrcenou věží s cimbuřím dva propletené stonky vinné révy, každý s jedním hroznem, pravý zlatý, levý stříbrný.\n\nV 16. století se v obci připomíná panská tvrz, jejíž symbol se stal základem obecního znaku. K tvrzi patřily tři dvory. Hlavní hospodářskou činností bylo vinařství a zemědělství, proto se jejich symboly staly součástí obecních znaku. Figura tvrze dokládá přítomnost panského sídla, motiv hroznu připomíná zdejší vinařskou tradici, zelená barva štítu symbolizuje zemědělský charakter obce, zlatostříbrné čtvrcení tvrze a shodné zbarvení hroznu připomínají čtvrcení původního domácího štítu vladyckého rodu z Tučap.\n\nO starodávné slovanské kolonizaci svědčí dodnes tvar obce – silniční typ. Silniční vsi mají domy seřazeny vedle sebe po obou stranách silnice. Usedlosti vytvářejí nesouvislou domovní frontu. Hospodářské budovy jsou na jedné straně dvora pod společnou střechou s budovami obytnými. Uprostřed obce je malá náves.\n\nPrvní obyvatelé se usadili v místech nynějšího dolního konce vesnice. K trvalému pobytu je udržely pozemky panských dvorů, příbytky upravili z dřeva a hlíny. Dříve se domy označovaly domovními znameními nebo vývěsními štíty podle řemesel a cechů majitelů. Soupis domů se uskutečnil z příkazu Marie Terezie v roce 1750. V Tučapech značení začalo od Boršic, první dům po levé straně silnice byl označen číslem 1 a číslování postupně pokračovalo po levé straně až po číslo 26, tam překročilo číslování na pravou stranu vesnice a pokračovalo číslem 27 opačným směrem až k číslu 35. Statistika z roku 1750 potvrzuje, že v té době bylo v Tučapech 35 rodinných domků. V průběhu dalších dvou století vyrostla další stavení, která dostala další čísla. Již v době, kdy byl zaváděn Josefínský katastr, bylo v Tučapech ve skutečnosti více čísel, více domů než bylo úředně zjištěno. Mnoho domů mělo více než jedno číslo, bydleli tam tzv. hofeři. Takže v seznamu z roku 1789 je zapsáno v Tučapech 49 čísel, ale roku 1820 už jen 45 domovních čísel.\n\nOd začátku 20. století se ke stavbě domů užívalo hliněných cihel, zvaných vepřovice. Krytinou střechy byla sláma. Těchto doškových chaloupek bylo v roce 1930 v Tučapech šest, poslední byla zbořena v roce 1932. Původně mělo obydlí jen jednu místnost, později byla část místnosti oddělena a určena pro přípravu jídel. V dalších letech se stavěla vpředu jizba, za ním malá tmavá kuchyně, pak komůrka a chlévy pro dobytek. Vedle jizby zůstával průjezd do dvora. Později se nad nekrytým průjezdem stavěly kůlny pod společnou střechou celého stavení. Někde za dvorem bývalo humno. Na pokraji humna stávala stodola, za ní bylo humno vysázeno ovocnými stromy. Jizba mívala dvě malá okna a nízký strop. Podél stěn, na kterých visely obrázky svatých, stávaly lavice a v rohu stůl. Na kachlových kamnech s pecí spávaly děti. Nad postelí viselo bidlo na šaty a kožichy. Na další oblečení byly truhlice a kostny. Kamna i pec se vytápěly z kuchyně, v ní byl koutek zvaný ohniště a nad ním otevřený komín, v něm se udilo maso.Kouř unikal otvory, říkalo se jim dymník.\n\nPočet domů letech 1834 – 48 domů, 1869 – 75 domů,1900 – 86 domů, 1921 – 87 domů, 1930 – 114 domů.\n\nDomky byly nízké s malými okénky s jednou seknicí. Domky bývaly zdobené malůvkami kolem oken a na žudru. Poslední žudro už bez malůvek bylo na domě číslo 10, který byl roku 1972 zbořen. Na jeho místě byl postaven obchod Jednota.\n\nPo roku 1945 se začalo v obci více budovat. Bylo postaveno 9 nových rodinných domků a obecní dům MNV. U starých domků v předních částech byla úzká okna nahrazována trojdílnými a čtyřdílnými. Omítka přední strany byla nabarvena dvěma i třemi barvami, před okny byly upraveny květinové zahrádky. Komory byly upraveny na obývací místnost, chlévy byly zrušeny a přebudovány na koupelny a prádelny.\n\nFloriány, Obecniska, Horky, Roviny, Ludiny, Hajné, Huménko, Panské, Krajina, Vinohrad, Kučovánky, Oujezdy, Desátkoví, Záhumenice, Chrástí, Klínky, Padělky, Stará hora, Koščálniska, Seča, Rybníky, Grefty.\n\nSeznam tratí z roku 1789: Pole - Desátkové, Hladiše, Horky, Jaborůvky, Klínek, Kopaniny, Košťálniska, Krátina, Kukulky, Mezi Smolky, Nad Hájem, Nad louky, Nivky, Od Chrasti, Od Divoka, Od Stříbrnic, Oujezdy, Oujezd od Chrastí, Padělky, Pod studnou, Vinohrádky, Vrchní louky, Výbytky, Vyhnašov, Záhumenice.\n\nVinohrady: Košťálniska, Stará hora. Louky a pastviska - Hribnička, Kopaniny, Louka dolní, Louka Jaborůvka, Mezi Zmoly, Nad hájem, Od Divoka, Pod Chrastím, Pastvisko dolní, Planě, Rybníček, Seče, Zhrový hájek, U ovčírny, Včelník, Vrchní louka, Vrchní trávník, Vrchní záhumení.\n\nVčelínky je pozemek u polešovického lesa Divoka. Každý usedlí – v Tučapech jich bylo 19 – míval včely, a protože každé humno nebylo pro chov včel příhodné, měli tito usedlí společný včelín. Bylo to tak do šedesátých let.\n\nJedné skupině domků se říká Dvůr, pod nimi je studánka, říká se jí Panská studánka a pole Panské. V Tučapech v místech pod kaplí a pod panským dvorkem býval rybník. Pozemku se říká Rybníček. Po roku 1848 se o něj dělí usedlí. Mívali tam vrbové proutí na pletení košů, košin a plotů.\n\nVýraznou z dálky viditelnou dominantou obce je kostel svatých Cyrila a Metoděje. Ve vsi je také pomník padlým v první světové válce a nad vsí kaplička Božího srdce Páně.\n\nTvrz\n\nTvrz se zapisuje roku 1527 a 1528. Její zbytky byly objeveny v trati Huménky a Panské. Bývaly často zakládány na přírodou chráněném místě. Sídla drobné šlechty jsou s životem a celou strukturou vesnice velmi těsně spjata (tvrzí bývalo opevněné sídlo drobného šlechtice, které stávalo přímo na vsi nebo v její těsné blízkosti a souviselo zpravidla s hospodářským dvorem, přičemž dvůr býval komplex budov, obytných i hospodářských; někdy souvisel dvůr s tvrzí, ale jindy sloužil sám jako sídlo drobné šlechty).\n\nKaple\n\nV obci nebyla kaple ani zvonice. Za císaře Josefa II. vyšlo nařízení, aby každá vesnice měla svou zvonici. Tím se měla v každé vsi zvýšit bezpečnost, mohlo se zvonit na poplach, při požáru nebo při jiném nebezpečí. Roku 1863 vystavěli občané kapli na památku příchodu sv. Cyrila a Metoděje na Moravu. Byla vystavěna pouze z kamenů a na hliněné maltě. V neděli po Všech svatých roku 1863 byla slavnostně posvěcena a na památku tohoto svěcení bývá v pondělí po Všech svatých sloužena mše a slaví se hody. V kapli se konala bohoslužba dvakrát v roce. Pro zajištění duchovního správce bylo nutné vybudovat bydlení, proto se v roce 1922 ustavila Jednota sv. Cyrila a Metoděje, která za přispění občanů vystavěla domek vedle kaple, číslo popisné 39. V roce 1933 byla kaple zbořena a na jejím místě byl postaven filiální kostel. Obec Tučapy náleží do Římskokatolické farnosti Boršice u Buchlovic.\n\nDrobné sakrální památky\nV neděli 9. 11. 1913 se slavilo 50 let trvání kaple a byly posvěceny dva kříže: kamenný kříž v horní části vesnice darovala rodina Fryštákova a dřevěný kříž u kaple, který věnovala rodina Soukalíkova.\n\nNařízením Okresního úřadu Uherské Hradiště byla oblast Koukolky v roce 2002 prohlášena za přírodní památku, evidenční číslo 2183. Představuje enklávu lučních porostů a bývalých pastvin s teplomilnou florou a faunou druhy rostlin. Rozloha je 1,36 ha, nadmořská výška je od 260 do 290 metrů nad mořem. Území tvoří svah pod zemědělskými terasami s převážně východní až severovýchodní orientací v nadmořské výšce 260–290 metrů. Terén je značně nerovný díky sesuvům ve 20. století. Podklad tvoří zlínské souvrství račanské jednotky magurského flyše charakteristické střídáním pískovců zčásti vápnitých a pískovců glaukonitických. Geobotanicky náleží území do zóny karpatské ostřicové dubohabřiny. Z ohrožených rostlinných druhů se zde nachází vstavač osmahlý a vstavač vojenský, kozinec vičencovitý, vyskytuje se zde hvězdnice chlumní. V území je i značný podíl křovin, nejčastěji zde roste svída krvavá, růže šípková, hloh nebo ptačí zob obecný. Vzácnou faunu zde zastupují otakárek fenyklový, otakárek ovocný, ťuhýk obecný, krahujec obecný, pěnice valašská, skokan štíhlý, užovka obojková a ještěrka obecná.Vzhledem k rozloze lokality bylo doporučeno sečení celé lokality najednou, a to jedenkrát ročně v období květen až červen. V roce 2002 proběhla první likvidace náletových dřevin a sečení travnatých ploch. Lokalita je součást honitby, nenachází se zde žádné myslivecké zařízení. Území je využíváno k procházkám zejména obyvateli Tučap. Občasné návštěvy nepředstavují pro území zátěž.\n\nV roce 1990 vzniká samostatný Obecní úřad Tučapy. Po deseti letech se správa obce vrací zpět.Volby do zastupitelstva Místního národního výboru proběhly v listopadu. V roce 2007 vstoupila obec do Sdružení místních samospráv v ČR. V roce 2013 byla provedena rekonstrukce budovy - střecha,zateplení,okna a vrata.V roce 2001 byla upravena náves a vybudováno parkoviště ve středu obce.\n\nPro venkovský lid bývaly do roku 1774 v českých zemích jen školy farní. Děti chodily pěšky do školy v Boršicích, která byla malá a chatrná .Než aby tučapští občané dávali peníze na novou školu v Boršicích, rozhodli se postavit si vlastní školu. Zemská školní rada v Brně stavbu povolila, stavební kámen získali občané v Huménkách ze starých základů bývalé tvrze. Dne 25. 6. 1883 byl položen základní kámen a ještě téhož roku byla stavba dokončena. Dne 2. 9. 1884 začalo vyučování. Prvním učitelem byl Bartoloměj Beneš, který zde působil od roku 1884 do roku 1891. Zemská školní rada povolila od roku 1921 dvoutřídní školu, ale stále s jednou učebnou. V roce 1934 byla provedena nadstavba školní budovy. V roce 1965 byla dvoutřídní škola pro stále klesající počet žáků změněna na jednotřídní. Veškeré vyučování bylo od 1. září 1976 zrušeno a děti docházeli do školy Polešovic a Vážan. V roce 1983 byla budova školy pronajata národnímu podniku Zdravotnického zásobování Brno. V roce 1985 byla na budovu bývalé školy umístěna pamětní deska Bedřicha Beneše Buchlovana.V současnosti žáci navštěvují základní školu v Polešovicích. Po zrušení výuky byla budova školy předána k užívání n.p. Zdravotnického zásobování Brno. V roce 1994 byla budova pronajata soukromému podnikateli.\n\nDomy č.p. 10 a 11 byly zbořeny na jejich místě je vybudován kulturní dům a prodejna potravin.\n\nV akci \"Z\" byla postavena budova kulturního sálu s pohostinstvím a obchodem Jednota. Stavba trvala v letech 1972–1975. V 1988 byla brigádnickou prací občanů postavena kuchyň v Kulturním domě.Prostory pohostinství v roce 1999 Obecní úřad odkoupil,byly upraveny na prodejnu potravin a hospůdku.Budova bývalé prodejny Jednoty byla 1999 odkoupena pro výstavbu bytů. Vzniklo šest nových bytů,které Obecní úřad pronajímá. V roce 2011 proběhla rekonstrukce budovy kulturního domu. Nadstavbou vznikly tři samostatné byty. Do jednoho byla umístěna posilovna a další je využíván jako veřejná knihovna.\n\nMístní knihovna v Tučapech\n\nKnihovna získala v roce 2017 titul - Knihovna roku Zlínského kraje. Knihovnice Zuzana Zapletalová cenu převzala od hejtmana Zlínského kraje.\n\nV roce 1890 se začala stavět silnice z Boršic do Tučap. Silnice vedla kolem hluboké zmoly, říkalo se jí \"Cikánova zmola\". V květnu 1935 byly zasazeny při okresní silnici od Boršic do Tučap konečníky a kilometrovníky. V červnu začalo spravování silnice na horním konci. V tomtéž roce bylo dokončeno budování silnice z Tučap do Vážan, kterou budoval uherskohradišťský okres. Roku 1945 byla vybudována kanalizace a poté byly vydlážděny silnice a chodníky.\n\nZásobování palivem a potravin do obchodů se konávaly koňskými nebo kravskými potahy. Spojení s okresním městem se vzhledem k velké vzdálenosti (12 km) uskutečnilo jen zřídka a to jen koňskými potahy. Hospodyně chodily pěšky na trh do Uherského Hradiště, někdy do Bzence. Přes pole k vlakovému nádraží v Nedakonicích vedl chodník, za deštivého počasí špatně schůdný. V letech 1925 se objevily na silnicí první autobusy soukromých majitelů, kryté plachtami. Jezdili mezi Uherským Hradištěm a Buchlovicemi. V letech 1929–1931 dojížděl i z Tučap autobus soukromého majitele denně do Uherského Hradiště a několikrát denně do Nedakonic. Další autobus jezdil přes Boršice, na zastávku do Boršic lidé chodili pěšky. Pravidelná doprava státním autobusem byla zahájena 1. ledna 1952.\n\nV roce 1906 Tučapy zřídily jeden u nejstarších vodovodů okresu Uherské Hradiště.V roce 1983 se řešilo zásobování pitnou vodou.Byly zhotoveny dva zkušební vrty u Divoka.Po zdlouhavém vyřizování začala 1989 výstavba posílení vodních zdrojů pro obec.V dalších letech se pokračovalo v napojování na nově zbudovaný vodovod v obci.Od roku 2006 probíhalo postupné napojení na čističku odpadních vod.\n\nV roce 1942 byl v obci zřízen telefon, hovorna byla v hostinci. Návrh na zřízení rozhlasu byl podán v červenci 1947. Návrh byl schválen a stavba zadána firmě Kyselák ve Zlíně a byla dokončena a byla dokončena v roce 1947. V roce 1981 bylo v obci 11 telefonních stanic. V prosinci 1947 byl zahájen provoz rozhlasu. Po obci bylo napojeno šest amplionů, čímž skončilo oznamování vyhlášek a nařízení bubnováním. Posledním bubeníkem byl Klement Bačák.\n\nNáklad na zřízení rozhlasu byl 70 000 Kčs, z části na něj přispěli sami občané (a to 18 000 Kčs) a další peníze věnoval ONV (= okresní národní výbor), který přispěl částkou 50 000 Kčs.\n\n\nSpolečenské akce na vesnici řídili dva stárci - mladší a starší, které si chasa zvolila. Povinností stárek bylo starat se o mše za nemocné a o výzdobu křížů. K povinnosti stárků náleželo pořádání veselic a stavění máje. V současné době společenské akce pořádá Sbor dobrovolných hasičů nebo obecní úřad. Jsou to: Tučapská štamprla, maškarní ples, karneval pro děti, stavění a kácení máje, Noc s Andersenem, sportovní odpoledne, oslava MDŽ, Slovácké hody s právem, Mikulášské odpoledne, Štěpánský turnaj.\n\nHlavní kulturně-historické události či tradice\n\nK vedení pochodu při Velikonočním klepání jsou ustanoveni žáci, kteří vycházejí základní školu. Tzv. stárci neklepou, ale mají v rukou odznak k udržování pořádku. Zvyk klepání na Velikonoce trvá v Tučapech dodnes. Začíná na Zelený čtvrtek a končí v poledne na Bílou sobotu.\n\nKonec žní se oslavovalo \"dožatou\", ale jen u větších sedláků. Obecní dožínkové slavnosti od konce první světové války pořádal místní hasičský sbor. Po socializace obce roku 1950 převzalo pořádání Jednotné zemědělské družstvo. Naposledy se konaly v roce 1964.\n\nHody se v obci slavily od začátku 20. století vždy po svátku Všech svatých, říkalo se jim Dušičkové. Hlavním pořadatelem hodové veselice po roce 1919 byl hasičský sbor. Po roce 1945 začaly být pořádány hody s právem. Před hody si chasa zvolila dva stárky, jejichž funkční období bylo celoroční. Slovácké hody s právem se v Tučapech pořádají nepřetržitě od roku 1983.\n\nV roce 1967 proběhla v Základní devítileté škole výstava grafičky a malířky Julie Bérové Šimíkové. V roce 2000 byla obec oceněna Modrou stuhou za společenský život v obci v rámci soutěže Vesnice roku v rámci regionu Zlínského kraje.\n\nDivadlo\n\nPrvní divadelní hrou v roce 1920 bylo drama \"Černý kříž v lese\". Poté se téměř každoročně střídala divadla s různou tematikou. V prosinci 1940 zavítala do obce divadelní společnost, která sehrála 11 divadelních her a dvě pohádky. V letech 1920–1958 bylo celkem sehráno 73 divadelních představení.\n\nKino\n\nV roce 1948 bylo zřízeno zvukové kino. Promítání probíhalo v hostinci do roku 1952, pak bylo kino zrušeno. V roce 1965 bylo zařízení kina přeneseno do zdejší školy. V dalších letech ale nebyly plány návštěvnosti splněny, v domácnostech přibylo televizorů a provoz kina byl zrušen.\n\nObec Tučapy se zapojila do celorepublikové soutěže Vesnice roku. Obec získala 3.místo ve Zlínském kraji o postoupila do celostátního hodnocení. Za společenskou aktivitu získala Modrou stuhu.\n\n\n\n\n"}
{"id": "127294", "url": "https://cs.wikipedia.org/wiki?curid=127294", "title": "Těmice (okres Pelhřimov)", "text": "Těmice (okres Pelhřimov)\n\nObec Těmice (dříve také \"Temnice\", ) se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1359.\n\n\n\n"}
{"id": "127295", "url": "https://cs.wikipedia.org/wiki?curid=127295", "title": "Tisovec (okres Chrudim)", "text": "Tisovec (okres Chrudim)\n\nObec Tisovec se nachází v okrese Chrudim, kraj Pardubický. Žije zde obyvatel.\n\nPrvní písemná zmínka o obci pochází z roku 1545.\n\n\n"}
{"id": "127296", "url": "https://cs.wikipedia.org/wiki?curid=127296", "title": "Vážany (okres Uherské Hradiště)", "text": "Vážany (okres Uherské Hradiště)\n\nObec Vážany se nachází v okrese Uherské Hradiště ve Zlínském kraji. Žije zde obyvatel.\n\nPrvní písemná zmínka o obci pochází z roku 1220.\n\nSamospráva obce od roku 2016 vyvěšuje 5. července moravskou vlajku.\n\n\n\n"}
{"id": "127297", "url": "https://cs.wikipedia.org/wiki?curid=127297", "title": "Velký Vřešťov", "text": "Velký Vřešťov\n\nMěstys Velký Vřešťov se nachází v okrese Trutnov, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1348.\n\nKe dni 9. října 2014 byl obci vrácen status městyse.\n\n\n"}
{"id": "127299", "url": "https://cs.wikipedia.org/wiki?curid=127299", "title": "Uhřice (okres Vyškov)", "text": "Uhřice (okres Vyškov)\n\nObec Uhřice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o Uhřicích pochází z roku 1327, kdy zde Milíč z Náměště získal roční důchod.\nV obci k počátku roku 2016 žilo celkem 250  obyvatel. Z nich bylo 130  mužů a 120 žen. Průměrný věk obyvatel obce dosahoval 41,5% let. Dle Sčítání lidu, domů a bytů provedeném v roce 2011, kdy v obci žilo 242  lidí. Nejvíce z nich bylo (15,7%) obyvatel ve věku od 0 do 14  let. Děti do 14 let věku tvořily 15,7% obyvatel a senioři nad 70 let úhrnem 7,9%. Z celkem 204  občanů obce starších 15 let mělo vzdělání 39,2% střední vč. vyučení (bez maturity). Počet vysokoškoláků dosahoval 5,9% a bez vzdělání bylo naopak 1% obyvatel. Z cenzu dále vyplývá, že ve městě žilo 104 ekonomicky aktivních občanů. Celkem 82,7% z nich se řadilo mezi zaměstnané, z nichž 59,6% patřilo mezi zaměstnance, 2,9% k zaměstnavatelům a zbytek pracoval na vlastní účet. Oproti tomu celých 50% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 122 obyvatel obce (což je 50,4%), se hlásilo k české národnosti. Dále 57 obyvatel bylo Moravanů a 2 Slováků. Celých 92 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Milonice. Ta je součástí děkanátu Slavkov - Brněnské dicéze v Moravské provincii. Farním kostelem je kostel svatého Petra a Pavla. Místním knězem je R. D. Ing. Martin Kohoutek, administrátor. Při censu prováděném v roce 2011 se 86 obyvatel obce (36%) označilo za věřící. Z tohoto počtu se 72 hlásilo k církvi či náboženské obci, a sice 66 obyvatel k římskokatolické církvi (27% ze všech obyvatel obce) a 4 k Církvi československé husitské. Úhrnem 64 obyvatel se označilo bez náboženské víry a 92 lidí odmítlo na otázku své náboženské víry odpovědět.\n\n\n\n"}
{"id": "127300", "url": "https://cs.wikipedia.org/wiki?curid=127300", "title": "Vepřová", "text": "Vepřová\n\nVepřová () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1502.\n\nV letech 2006–2010 působila jako starostka Marie Holcmanová, od roku 2010 do roku 2018 tuto funkci zastával Roman Stránský, od roku 2018 je starostou obce Miroslav Nejedlý\n\n\n\n"}
{"id": "127301", "url": "https://cs.wikipedia.org/wiki?curid=127301", "title": "Veliká Ves (okres Chomutov)", "text": "Veliká Ves (okres Chomutov)\n\nObec Veliká Ves () se nachází v okrese Chomutov, kraj Ústecký. Žije v ní obyvatel. Sídlo obecního úřadu se nachází v místní části Podlesice.\n\nNěmecká varianta názvu \"Michelsdorf\" je pravděpodobně překladem českého jména, protože slovo \"michel\" znamená ve střední horní němčině velký. V historických pramenech se jméno vesnice vyskytuje ve tvarech: Magna villa (1369), v Velikévsi (1490), s vesnicemi Welikau Wsy… (1529), Welkau Wes (1542), Michldorf a Welkau wes (1551), Welikewsy a Michelsdorf (1598), Welkau ves jinak Michlsdorf (1615), Michelsdorf (1787) nebo Michelsdorf (1846).\n\nPrvní písemná zmínka o obci pochází z roku 1369.\nVeliká Ves je centrem okrajové hnědouhelné pánve přibližně vymezené sousedními vesnicemi. Hlavní uhelná sloj je uložena v hloubce asi 50 m a její mocnost dosahuje maximálně 5,5 m. Těžba uhlí v malých dolech se zde rozvinula již v první polovině 19. století. Uspokojovala především spotřebu okolních obcí, protože chyběla dostatečná dopravní infrastruktura, která by umožnila přepravu uhlí ke vzdálenějším odběratelům. Po vybudování železniční trati Kadaň–Vilémov navíc nemohlo zdejší nekvalitní uhlí s vysokým obsahem popela konkurovat výhřevnějšímu uhlí z Mostecka, a většina dolů zanikla.\n\nMezi Velikou Vsí a Novými Třebčicemi se od 60. let 19. století nacházel důl \"Barbora\" knížete Salma. Zpočátku se v něm těžilo až 20 00 tun uhlí ročně, ale v důsledku hospodářské krize byl důl uzavřen a v roce 1880 prodán městské spořitelně v Litoměřicích, která zde provoz obnovila až do roku 1885. Celková produkce dolu se odhaduje na 150 000 tun uhlí. Od poloviny 19. století do počátku 20. století jižně od vesnice fungoval důl \"Michal\" podnikatele L. Stamma. Pracovalo v něm pět až osm horníků a celková produkce uhlí se odhaduje na 60 000 až 80 000 tun. Od roku 1911 provozoval rytíř Adolf Schreiter ze Schwarzenfeldu vrchnostenský důl \"Ignác,\" ve kterém bylo do roku 1880 vytěženo padesát tisíc tun uhlí. Čtvrtým významnějším dolem byl \"Ambrož\" F. Friedmanna, který od šedesátých let 19. století do roku 1904 vyprodukoval dvacet tisíc tun uhlí.\n\nPři sčítání lidu v roce 1921 zde žilo 274 obyvatel (z toho 126 mužů), kteří byli kromě tří Čechoslováků německé národnosti a všichni se hlásili k římskokatolické církvi. Podle sčítání lidu z roku 1930 měla vesnice 219 obyvatel: pět Čechoslováků a 214 Němců. S výjimkou jednoho evangelíka byli římskými katolíky.\n\n\n"}
{"id": "127302", "url": "https://cs.wikipedia.org/wiki?curid=127302", "title": "Velké Březno", "text": "Velké Březno\n\nObec Velké Březno (), leží na pravém břehu řeky Labe v okrese Ústí nad Labem v Ústeckém kraji. Žije zde obyvatel.\n\nPrvní písemná zmínka o obci pochází z roku 1167.\n\nDo poloviny dvacátého století tvořili většinu obyvatel čeští Němci. Po druhé světové válce byla většina původních obyvatel deportována a obec byla dosídlována lidmi z různých částí Československa.\n\nNový zámek byl postaven ve stylu pozdního empíru hrabětem Karlem Chotkem v letech 1842–1845. Kolem roku 1900 byl zámek přestavěn do současné novorenesanční podoby. Okolo zámku je anglický park se 130 vzácnými stromy a keři. Na zámku se pravidelně pořádají komorní koncerty a sezónní výstavy. Rodinu Chotků připomíná prohlídková trasa, kde si návštěvníci prohlédnou hlavní sál, jídelnu, pracovnu a knihovnu. Expozice ukazuje život šlechtické rodiny na venkovském sídle na přelomu 19. a 20 století.\n\nKostel z roku 1573 stojí na návrší v obci při průjezdní silnici. Na západní věži se nachází zvon s nápisem v gotické minuskuli. Doložen je zde ještě zrekvírovaný zvon z roku 1533 od Tomáše z Litoměřic a nezvěstný zvon od Karla Viléma Paula z počátku 19. století.\n\n\n\n"}
{"id": "127304", "url": "https://cs.wikipedia.org/wiki?curid=127304", "title": "Zavlekov", "text": "Zavlekov\n\nZavlekov (dříve též Zamlekov, Zamlekom či Souflek) je obec v okrese Klatovy v Plzeňském kraji. Žije zde obyvatel.\n\nPrvní písemná zmínka o vesnici pochází z roku 1334.\n\n\n\n"}
{"id": "127305", "url": "https://cs.wikipedia.org/wiki?curid=127305", "title": "Vilémov (okres Chomutov)", "text": "Vilémov (okres Chomutov)\n\nObec Vilémov (), pro rozlišení označovaná jako Vilémov u Kadaně, se nachází v okrese Chomutov, kraj Ústecký. Žije zde obyvatel. Vesnicí protéká říčka Liboc.\n\nNázev vesnice je odvozen ze jmen jejích zakladatelů, kterými byli bratři Vilém starší a Vilém mladší z Egerberka. V historických pramenech se jméno vesnice vyskytuje ve tvarech: Wilemow (1342), Wylhelmycz (1352), de Wilemowa (1398), de Wylemowicz (1404), de Wylemow (1437), na Vilémově (1522) nebo Willomicz (1593).\n\nPrvní písemná zmínka o obci pochází z roku 1342.\n\nAsi jeden kilometr východně od Vilémova byl důl Stamm, druhý největší hnědouhelný důl pětipeské pánve. Nacházel se v místech starších dolů Ferdinand a Karel, které zde krátce fungovaly po polovině 19. století a ročně dobývaly asi 300 tun uhlí. Koncem 19. století zde pětipeské těžařstvo Union otevřelo důl Ferdinand Karel Vojtěch, později přejmenovaný na důl Svatopluk a v roce 1921 na Stammverk podle nového majitele F. Stamma. Těžná šachta se nacházela v blízkosti vilémovského nádraží. Dvacet až třicet horníků tu z hloubky až 60 m dobývalo sloj mocnou až 8 m. Důl byl uzavřen během hospodářské krize v roce 1934 poté, co se v něm celkově vytěžilo až 600 000 tun uhlí.\n\nSeverovýchodně od Vilémova existoval od roku 1918 důl Evžen vilémovského hnědouhelného těžařstva se sídlem ve Stuttgartu. Zaměstnával až čtrnáct horníků, kteří v pracovali v podobných podmínkách jako u dolu Stamm. Evžen byl uzavřen v roce 1921 s celkovou produkcí pouhých 10 000 tun. Mezi Vilémovem a Radonicemi se od poloviny 19. století nacházel komplex tří dolů patřících rodině Willmitzerů. Těžba se postupně přesouvala ze starších dolů Josef a Karel směrem k východu, kde se u silnice do Podlesic nacházel důl Mikuláš uzavřený až v roce 1913. Doly zaměstnávaly maximálně dvacet horníků a produkovaly až sedm tisíc tun uhlí ročně. Celková těžba se odhaduje na 300 000 tun uhlí.\n\nPři sčítání lidu v roce 1921 zde žilo 1108 obyvatel (z toho 535 mužů). Kromě 36 Čechů a 22 cizinců byli všichni německé národnosti. Většina z nich se hlásila k římskokatolické církvi, ale bylo tu také šestnáct evangelíků, šest židů a jeden člověk bez vyznání. Podle sčítání lidu z roku 1930 zde žilo 983 obyvatel, z nichž bylo šest cizinců, 94 lidí československé, 878 německé a pět jiné národnosti. Deset obyvatel bylo bez vyznání, šestnáct se jich hlásilo k evangelické, dvanáct k československé, čtyři k izraelské a jeden k jiné církvi. Ostatní byli římskými katolíky.\n\n\n\n\n"}
{"id": "127306", "url": "https://cs.wikipedia.org/wiki?curid=127306", "title": "Vlachovice (okres Zlín)", "text": "Vlachovice (okres Zlín)\n\nObec Vlachovice se nachází v okrese Zlín ve Zlínském kraji, v údolí říčky Vláry, něco přes 5 km zjz. od Valašských Klobouk a 23 km na vjv. od Zlína. Žije zde obyvatel.\n\nVlachovice patří k nejstarším obcím v okrese Zlín. Poprvé se připomínají k roku 1261 v zakládací listině kláštera cisterciáků ve Vizovicích (Vrbětice se poprvé připomínají k roku 1318). Vlachovice vlastnil starobylý svobodný rod Vlachovských z Vlachovic, po nichž zůstaly v obci zbytky panského dvora a vodní tvrze „Kaštýl“, která byla posledním sídlem rodu. Zanikla po nájezdech uherských povstalců v letech 1703–1709. Jako první z Vlachovských z Vlachovic se připomíná Víšek k roku 1333 v tzv. \"Velehradském kodexu\".\n\nKolem roku 1548 byly Vlachovice se vším zbožím prodány mladšímu Podstatskému z Prusinovic, který vymohl u císaře Ferdinanda I. v roce 1556 povýšení na městečko. Výsadní listina je datována někdy před sv. Vavřincem (10. srpen) a uděluje obci znak, pořádání výročních trhů, které se dochovaly až do roku 1948, a usazování řemeslníků v obci. Znakové privilegium z roku 1556 používá obec ve svém znaku dodnes a je znázorněno i na obecním praporu.\n\nVrbětice nikdy nesdílely ve své historii osudy Vlachovic a poddanské poměry zde byly velmi mírné. Obec patřila k hošťálkovskému panství a kromě nejnutnějších prací lesních nikdy nerobotovala. K roku 1620 se připomíná v pozemkové knize první vrbětický fojt, jehož fojtství bylo dědičné. Za obcí v trati „Ďulův kopec“ bylo objeveno pohřebiště lidu popelnicových polí lužické a slezské kultury. Při rozsáhlých archeologických výzkumech bylo vykopáno velké množství popelnic i užitných nádob. Nálezovou zvláštností je objevení rituálních nádob, ojedinělých svými tvary. Nádoby nemají na Moravě obdoby. Bylo zde rovněž nalezeno množství nástrojů paleolitických lovců.\n\n\n\n\n"}
{"id": "127307", "url": "https://cs.wikipedia.org/wiki?curid=127307", "title": "Zhoř (okres Jihlava)", "text": "Zhoř (okres Jihlava)\n\nObec Zhoř ( ) se nachází v okrese Jihlava v kraji Vysočina na moravské straně historické zemské hranice Čech a Moravy. Žije zde obyvatel. Nachází se zde nová dráha pro koně. Přímo na zemské hranici se nachází sportovní letiště Zhoř u Polné.\n\nNázev se vyvíjel od varianty Zhorz (1392), Zhorz Zhausetijna (1556), ze Zhorže Hausetiny (1571), ze Zhoři (1597), Zhorž (1679, 1718), Zhoř (1720), Zhorž (1751), Zhoř (1846), Zhorz a Zhoř (1872) až k podobě Zhoř v letech 1881, 1893 a 1924. Místní jméno zhoř znamenalo vypálená půda (odvozeno od slova shořeti). Nazývaly se tak vsi, které vznikly na půdě získané vypálením lesa či křovin. V 16. století nesla přívlastek Housetina Zhoř, což vzniklo přidáním přivlastňovací přípony -ina k staročeskému osobnímu jménu Húsata.\n\nPrvní písemná zmínka o obci pochází z roku 1339 v zápisu sporů o patronátní právo, ale Zhoř pravděpodobně vznikla daleko dříve, a to v souvislosti s kolonizací kraje benediktinským klášterem v Třebíči, který založili moravská knížata Oldřich a Litold v roce 1101. Podle Ottova slovníku naučného se poprvé uvádí v roce 1175, kdy náležela právě třebíčskému klášteru. Vesnice vznikla, jak napovídá název, vypálením části hustého, pro středověkou Českomoravskou vrchovinu typického, lesu. Jednalo se o lesní lánovou ves s kostelem a farou. Původně již před rokem 1393 patřila Zhoř třebíčskému klášteru. V blízkosti se nacházela menší tvrz domácích vladyků „ze Zhoře“, kteří dříve bývali klášterními many a postupně se osamostatnili. Zhoř se tak rozdělila na dva hospodářské celky. Dolní část zůstává pod správou třebíčského kláštera (od roku 1298 jeho měřínského proboštství) a horní část ovládá místní šlechta. V roce 1425 se ves dostává do držení Vaňka Husseho a proto se v té době nazývala „Housecí“, „Černická“ nebo „Malá Zhoř“. Poté vesnici převzali v roce 1455 Mikuláš Žídek, 1470 Vilém z Pernštejna, 1480 Jan z Vranova, 1605 Pavel Mošovský z Moravčína. V roce 1615 přešla Zhoř pod panství rudoleckých pánů Chroustenských z Malovar a jeho majitelem se stal Hanuš Rafael Chroustenský z Malovar, jenž byl posledním mužským potomkem tohoto rodu a zemřel ve švédských službách jako generál během třicetileté války. Panství jim bylo zkonfiskováno a prodáno italskému hraběti Rombaldovi z Collalta, který sídlil v Brtnici. V roce 1919 zde proběhla pozemková reforma a majetek Collaltů včetně zámků Černé a Rudolci získali čeští zájemci.\n\n5. srpna 1951 se v místním kinosále uskutečnil protiprávní a vykonstruovaný veřejný soudní proces. Bylo zde souzeno několik zdejších zemědělců kvůli odmítání tzv. „hospodářsko-technických úprav“ půdy. Následně lidoví soudci zlikvidovali jeden z nejstarších gruntů obci, jehož majitel Libert Suk byl 30. ledna 1953 odsouzen do vězení a zbytek rodiny byl násilně vystěhován z vlastního domu na samotu do jiného kraje. V roce 1953 tak mohlo být založeno Jednotné zemědělské družstvo I. typu, to se však brzy rozpadlo a obnova nastala až v roce 1956.\n\nZhoř leží v okrese Jihlava v Kraji Vysočina. Nachází se 3 km jihozápadně od Stáje, 2,5 km severně od Nadějova, 4 km severovýchodně od Jamného a 7,5 km jihovýchodně od Polné. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Řehořovská pahorkatina. Průměrná nadmořská výška činí 592 metrů. Území vesnice je ohraničeno evropským rozvodím Labe–Dunaj z jižní strany. Zhořský potok pramení v místě zvaném „Heřmanec“ a poté společně s Chmelským potokem protéká Dobroutovem a následně se vlévá do polenského rybníka Peklo. V katastru vsi se nachází 15 rybníků, mezi největší patří Chmelský (zvaný též „Za Dvorem“) a Kněžský.\n\nV roce 1900 měla obec 359 obyvatel, z toho 357 Čechů a 2 Němce. Podle sčítání 1930 zde žilo v 65 domech 365 obyvatel. 360 obyvatel se hlásilo k československé národnosti. Žilo zde 364 římských katolíků.\n\nObec Zhoř je sídlem římskokatolické farnosti Zhoř u Jihlavy náležící do jihlavského děkanství a brněnské diecéze. Farnost v současnosti nemá kněze, dojíždí sem administrátor a farář z Luk nad Jihlavou. Pod zdejší farnost spadají obce Arnolec, Nadějov, Stáj a místní část Jamného Lipina. Farním kostelem je místní kostel svaté Markéty. Podle cenzu z roku 2001 se k víře hlásí z 385 osob 244, z toho se 231 lidí hlásilo k římskokatolické církvi a 1 k Českobratrské církvi evangelické. 92 osob bylo bez vyznání a 49 osob své vyznání neuvedlo. Podle sčítání obyvatelstva 1930 tu žilo 364 katolíků a jeden člověk jiného vyznání.\n\nObec leží na katastrálním území Zhoř u Jihlavy. K obci náleží i izolovaný dům s č. p. 44 nacházející se v blízkosti osady Lipina. Zhoř je členem Dobrovolného svazku obcí Mikroregionu Polensko a místní akční skupiny Českomoravské pomezí.\n\nObec má 7členné zastupitelstvo, v jehož čele stojí starosta Vladimír Čížek\n\nPůsobí tu Zemědělská společnost Zhoř, a.s, která se stala následnicí místního JZD. Obhospodařuje pozemky ve výměře 1700 ha. Sídlí tu firma, která se zabývá odchovem selat pro další výkrm jatečných prasat SELMA a.s. Služby poskytuje i místní čalouník. Dále zde sídlí firmy CATENA CZ s.r.o. a Truhlářství Morava s.r.o. Nachází se zde prodejna se smíšeným zbožím firmy LAPEK, a.s., hostinec a úřadovna České pošty, kterou zde zřídili v srpnu 1869.\n\nOd roku 1870 tady fungovala četnická stanice, v 60. letech byla tehdejší služebna SNB zrušena, poté obec spadala pod Luka nad Jihlavou a v současnosti je přidělena pod obvodní oddělení policie v Polné. Po několika požárech místní občané v roce 1894 založili Sbor dobrovolných hasičů. V roce 1898 tu vznikl spořitelní a záloženský spolek (tzv. „Raiffeisenka“), díky níž si řada chudších občanů mohla pořídit vlastní rodinné domky. Vlastní vodovod byl v obci zaveden v roce 1963. Plynofikaci zde dokončili v roce 2002. V letech 2001–2002 zde vzniklo „Středisko tréninku a chovu dostihových koní DS Pegas“ s výcvikovými drahami a areálem hospodářských a bytových budov. V sezóně odtud realizační týmy vyráží do Prahy, Pardubic, Karlových Varů či Lysé nad Labem nebo do zahraničí (Slovensko, Rakousko, Itálie, Polsko či Francie).\n\nObcí prochází silnice II. třídy č. 353 z Velkého Beranova do Žďáru nad Sázavou a komunikace III. třídy č. 3534 do Nadějova. Dopravní obslužnost zajišťují dopravci ICOM transport a ZDAR. Autobusy jezdí ve směrech Jihlava, Arnolec, Jamné, Nadějov, Polná, Měřín, Bohdalov a Žďár nad Sázavou.\n\nSídlí tu základní škola se školní jídelnou, školní družinou a mateřskou školou, chodí do ní i žáci z okolních obcí. První škola byla patrně zřízena již před rokem 1772, kdy podle matriky zemřel první známý zdejší učitel Antonín Hedvábný. Původní školní budova ze dřeva stála u kostela (na místě zaniklé tvrze), učily se zde děti ze všech farních obcí. Půdorys budovy měřil 15×8 m, v pravé části se nacházela tzv. učírna – velká třída, za hlavním vchodem stála síň s černou kuchyní, levá polovina sloužila jako učitelský byt. Koncem 18. století dřevěnou budovu zbořili a na tomtéž místě postavili zděnou budovu s čp. 9. V roce 1984 ji zbořili a na jejím místě postavili hasičskou zbrojnici. V roce 1882 obec od Františka Klementa odkoupila dům čp. 39 v severní části obce u silnice z Jihlavy do Žďáru nad Sázavou za 2400 zlatých včetně hospodářských stavení. Při bourání se našla památná kamenná deska. Budova byla dostavěna v roce 1883 za 5312 zlatých a 28. listopadu téhož roku slavnostně vysvěcena. Vznikla jedna třída s komorou a z původní podsklepené budovy se stal byt učitele. Tato budova se až do roku 1984 používala k vyučování, v roce 1997 ji obec prodala do soukromého vlastnictví. 1. září 1948 byla otevřena tzv. Expozitura střední školy Velký Beranov ve Zhoři s 1. a 2. třídou, výuka probíhala v budově národní školy čp. 39, ta se totiž přestěhovala do budovy čp. 9. V roce 1949 Okresní národní výbor v Jihlavě povolil zřízení Osmileté střední školy ve Zhoři. Budova byla postavena za několik týdnů z dřevěného domu po bývalé německé lesnické škole v Březinových sadech v Jihlavě. Budova byla zdemolována v roce 1978. V roce 1984 na jejím místě vznikla nová školní budova čp. 119. Roku 1993 přibyla nová tělocvična a rovná střecha zrekonstruována na sedlovou. Do zdejší školy původně dojížděly děti z Nadějova, Jersína, Arnolce a Stáje, po roce 1989 se část žáků přesunula do jiných okolních škol. Průměrný počet žáků klesá vlivem menšího počtu narozených dětí ale i přesunem do okolních škol. Některé ročníky musí být slučovány, neboť došlo ke snížení počtu žáků pod zákonem stanovenou hranici 17 žáků na třídu.\n\nZhoř na Jihlavsku vešla v povědomí díky opakovanému úspěch klisny Orphee des Blins ve Velké Pardubické. Ve Zhoři sídlí tréninková centrála dostihových koní Pegas. Sport v obci však nejsou jen tito čtyřnozí atleti, ale jsou zde provozovány i různé „lidské“ sporty. Zdroj nové krve jednotlivé oddíly spatřují v žácích základní školy, která má v místě sídlo. Tyto druhy sportů nejsou právě obvyklé na obcích této velikosti. Tak se naše mužstva ve svých soutěžích zpravidla setkávají s týmy z menších měst či zálohami z těch větších. Příkladem může být florbal, kde mužstvo se setkává v krajském přeboru utkávají např. s Pacovem, Moravskými Budějovicemi a Přibyslaví , ale i s B týmy Třebíče či Žďáru nad Sáz.\n\nObdobné je to např. u oddílu orientačního běhu, kde jsou nejbližší sesterské (ale mnohonásobně větší) oddíly v Jihlavě, Havlíčkově Brodě, Třebíči a Žďáře nad Sázavou. Každoročně je pořádán turnaj v tenisu s asi čtyřicítkou aktivních hráčů nejen místních, ale i z okolí (mnohdy i vzdáleného). Smíšený tým volejbalistů se ve své pravidelné, amatérské soutěži utkává s se stejnými družstvy z Luk nad Jihlavou či přímo z Jihlavy. Ve Zhoři působí v různých okresních soutěžích také dvě družstva ve stolním tenisu oficiální nejnižší okresní soutěž hraje družstvo ledních hokejistů.\n\nKromě těchto pravidelných soutěží se ve Zhoři konají sportovní akce, které místní TJ, pořádá nebo při nejmenším spolupořádá. Zde lze jmenovat např. \"Novoroční vyběhnutí\", která bylo na Nový rok 2014 nepřetržitě po 27. Ve spolupráci s hasiči v červnu Dětský den či dvakrát ročně se opakující turnaj v šipkách. V roce 2016 se uskutečnil 1. ročník míčového sedmiboje. Mezi novinky zařadit i turnaj ve stolním tenisu pro registrované i příchozí.\n\nKaždoročně na masopustní úterý se zde koná masopustní průvod maškar, který je ukončen večerní taneční zábavou. Na Zelený čtvrtek místní mládež pořádá průvod s hrkačkami po vsi až do Bílé soboty a v tyto dny plní funkci mlčících zvonů.\n\nMezi tradice lze zařadit i Novoroční vyběhnutí, jehož 30. ročník proběhl 1. 1. 2017 za účasti 87 přítomných.\n\nPrvní zachované zmínky o divadelní aktivitě ve Zhoři jsou ze samého počátku 20. století, kdy společensko-mládežnická organizace „Národní jednota“ , založená v roce 1906, měla mezi svými akcemi mj. pořádání veřejných oslav, divadelních představení a také provozování knihovny. Po vzniku samostatné Československé republiky jsou zakládány četné organizace a spolky. Od roku 1921 působí ve Zhoři „Sdružení venkovské omladiny“, které bylo v roce 1931 přejmenováno na „Sdružení omladiny katolické“. Do roku 1941, kdy byla činnost Sdružení okupačními úřady zakázána, bylo ve Zhoři nacvičeno a sehráno přes čtyřicet divadelních her, uspořádáno množství tanečních besed a společenských oslav.\n\nPo roce 1945 je nositelem kulturní činnosti především Sbor dobrovolných hasičů. V roce 1948 Leopold Matějíček a učitelé Dobromil Horák a Jaroslav Zadražil podávají žádost k Zemskému národnímu výboru v Brně o povolení činnosti „Ochotnického spolku ve Zhoři“. Jako první byla vybrána hra Marie Příleské „I člověk spravedlivý“, kterou ochotníci nacvičili jako „Dramatický odbor místní Osvětové besedy“. Protože ještě nebyla dokončena přestavba sálu p. Vítka, byla hra sehrána, 5. prosince 1948 v Arnolci. Ve Zhoři byla hra uvedena poprvé 6. ledna 1949. Toto divadelní představení bylo začátkem činnosti ochotnického divadla, ale i hrou, v níž se mnozí poprvé postavili na jeviště.\n\nDne 7. května 1949 byl „Ochotnický spolek Zhoř“ oficiálně povolen Zemským národním výborem. 16. května 1949 se konala první valná hromada, na které byl zvolen patnáctičlenný výbor, přihlášených členů bylo 44 a spolek byl přihlášen do Ústřední matice divadelního ochotnictva českého v Praze (ÚMDOČ). V tomto období své existence sehrál ochotnický spolek hry Veverče, Paličova dcera, Lucerna a Zlý jelen.\n\nV roce 1951 byla ÚMDOČ rozpuštěna a tím byla zrušena činnost všech divadelních ochotnických spolků. Zhořští divadelníci se začlenili pod ROH Lesního družstva ve Zhoři jako „Závodní klub ROH – Lesní družstvo Zhoř“. Byly uvedeny hry Vojnarka a Strakonický dudák. Poslední hrou byla pohádková hra Radúz a Mahulena, v režii učitelky Marie Kratochvílové. Na uvedení této hry přijela v březnu 1955 do Zhoře okresní komise, která vyjádřila nespokojenost s výběrem hry, neboť tato neinspirovala diváka k budování nové lidově-demokratické společnosti. Po této kritice a s ohledem na to, že zhořští divadelníci odmítli hrát doporučené budovatelské hry, se celý ochotnický spolek dohodl na ukončení činnosti. Divadelnictví ve Zhoři pak umlká.\n\nV roce 1968 byl učiněn pokus o obnovení tradice ochotnického divadla a z iniciativy tehdejšího administrátora zhořské farnosti p. Stanislava Česlíka byla nacvičena a sehrána hra J. Patricka „Opalu má každý rád“. Byl to ale pokus ojedinělý a divadelní ochotnictví ve Zhoři opět zaniká.\n\nNa konci 80. a v 90. letech 20. století secvičilo a úspěšně uvedlo Školní divadýlko hry (jejichž názvy jsou uvedeny dále) převážně pod vedením p. učitelky Marie Urbanové: O Kubovi, Jak květinky přezimovaly, Včelka Linda, Lotrando a Zubejda, Doktorská pohádka, Princové jsou na draka, Co takhle svatba, princi, Čertova nevěsta, Taneček přes dvě pekla.\n\nV březnu 2011 se dala dohromady skupina zájemců o ochotnické divadlo, pod vedení Jiřího Kučery, která se rozhodla navázat na tradici divadelnictví ve Zhoři. Jako první představení byla vybrána hra současného autora Lumíra Kubátka „Podhorský penzion“. Divadelní soubor působí pod názvem „Ochotnický spolek Včelinec Zhoř“. Místní věří, že hra Podhorský penzion bude znovuobnovením a pokračováním tradice ochotnického divadla ve Zhoři. Hra byla sehrána 14x, v bližším i vzdálenějším okolí. V roce 2014 měl premiéru trampský muzikál \"OREGON\". Zjara i na podzim 2016 byla v celém okolí k vidění hra Šmejdi, premiéry se zúčastnil autor s amatérským souborem (Koloveč na Domažlicku). Poslední den měsíce března 2017 se uskutečnila v sále u Vítků premiéra pohádky \"O chamtivém strašidle\".\n\n\nNarodil se tady katolický vlastenecký kněz a spisovatel, ThDr. František X. Škorpík (1814–1890), který působil v církevní správě na Vyškovsku. Žil tu akademický sochař Josef Vítek (1914–1996), jehož otec Karel byl dlouholetý starostou vsi a lidovým řezbářem. Své dětství ve Zhoři prožil legionář a brigádní generál československé armády Jaroslav Malec (1889–1959).\n\n\n"}
{"id": "127308", "url": "https://cs.wikipedia.org/wiki?curid=127308", "title": "Volenice (okres Strakonice)", "text": "Volenice (okres Strakonice)\n\nObec Volenice se nachází v okrese Strakonice v Jihočeském kraji. Žije zde obyvatel.\n\nObec se nachází v nadmořské výšce 468 m n. m. Geografické prostředí se vyznačuje tím, že se zde sbíhají první výběžky Šumavského podhůří nad Pootavským alem. Geografická poloha zde podmínila vznik velmi členitého reliéfu s hlubokými údolími vodních toků (jedná se pouze o malé potoky, přítoky Otavy).\n\nGeologický podklad tvoří magmatizované ruly, které pochází z nejstarší části Českého masivu. V okolí Volenic vystupuje granodiorit – světle šedá hlubinná magmatická hornina. V severovýchodní části území, blíže k řece Otavě, je horninový podklad překryt čtvrtohorními říčními písky a štěrkopísky. V území severozápadních Volenic se vyskytují naváté sprašné hlíny. Půdy na těchto matečných podkladech jsou středně těžké, písčitohlinité a hlinité, hluboké a středně hluboké a snadno zpracovatelné. Podle typové klasifikace jde o půdy podzolové- kambizemě nižších poloh.\n\nNa území Volenicka se nachází pouze typická hercynská květena a dubovo-bukové lesy. Ze zvířat se zde vyskytují všechny středoevropské druhy, které žijí na polích, v malých listnatých a smíšených lesích (velké lesní komplexy se zde nenacházejí).\n\nPodle knihy archeologa Dubského bylo území, kde se obec nachází, osídleno již v \"mladší době slovanské\". Starší osídlení dokládá i nález ze 16. dubna 1924, kdy tehdejší starosta Šiška nalezl v prastaré studánce na louce v trati U Dubu dvě historické nádobky. První nádobka je miska vyrobená z hnědočervené hlíny, vysoká 7,3 cm, na výduti zdobená řádkou vrypů. Druhá nádobka je štíhlá láhev se zúženým hrdlem z hrubé šedé hlíny, vysoká 10,5 cm, nepravidelně formovaná. Nádoby také mohou pocházet z doby stěhování národů nebo ze 13. století. Obě byly darovány muzeu v Českých Budějovicích.\n\nPrvní písemná zpráva o obci pochází z roku 1227. V této době obec s významným poutním kostelem patřila klášteru sv. Jiří v Praze a historická listina dokazuje, že mu musela platit desátek. Předpokládá se však, že vesnice vznikla v 10. století a podle profesora Antonína Profouse pochází název z osobního jména \"Volen - ves lidí Volenových\". Později ves drželi různí šlechtici:\n\nPanský dvůr zde existoval až do roku 1786. Tehdy byl zrušen a jeho pozemky rozděleny. Ve druhé polovině 19. století zanikly feudální vztahy definitivně a obec byla přičleněna k politickému okresu Strakonice, kam patří dodnes.\n\nZa první světové války bylo z vesnických mužů do rakousko-uherského vojska povoláno 140 vojáků, z nichž jich 21 zemřelo a dnes je připomíná památník na návsi. V roce 1920 byla poprvé otevřena veřejná knihovna. Roku 1922 byl odhalen památník obětem I. světové války. V roce 1926 si místní učitel ve výslužbě Karel Hajský koupil první rozhlasový přijímač. V roce 1927 se o Vánocích rozsvítila první elektrická žárovka ve Volenicích. Dne 23. července 1930 byl založen volenický Sokol a prvním jeho starostou se stal Josef Staněk. V roce 1935 už v obci fungovalo dvacet tři rozhlasových přijímačů a roku 1936 si četnická stanice pořídila první telefon, druhým majitelem telefonu se stal obchod Josefa Diviše.\n\nV kronice obce Volenice jsou zapsány zprávy o tom, že 18. ledna 1943 bylo sedm volenických Židů odvezeno do koncentračního tábora v Terezíně. Další záznam ukazuje, že 8. dubna 1944 byli gestapem zatčeni voleničtí občané Tomáš Strejc a Václav Sýkora. Poslední důležitou událostí druhé světové války se stala cesta vlaku, který vezl vězně z Osvětimi – \"transportu smrti\". Před stanicí Katovice byl vlak 20. dubna 1945 napaden americkými stíhacími letouny (tzv. hloubkaři). Polští vězni v předpokladu, že se jedná o polské Katowice, využili zmatku a uprchli spolu s vězni jiných národností do lesů u Katovic. Cestou byli pronásledováni příslušníky SS, kteří transport doprovázeli, a u Novosedel jich bylo sedm zastřeleno (další čtyři u Katovic). Zastřelení vězni (mezi nimi byl i jeden Čech) byli pohřbeni na místním hřbitově a zbylí uprchlíci byli ukrýváni na půdách statků, kde je voleničtí občané živili. Po čase byla mrtvá těla exhumována a převezena do Prahy, ve Volenicích je jejich památka každoročně připomínána. V roce 1945 bylo ve Volenicích ubytováno celkem 150 amerických vojáků.\n\nRoku 1946 se konaly volby do Národního shromáždění: vyhráli komunisté se 198 hlasy, lidovci získali 97 hlasů, sociální demokraté 29 a národní socialisté 46. Dne 28. srpna 1947 proběhlo historicky první hlášení místního rozhlasu. V roce 1950 se z Volenic do Katovic přestěhovala četnická stanice a roku 1969 proběhlo první promítání kina ve Volenicích. Roku 1972 vlastnili voleničtí obyvatelé už 20 automobilů, 28 motorek, požární zbrojnici a koupaliště. V roce 1983 byl dokončen vodojem Na Vinici a 1989 také čistička odpadních vod.\n\nPozdně románský kostel sv. Petra a Pavla byl vystavěn strakonickou hutí v letech 1230–1240. V důsledku četných požárů byl pozměňován do dalších uměleckých směrů: gotického, renesančního a barokního. Z doby románské je zdivo hlavní lodi a kamenný portál v kobce na jižní straně. Románský kostel měl po stěnách freskové obrazy, jejichž zbytky jsou uloženy na půdě kostela. Také měl rovný strop z dřevěných trámů, avšak byl vyšší než jeho gotická přestavba. Ta pochází z roku 1577 a vytvořil jí architekt Tomáš Červený z Mendrisia. Tehdy byl přestavěn také presbytář, klenba hlavní lodi a celá loď vedlejší. Okna kostela však nejsou gotická, byla při opravě zrománštěna. Nynější klenba nás zaujme svými kruhovými a elipsovými ornamenty. Dále je zdobena vypouklými žebry, mezi nimiž jsou propleteny kruhy a elipsy. Žebra tvoří nad lodí dvě křížové klenby, které jsou ozdobeny na osmi průsečnících maskami fantastického šklebícího se obličeje. V západním svorníku je vytesán znak paní Kocové, ve východním zlaté kolo pánů Koců (v kostele se totiž nachází i jejich rodinná hrobka). V roce 1715 byla přistavěna barokní věž. V roce 1909 byl kostel kompletně opraven podle návrhů Kamila Hilberta.\n\nUvnitř kostela se nachází hlavní renesančně-barokní oltář a čtyři vedlejší oltáře. Na hlavním oltáři jsou umístěny tři pozdně gotické sochy: uprostřed Madona, po stranách zlacené sochy sv. Petra a Pavla. Obrazy na vedlejších oltářích pocházejí z 19. století a znázorňují svaté mučedníky. Nejvýše nad kulatým okénkem sedí socha Boha Otce třímající žezlo, držící zeměkouli a hledící na Rodičku Boží s Ježíškem, nad níž je stříbrná holubička – symbol Ducha Svatého. Při kopání hrobky rodu Koců byly nalezeny dva obrovské zuby, pokládané za lidské. První je 6,5 cm dlouhý a 3 cm široký, druhý je 5 cm dlouhý a 2,5 cm široký. Oba jsou dnes zabudovány nad vchodem do hlavní lodi. V kostele můžeme nalézt také tradiční varhany z roku 1650 věnované Lidmilou Kateřinou Kocovou. V roce 1652 byl vysvěcen první zvon Svatý Petr, v roce 1666 Svatý Pavel a roku 1871 Svatý Jan. V dubnu roku 1942 byly dva zvony odvezeny pro válečné účely. Z tohoto důvodu Voleničtí v roce 1974 zakoupili zvony nové : Petr a Pavel (vysvěceny 6. července 1975) a Marie (vysvěcen 17. října 1976).\n\nV kostele se také nacházejí historické věžní hodiny uvedené do chodu v roce 1906 farářem, panem Františkem Bláhovcem. Volenický kostel je dodnes významným poutním místem a každoročně 29. června se zde koná pouť.\n\nK samotné budově kostela patří také Volenická fara. První záznamy o ní pochází z roku 1344. V roce 1730 už k Volenické faře patřilo celkem 1760 lidí. V roce 1760 byla při požáru zničena původní budova, farní kronika a nejstarší farní matrika. Ještě téhož roku byla opravena do původního stavu. V roce 1919 byla farnost povýšena na děkanství.\n\nMezi ostatní památkově chráněné objekty patří usedlosti čp. 7, 9 a 18 v lidovém baroku. Dále společný hrob obětí transportu smrti ze druhé světové války. Další objekty památkového zájmu jsou budova čp. 89, dále boží muka při cestě k Tažovicům, kamenný kříž u silnice do Štěchovic a sloup sv. Vavřince na návsi.\n\nPrvní škola ve Volenicích vznikla ve 14. století při kostele sv. Petra a Pavla. První školní budovu dal vystavět Jan Markvart Koc z Dobrše v roce 1635. Jednalo o budovu dřevěnou, krytou šindelem. Na konci 18. století byl jako škola pronajat sál hostince Františka Benady. Takto byl využíván do roku 1809, kdy byla postavena obecná škola u kostela čp. 3. Do roku 1818 byla jednotřídní, dalších 60 let dvojtřídka a 14. března 1878 byla slavnostně otevřena třetí třída pro celkem 336 dětí z Volenic a okolí. V roce 1924 chodilo do této školy 403 žáků, z nichž 376 bylo římsko-katolického vyznání, 21 se hlásilo k Československé církvi husitské, 2 byli Židé a 4 ateisté.\n\nNa jaře roku 1926 začaly stavební práce a 5. února 1927 byla otevřena měšťanská škola čp. 112, obecná škola zůstala v čp. 3. Náklady na novou stavbu dosáhly výše 350 000 Kč. V roce 1985 byly zahájeny projekční práce architekty Františkem Cíchou a Ludvíkem Králem a v říjnu 1991 byla budova čp. 112 rozšířena, veškerá výuka se přesunula tam a obecná škola v čp. 3 byla zrušena.\n\n\nNa Volenicku se dnes pěstují brambory, pšenice, ječmen, žito a řepka olejka. Pole zde dnes převažují nad kulturními lesy. V roce 1906 byl otevřen hospodářský kurz pro zemědělský dorost.\n\nV roce 1929 se k družstvu dobrovolně připojila část rolníků. 20. ledna 1949 byl ustanoven případný výbor jednotného zemědělského družstva. Předsedou se stal pan František Masopust. Při sčítání lidu bylo k 1. březnu 1950 napočítáno v obci 92 zemědělských podniků, 47 ovcí, 72 koz, 1498 slepic, 96 husí. 29 kachen, 4 krůty, 61 koní, 483 krav, 257 vepřů a 35 včelstev.\n\nPrvní JZD vlastnilo 35,5 ha půdy a bylo v něm zaměstnáno 25 lidí. Mnoho lidí odmítlo do družstva vstoupit a následně byly tito lidé perzekvováni. V roce 1953 již vlastnilo 70 kusů dobytka, 180 ha půdy a mělo 30 členů. V roce 1973 se JZD Volenice rozrostlo sloučením s JZD Vojnice. V roce 1980 už mělo družstvo 282 členů a vlastnilo 1686 ha půdy. V roce 1976 získala dojička krav Růžena Kompitová státní vyznamenání za vynikající práci. Při posledním sloučení 11. prosince 1986 s okolními družstvy vlastnilo JZD 2962 ha.\n\nVe volenickém okolí byly v 19. století prováděny pokusy o těžbu grafitu z grafických rul. Zbytky hornických prací jsou dnes patrné v oblastech „Na Americe“ a „Na Vinicích“, kde těžba probíhala ještě v roce 1881. Práce však byly z ekonomických důvodů zastaveny. Ke skutečné těžbě grafitu došlo jen na Kněží hoře u Katovic v letech 1913–1922.\n\nPošta byla zřízena v roce 1872. Prvním poštmistrem byl Jan Benada. První pošta se nacházela v č.p. 43. V pamětní síni obecního úřadu Volenice jsou zachovány lyže z 20. let 20. století, na nichž poštmistr v zimě objížděl Volenice a přilehlé obce, aby doručil zásilky. V roce 1922 bylo v obci osm obchodů, čtyři hostince, dva řezníci, tři kováři, mlýn, dva pekaři a cihelna.\n\nVe Volenicích se nachází zdravotní oddělení pro dospělé, oddělení pro děti a zubní oddělení. Od roku 1997 je zdravotnické zařízení přestěhováno z čp. 111 do čp. 41, do zrekonstruované budovy bývalé mateřské školy.\n\n\n"}
{"id": "127309", "url": "https://cs.wikipedia.org/wiki?curid=127309", "title": "Vranová Lhota", "text": "Vranová Lhota\n\nObec Vranová Lhota se nachází v okrese Svitavy v Pardubickém kraji. Tvoří ji dvě katastrální území, \"Vranová Lhota\" a \"Vranová\". Žije zde  obyvatel.\n\nPrvní písemná zmínka o obci pochází z roku 1258.\n\n\nPrvní písemná zmínka o tvrzi Vranová Lhota je z roku 1406, kdy ji jako zástavu získávají páni z Vildenberka. Ve století 15.–16. byla tvrz výrazně přestavěna. Roku 1507–1516 drží Lhotu Jiří Lhotský z Ptení a jeho syn Vítek. Další úpravy byly prováděny v 16. století za Dětřicha Lhotského z Ptení nebo za Jana Kobylky z Kobylího převážně v interiérech. Po celé 17. století na tvrzi sídlili Drahanovští z Pěnčína, poté, co byla roku 1714 Libštejnskými z Kolovrat připojena k biskupickému panství sloužila již jen k provozu hospodářského dvora a tomu odpovídala i péče. Tvrz je nyní v soukromých rukou majitelky a chátrá.\n\nOd roku 1882 v obci působí Sbor dobrovolných hasičů. Samospráva obce pravidelně vyvěšuje 5. července moravskou vlajku. \n\n\n"}
{"id": "127311", "url": "https://cs.wikipedia.org/wiki?curid=127311", "title": "Hargeysa", "text": "Hargeysa\n\nHargeysa ( ) je město na severozápadě Somálska a hlavní město mezinárodně neuznané republiky Somaliland, která byla vytvořena v roce 1991. Podle sčítání z roku 2000 žije v Hargeyse 1 200 000 obyvatel.\n\nHargeysa je umístěna v hornaté dolině na severozápadu země. Leží v nadmořské výšce 1 260 metrů nad mořem. Díky této nadmořské výšce má Hargeysa a okolní oblast mírné klima, na rozdíl od pobřeží Adenského zálivu (v severní části Somálska), které je jednou z nejteplejších oblastí na Zemi. Teplota vzduchu se pohybuje mezi 23 až 32 °C. V Hargeyse a okolí velmi často prší.\n\nV okolí města se nachází komplex jeskyní Laas Geel s nástěnnými malbami z období neolitu, zobrazující mimo jiné původní obyvatele při uctívání Tura, dále některá místní zvířata jako antilopy, velbloudy nebo i psy. Malby byly francouzským archeologickým týmem objeveny v roce 2002 a jsou datovány přibližně mezi 8000 a 9,000 let př. n. l.\n\nSpolu s městy Zeila a Berbera si Osmanská říše podmanila a kolonizovala severozápadní Somálsko na téměř 3 století. Existuje mnoho osmanských koloniálních budov v těchto třech městech. Západní Somaliland a Hargeysa byly zařazeny v rámci Osmany kontrolované části Habeše. Oblast byla podmaněna také kvůli své strategické poloze v Rudém moři.\n\nHargeysa byla společně s celým Somalilandem anektována Brity od Adenu a byl zde zřízen protektorát Britský Somaliland. Hlavním městem protektorátu byl přístav Berbera, především pro svůj značný význam obchodního uzlu. V roce 1941 bylo hlavní město přesunuto do Hargeysy. V srpnu 1940 bylo město dobyto Italy, nicméně Britové ho v březnu 1942 dobyli zpět. 26. června 1960 získal protektorát nezávislost a po několika dnech se spojil s jihem v Somálskou republiku.\n\nLetecké útoky a bombardování, které proti Hargeyse vedl režim diktátora Siada Barreho koncem 80. let, město zcela zničily, stejně jako další významnější města na severozápadu Somálska (Burao a Berbera). V tomto období se proti tvrdému diktátorskému režimu postavil somálský klan Isaaq, který začal postupně a zuřivě vytlačovat režim Siada Barreho ze severozápadu země. Odhaduje se, že v 80. letech zabil Barreho režim přes 50 000 obyvatel severozápadního Somálska, kteří se přidali k Issaqu. Avšak koncem 80. let již Isaaq ovládal prakticky vše na severovýchodě země. V té době už komunistický Barreho režim stál v Somálsku na pokraji zhroucení a v roce 1991 byl nadobro svržen.\n\nPoté byla kontrola nad Somálskem předána do rukou \"United Somali Congress\" (Spojenému Somálskému Shromáždění). To se však nelíbilo klanovým vůdcům, kteří nadále odmítli spolupracovat a obrátili zbraně proti sobě. Tak započala v Somálsku občanská válka, která začala zcela devastovat hlavní město Mogadišo. Pravým opakem Mogadiša a jihu Somálska byla Hargeysa a severozápad Somálska, kde byla v roce 1991 vyhlášena nezávislost republiky Somaliland. Od roku 1991 bylo 99 % zničeného města opraveno, obytné domy jsou v lepším stavu než před válkou. Velmi dobře zde funguje trh a jsou dodržovány obchodní zákony.\n\nHargeysa slouží jako finanční centrum pro mnohé podnikatelské společnosti (zpracování potravin, brusičů drahokamů, stavebnictví, obchod, import a export, internetové kavárny).\n\nMěsto zaznamenalo značný vývoj tohoto druhu v posledních letech. V Hargeyse jsou k dispozici tři velké hotely, Ambassador, Al-Maan Soor a Oriental hotel, umístěné v centru města. Hotel Ambassador, který je po válce prvním moderním hotelem, leží jen pár minut od letiště, zatímco Maan Soor se nachází na okraji města. Oriental Hotel je v centru města. Hargeysa má také soukromé a veřejné zvěřince se zvířaty z regionu včetně lvů, levhartů, antilop, ptáků a plazů.\n\nNachází se zde Hargeyské mezinárodní letiště (Hargeisa Egal International Airport) s linkami do Addis Abeby, Džíbúti, Dubaje a mnoho dalších měst v Africe a Somálsku. Všichni cizinci jsou povinni vyměnit 50 amerických dolarů za místní měnu, kterou je somalilandský šilink (1 USD = 7500 somalilandských šilinků v prosinci 2008). V Hargeyse také existuje autobusová doprava.\n\nV Hargeyse se nachází dvě vysoké školy včetně Hargeyské univerzity, dále několik státních a soukromých středních a vysokých škol. Školy jsou rozptýleny po celém městě. Studenti jsou vyučováni od učitelů, kteří studovali v zahraničí nebo kteří se vzdělávali před somálskou občanskou válkou.\n\nHargeysa má moderní telefonní systém a téměř všichni ve městě disponují telefonem a někteří i přístupem na internet. Internetové kavárny jsou umístěny po celém městě a mnoho mladých lidí a studentů z toho profituje. V Hargeyse jsou k dispozici i mobilní komunikační služby, hlavní poskytovatelé mobilních komunikačních služeb v Hargeyse jsou Telesom, Sitalink Soltelco a Telcom.\n\n"}
{"id": "127312", "url": "https://cs.wikipedia.org/wiki?curid=127312", "title": "Somálská hymna", "text": "Somálská hymna\n\nHymna Somálska je skladba Soomaaliyeey toosoo (). Složil ji Ali Mire Awale v červenci 1947. V roce 2001 nahradila předchozí hymnu beze slov.\n\n Soomaaliyeey toosoo\n\n"}
{"id": "127317", "url": "https://cs.wikipedia.org/wiki?curid=127317", "title": "Kánon v D-dur (Pachelbel)", "text": "Kánon v D-dur (Pachelbel)\n\nKánon v D-dur (plným německým názvem: Kanon und Gigue in D-Dur für drei Violinen und Basso Continuo) je skladba od Johanna Pachelbela. Byla sepsána v období kolem roku 1680, během barokního období jako chrámová hudba pro tři violy a basso continuo, ale od té doby byla přepsána pro celou řadu dalších hudebních nástrojů. \"Kánon\" byl v originále spárován s gigou ve stejné tónině, i když dnes se tato část hraje velmi zřídka. Skladba se stala oblíbenou předlohou i pro populární hudbu, je jí inspirován např. singl \"I'll See You When You Get There\" vytvořený americkým rapperem Cooliem.\n"}
{"id": "127320", "url": "https://cs.wikipedia.org/wiki?curid=127320", "title": "Alois Holub", "text": "Alois Holub\n\nAlois Holub (24. dubna 1893, Plzeň – 22. července 1954, Rychnov nad Kněžnou) byl český sochař.\n\nByl žákem Josefa Fojtíka na Vysoké škole uměleckoprůmyslové v Praze. V první polovině 40. let 20. století působil v Plzni a z tohoto období pochází i řada jeho reliéfů a ženských aktů. Hlavním znakem jeho díla je čistá realistická tvorba ovlivněná klasicismem. Umělcovy plastiky se vyznačují vynikajícím zvládnutím tělesných proporcí, jež jsou často na hranici technických možností.\n\nVěnoval se rovněž hudbě, mimo jiné hrál na housle v divadle Josefa Skupy.\n\n\n"}
{"id": "127326", "url": "https://cs.wikipedia.org/wiki?curid=127326", "title": "Sojuz TMA-9", "text": "Sojuz TMA-9\n\nSojuz TMA-9 je ruská kosmická loď řady Sojuz. Letěla k Mezinárodní vesmírné stanici (ISS), kam dopravila dva členy Expedice 14 a vesmírnou turistku Anúši Ansáríovou. U ISS zůstala připojena od září 2006 jako záchranná loď. V dubnu 2007 přistála v Kazachstánu s Ťurinem, Lopezem-Alegriou a vesmírným turistou Charlesem Simonyim.\n\n\n\nPůvodní člen posádky Japonec Daisuke Enomoto byl 21. srpna 2006 vyřazen z letu ze zdravotních důvodů a nahrazen členkou záložní posádky Anúší Ansáríovou.\n\n\n\nKosmická loď Sojuz TMA-9 odstartovala z kosmodromu Bajkonur 18. září 2006 v 04:08:42 UTC. Start proběhl bez problémů a loď se úspěšně dostala na oběžnou dráhu. Po dvou dnech samostatného letu se Sojuz přiblížil k Mezinárodní vesmírné stanici a 20. září 2006 v 05:21:20 UTC se k zadnímu stykovacímu uzlu modulu Zvezda připojil. Sojuz TMA-9 zůstal u ISS jako záchranná loď.\n\nDne 10. října 2006 nastoupila do Sojuzu ve skafandrech posádka ve složení Ťurin, Lopez-Alegria a Thomas Reiter. Důvodem bylo uvolnění portu modulu Zvezda pro očekávaný přílet zásobovací lodi Progress M-58. Sojuz se od ISS odpojil v 19:14 UTC a vzdálil se zhruba 30 m od stanice. V 19:34 UT se připojil k spojovacímu uzlu modulu Zarja.\n\nPodobný přelet se uskutečnil ještě jednou, a to 29. března 2007, kdy bylo potřeba uvolnit port na modulu Zarja pro přílet kosmické lodi Sojuz TMA-10. Přeletu se zúčastnili kosmonauti Ťurin, Lopez-Alegria a Sunita Williamsová. Loď se od ISS odpoutala ve 22:25 UTC a k portu modulu Zvezda se úspěšně připojila ve 22:53 UTC.\n\n21. dubna 2007 se kosmická loď Sojuz TMA-9 vydala k Zemi. Její posádka ve složení Ťurin, Lopez-Alegria a kosmický turista Charles Simonyi (který na stanici přiletěl v Sojuzu TMA-10) nastoupila ve skafandrech do kosmické lodi a po kontrole hermetičnosti uzavřených průlezů odpojila v 09:11:30 UTC Sojuz od orbitálního komplexu. Po zahájení brzdícího manévru a odhození obytné a přístrojové sekce vstoupila loď ve výšce 100,8 km do atmosféry. Loď bez problémů přistála ve 12:31:30 UTC na území Kazachstánu 135 km severovýchodně od města Džezkazgan.\n"}
{"id": "127340", "url": "https://cs.wikipedia.org/wiki?curid=127340", "title": "Historická paměť", "text": "Historická paměť\n\nHistorická paměť (také kolektivní paměť, sociální paměť) je v sociálních vědách užívaný pojem, pod kterým se paměť jedince definuje jako fenomén, pro jehož charakter je podstatné sociální prostředí (např. rodina, náboženská skupina nebo i národ). Jedinec se pak ztotožňuje s událostmi, osobnostmi atd., které za důležité považuje skupina, resp. i národ atd., ke kterým patří. Jedinec však nadhodnocuje význam. Z toho vyplývá, že sociální skupiny atd. vlastní společné představy o dějinách, ale na rozdíl od historických věd, které se snaží co nejvěrněji reflektovat dějinné události a skutečnosti, kolektivní paměť pracuje pouze s úzkým výběrem historických skutečností, které deformuje podstatně více než historiografie. Kolektivní paměť bývá užívána skupinou k různým cílům, vždy ji ale sjednocuje a odstraňuje vše, čím by mohl být jedinec izolován.\n\nPojem historická paměť je využíván především v sociologii, antropologii a jako podnětný pro nové směry výzkumu jej užívá historiografická věda. Zakladatelský význam pro koncepci sociální paměti měli francouzští sociální vědci Maurice Halbwachs a Pierre Nora\n\nPodle Durkheima se kolektivní paměť vztahuje na celou společnost.Jednotlivec by nikdy nejednal sám o sobě tak, jak by jednal ve skupině. Kolektivní vědomí je podle něj samou podstatou společnosti, přestože nelze říci, že by společnost mohla existovat bez individuí\n\nHalbwachs (Durkheimův žák) byl v tomto směru opatrnější a připustil, že kolektivních pamětí může existovat více, stejně jako existuje více sociálních skupin. Halbwachs se ve své teorii kolektivní paměti vymezuje vůči Jungovi a jeho teorii nevědomosti, kde je kolektivní paměť definovaná jako dědičná. Podle Halbwachse spočívá kontinuita kolektivní paměti ne v biologii, ale v kultuře. Vzpomínky chápe (inspirován Bergsonem) jako obraz nepřítomných věcí, který mozek aktualizuje v podobě obrazů a přizpůsobuje je specifickým sociálním situacím a podmínkám. Člověk se v rámci své socializace dostává do kolektivů a přejímá jejich vzorce chování a myšlení. Individuální paměť je tedy jedinečné propojení různých kolektivních pamětí.\n\nPierre Nora (který v mnohém navazuje na Halbwachse) považuje kolektivní paměť za živoucí pouto s minulostí za to, co ve skupině z minulosti zůstává a definuje ji. Z pohledu členů skupiny je v ní téměř něco posvátného, protože současnost spojuje s dávnými hrdinskými předky a mytickými událostmi, tím si zachovává svoji celistvost. Kolektivní paměť je nicméně poměrně dynamická, aktualizuje se podle toho, jak se vyvíjí jednotlivé skupiny jejich nositelů.\n\nV návaznosti na Halbwachse Assmann konstatuje, že předmětem kulturních věd není individuální paměť jako vnitřní fenomén lokalizovaný v mozku, nýbrž vnější dimenze lidské paměti, kterou lze označit výrazem kolektivní paměť. Co tato paměť obsahově přijímá, jak je organizována a jak dlouho uchovává jednotlivé obsahy, to všechno jsou otázky vnějších, společenských a kulturních rámců. Tematicky rozlišuje čtyři oblasti sociální paměti: paměť mimetickou (sociální jednání přenášené napodobováním), paměť věcí, paměť komunikativní (předávána prostřednictvím řeči) a paměť kulturní (vnější oblasti, v nichž jsou uloženy informace a sdělení v zakódované podobě). V kulturní paměti je minulost přetvořena do symbolických figur a je zpřítomňována v obřadech, které mají sváteční ráz. Figury vzpomínek zakládají skupinovou identitu. Pro kulturní paměť jsou významné nikoliv faktické, nýbrž vzpomínané dějiny. Mezi komunikativní a kulturní pamětí existuje podle značná polarita.\n\nS problémem vztahu mezi komunikativní a kulturní pamětí souvisí jev, na nějž v šedesátých letech upozornil etnolog Jan Vansina a který označil výrazem the floating gap neboli „plynoucí mezera“. Vansina zjistil, že celkový korpus ústně tradované historie se skládá ze tří částí. Pro nejmladší minulost existují bohaté informace a týká se horizontu bezprostřední zkušenosti 3–4 po sobě jdoucích generací. Vznikají a zanikají se svými nositeli a jsou dnes předmětem orální historie. Za hranicí osmdesáti až sto let následuje plynoucí mezera - floating gap, která bezprostřední minulost odděluje od dat školních učebnic, mýtů, oficiálních historických tradic a monumentů.\n\nV rámci historických věd se historická paměť nejčastěji zpracovává v souvislosti s tzv. „druhým životem“, tedy s tím, jak je určitá významná historická osobnost, událost či fenomén vnímán v historickém povědomí historicky mladších společností.\n\nHistorikové se tak nově zabývají i fenoménem kolektivní paměti jako historickým pramenem, který dotváří komplexní obraz zkoumané společnosti. Zároveň se studuje jako jev podléhající svému vlastnímu vývoji a změnám jak v čase, tak v prostoru (u různých kultur je charakter a intenzita historické paměti různá). Konkrétně se historikové nově zabývají například způsoby, jakými je sociální paměť přenášena (např. ústní tradice, psané texty, obrazy, pomníky, náhrobky, suvenýry, oslavy, jak jsou v prostoru umístěny např. historické paláce či divadla, tj. místa paměti) nebo jakým způsobem je sociální paměť využívána (např. legitimizace určitých nároků). Nejaktivnější je z tohoto hlediska tzv. orální historie mapující společenský vývoj ve 20. století.\n\nV rámci tohoto pohledu se stává pramenem i samotný vývoj historiografické vědy, která důrazem na určitá témata, opomíjením témat jiných a výsledky svých výzkumů společenské historické povědomí a tedy i kolektivní paměť společnosti ovlivňuje a naopak je předmětem studia i samotné historické vědomí společnosti, jeho formování a jeho odlišnost od oficiální historiografie.\n\nKonečně s pojmem sociální paměť úzce souvisí také „sociální zapomínání“, tedy skutečnost, že některé historické události jsou společensky záměrně opomíjeny či deformovány (např. problematika paměti v postnacistickém Německu, postvichistické Francii nebo i postsovětském Rusku apod.).\n\nV české historiografii se historickou pamětí zabýval např. Petr Čornej v knize \"Lipanské ozvěny\", (Praha 1995) nebo Jiří Rak v \"Bývali Čechové…České historické mýty a stereotypy\" (Praha 1994), v oblasti orální historie např. studie \"Otevřená minulost. Autobiografická sociologie státního socialismu\".\n\n"}
{"id": "127346", "url": "https://cs.wikipedia.org/wiki?curid=127346", "title": "Flogistonová teorie", "text": "Flogistonová teorie\n\nFlogistonová teorie, poprvé vyslovená roku 1667 Johanem Joachimem Becherem, je překonaná vědecká teorie hoření látek. Stoupenci předpokládali existenci elementu zvaného flogiston, který měl být obsažen ve všech spalitelných objektech a uvolňován během spalování. Teorie byla vyvrácena na konci 18. století vysvětlením podstaty hoření jako oxidace.\n\n„Flogistonované“ látky jsou ty, které obsahují nehořlavý flogiston a jsou během hoření flogistonu zbavovány, tedy „deflogistonované“. Zbytek po spalování se označoval jako calx. Látky hořící na vzduchu byly považovány za velmi bohaté na flogiston a rychlé zastavení spalování ve vzduchotěsném prostředí bylo bráno jako jasný důkaz toho, že vzduch může absorbovat pouze určité množství flogistonu. Když se vzduch stal zcela „flogistonovaným“, nemohl už nadále udržovat hoření žádného materiálu, ani v něm nemohli přežít živočichové, jelikož dýchání bylo vysvětlováno jako proces vylučování flogistonu z organismu.\n\nFlogistonovou teorii publikoval v roce 1667 Johann Joachim Becher. Později ji zpopularizoval Georg Stahl. Její ideový základ hraničí s předpoklady alchymie, protože pracuje s existencí univerzálních elementů obsažených v každé látce. Teorie měla řadu stoupenců téměř 150 let, protože (byť mylně) vysvětlovala nejen hoření, ale také metabolismus živých organismů. V době, kdy byl objeven vodík, panoval mezi zastánci teorie názor, že právě to je hledaný flogiston. Dnes víme, že hoření na vzduchu spočívá ve slučování jednodušších látek s kyslíkem.\n\nRozvoj analytické chemie v průběhu 18. století, především pak gravimetrie, vedl ke zpochybňování teorie. Přesnějším vážením pevných produktů hoření vyšlo najevo, že produkt může vážit i více, než původní reaktant (protože se látka sloučila s kyslíkem). Definitivně ji na konci 18. století vyvrátil Antoine Lavoisier, který vysvětlil hoření a korozi kovů jako oxidaci. Lavoiser prokázal, že ke spalování je zapotřebí určité množství plynu, které dokázal zvážit pomocí uzavřených nádob. Jeho pozorování vyřešila váhový paradox a položila základy pro novou kalorickou teorii.\n"}
{"id": "127347", "url": "https://cs.wikipedia.org/wiki?curid=127347", "title": "Fotr je lotr", "text": "Fotr je lotr\n\nFotr je lotr je filmová komedie z roku 2000. V hlavních rolích účinkují Ben Stiller a Robert De Niro, režie se ujal Jay Roach (režisér série Austin Power). V roce 2004 bylo se stejnými hrdiny natočeno pokračování filmu s názvem \"Jeho fotr, to je lotr!\" (\"Meet the Fockers\")\n\nÚspěch filmu dal roku 2002 v USA podnět k televizní reality show \"Meet My Folks\".\n\nJde o remake stejnojmenného sedmdesátiminutového nezávislého snímku z roku 1992, který napsal i režíroval Greg Glienna (obsadil se rovněž do hlavní role). Hlavní hrdina byl vlastně obrazem samotného Grega Glienny (nesl stejné jméno), roli Pam vytvořil podle nevlastní sestry svého nejlepšího přítele.\n\nFilm se umístil na 52. příčce v žebříčku sta nejzábavnějších filmů (\"100 Funniest Movies\"), jež vydala americká televizní společnost \"Bravo\".\n\n\nNemocniční „bratr“ (muž – sestřička) Greg Focker chce svoji přítelkyni Pam Byrnes požádat o ruku. Než k tomu však dojde, odjede s Pam na víkend k jejím rodičům, aby mohl jejího otce, Jacka Byrnese, požádat o její ruku. Netuší ovšem, že bude muset přetrpět kočku–potížistku, Pamina bývalého přítele, všechny Paminy příbuzné, ale především dotěrného Jacka Byrnese, bývalého příslušníka CIA, který chce za každou cenu zjistit, zda bude Greg pro Pam dostatečně dobrým manželem a neustále podezíravě zkoumá Gregovu morálku a zázemí. Snaží se Grega všemožně nachytat, použije dokonce i detektor lži, jen aby ho dostal ze hry. Greg bude muset přestát Jackovy výslechy a testy, aby získal ruku jeho dcery.V jednom okamžiku na konci snímku říká Jack své ženě Dině: \"„Měli bychom poznat jeho rodiče.“\", což umožnilo navázat snímkem \"Jeho fotr, to je lotr\".\n\nFilm byl neobyčejně úspěšný, po celém světě tvůrcům vydělal přes 330 milionů dolarů.\n\n\n"}
{"id": "127350", "url": "https://cs.wikipedia.org/wiki?curid=127350", "title": "Kryštof Alois Lautner", "text": "Kryštof Alois Lautner\n\nKryštof Alois Lautner (německy Christoph Alois Lauttner, 1622 Šumperk – 18. září 1685 Mohelnice) byl katolický duchovní a jedna z obětí honu na čarodějnice na Šumpersku. Tyto čarodějnické procesy literárně zpracoval Václav Kaplický v knize \"Kladivo na čarodějnice\" a Otakar Vávra ve stejnojmenném filmu. Kryštof Alois Lautner je ústřední postavou obou děl.\n\nNarodil se Zachariáši a Dorotě Lautnerovým roku 1622 v Šumperku. Nejprve studoval v Olomouci, ale obsazení města Švédy ho přimělo opustit Moravu, neboť, jak sám pravil, „\"byl člověkem míru a pera, nikoliv meče, a nechtěl nosit mušketu“.\" Odešel do bavorského Landshutu, kde studoval morální teologii, odkud však již po půl roce zamířil do Vídně, kde se stal magistrem práva a filosofie. Dále ho hostil Štýrský Hradec, kde se centrem jeho zájmu stala teologie a přírodní vědy. Po olomouckém kněžském vysvěcení (1656) byl v letech 1658–1663 farářem v Dolní Moravici (Sovinec) a posléze v Osoblaze. Roku 1668 přijal pozvání svého přítele Kašpara Sattlera do Šumperka a byl zde povýšen na děkana.\n\nByl to velice vzdělaný a oblíbený duchovní, který měl mnoho přátel, především mezi měšťany. Respekt, kterému se těšil mezi farníky, byl zasloužený – jeho vědomosti z mnoha oborů byly opravdu neobvyklé, vynikal rovněž v astronomii. Hrál na housle, sbíral obrazy, v jeho knihovně bylo 337 knih nejrůznějšího zaměření, na tu dobu úctyhodná sbírka. Zde je nutno poznamenat, že Lautner patřil mezi německé Moravany, ale jelikož měl ve sbírce nejméně jednu českou knihu, zdá se pravděpodobné, že znal přinejmenším základy českého jazyka.\n\nNa květnou neděli roku 1678 se žebračka Marina Schuchová pokusila ze sobotínského kostela získat posvěcenou hostii, ale byla odhalena. Touto zdánlivě banální událostí začaly známé čarodějnické procesy na severní Moravě. Z Olomouce byl povolán inkvizitor Jindřich František Boblig z Edelstadtu, který se „vyučil“ v procesech ve Slezsku. Ty sužovaly oblast sousedící se Šumperskem již několik desítek let a vyžádaly si stovky obětí. Boblig zřídil svůj první inkviziční tribunál na zámku ve Velkých Losinách a v létě 1678 započal s „vyšetřováním“.\n\nV srpnu 1679 předal inkviziční soud světské moci k popravě první čtyři ženy z Vernířovic, ale v té době už v sítích Bobliga uvízly další osoby. Jeho cílem bylo rozšířit proces do Šumperku, kde se nacházeli bohatí měšťané, z jejichž majetku měly být procesy hrazeny. Šumperský městský pán kníže Karel Eusebius z Lichtenštejna zprvu váhal, ale nakonec souhlasil se zřízením druhého tribunálu. Kromě toho, že byl hluboce, až fanaticky přesvědčen o svém poslání vymítat „čarodějnice“, jsou Bobligovi tradičně přisuzovány další motivy, které se navzájem prolínaly: získat majetek a moc a zastrašit či zničit případnou opozici. A právě Lautner měl ztělesňovat jednoho z hlavních představitelů opozice. Proti představám o Bobligově chamtivosti ovšem někteří historikové poukazují na skutečnost, že Boblig za předsedání tribunálu dostával fixní denní plat. Veškerý majetek zkonfiskovaný obětem inkvizičního tribunálu připadl majitelům panství (či jejich poručníkům), tedy hraběnce z Galle a knížeti z Lichtenštejna, kteří z konfiskací nejvíce profitovali. Jedinou výjimkou byl právě majetek Kryštofa Aloise Lautnera, jenž zčásti připadl církvi.\n\nLautner byl velmi vzdělaný a znal i díla předních odpůrců čarodějnických procesů, jako byl Friedrich von Spee a Anton Praetorius. Ve svých kázáních se jistě věnoval i problému čarodějnic a nepřímo brojil proti Bobligovým vyšetřovacím metodám. Spolu s dalšími duchovními, jako byli losinský farář Tomáš König, rapotínský kaplan Jiří Antonín Lachnit a později i sobotínský farář Eusebius Leandr Schmidt (ten procesy v podstatě odstartoval, neboť on informoval vrchnost o prohřešku s hostií), si uvědomovali, že Bobligovo řádění se vymklo kontrole a že vina zúčastněných je vynucována psychickým i fyzickým terorem. Navíc Boblig začal zatýkat Lautnerovy známé a přátele z řad šumperských měšťanů. Další zajímavou skutečností je, že během procesů ve Slezsku (konkrétně na panství Jánský vrch), kde Boblig začínal, byla upálena Lautnerova teta. Není jisté, zda na její smrti měl Boblig svou přímou účast, každopádně o tom věděl. Celá záležitost se tedy děkana dotýkala osobně.\n\nV oblasti rekatolizace nepatřil Lautner k radikálům. Lidé ho měli rádi, byl zván do společnosti, k tajným evangelíkům byl zřejmě shovívavý. Tak získal řadu nepřátel zejména ve vyšších církevních kruzích – tvrdém protireformačním jádru. Nemohl se tedy spoléhat na pomoc od svých nadřízených.\n\nKoncem roku 1679 nechal inkviziční tribunál zatknout Marii Sattlerovou. Jednalo se o manželku jednoho z nejbohatších šumperských měšťanů, barvíře Kašpara Sattlera. Lautner byl přítelem Sattlerovy rodiny a s Kašparem strávil mnoho času při muzicírování. 1. února 1680 si Boblig přes apelační soud vymohl přímo u císaře Leopolda I. povolení k mučení této ženy. Bylo jen otázkou času, kdy Marie Sattlerová začne vypovídat proti svému muži a proti Lautnerovi. Boblig udělal ze Sattlerové hlavní osobu „čarodějnických rejů“, která měla údajně svést na scestí svého muže, svou dceru a Lautnera. Sattlerová „udala“ i Lautnerovu hospodyni Zuzanu Voglickovou a další. Boblig postupně shromáždil proti Lautnerovi množství „svědectví“, nicméně zatknout duchovního nebylo tak jednoduché.\n\nSpolu s hejtmanem Kotulínským z Kotulín se obrátili na apelační soud v Praze, posléze přesvědčili biskupa Karla II. z Lichtenštejna-Kastelkornu a v srpnu 1680 byla ustavena vyšetřovací komise. Dále v ní zasedli mohelnický děkan a Lautnerův spolužák Jiří Vojtěch Winkler (v roce 1684 ho nahradil notář biskupské konsistoře Meyer), bývalý biskupský ceremoniář Petr Reharmondt a osobní biskupův sekretář Eliáš Isidor Schmidt (bratr sobotínského faráře). Boblig proti Lautnerovi shromáždil výpovědi 30 svědků a biskup povolil děkana zatknout. Neprojednával se jen Lautnerův případ, udání proti dalším představitelům duchovenstva olomouckých diecézí bylo více. Boblig vypracoval obvinění například i proti rýmařovskému faráři Pabstovi, ale v jeho případě nebyla svědectví „průkazná“, a proto zatčen nebyl.\n\nBoblig se obával toho, co by mohlo způsobit zatčení oblíbeného faráře přímo v Šumperku, a tak použil lsti. 18. srpna 1680 byl Lautner děkanem Winklerem, přítelem z mládí, vylákán na hody do Mohelnice. Zde mu byl předán biskupský dopis a hned nato byl zatčen a uvězněn na Mírově. Později ho znovu přesunuli do Mohelnice, kde v místní škole zřídili vězení. 30. srpna byl proveden první výslech. Lautner v něm sdělil své personálie, vyslechl si obvinění proti své osobě a na otázku tribunálu, zda vše přiznává, odpověděl: „\"Nic nepřiznávám. Nemohu své svědomí zatížit.\"“ Inkviziční soud nespěchal. Dál shromažďoval „důkazy“ proti děkanovi, kterého, jak pravil sám Boblig, si zatím nechávali „uležet“. Podmínky ve vězení byly těžké. V létě v něm Lautner trpěl nesnesitelným vedrem, v zimě silným chladem. Nechávali ho dlouhou dobu záměrně nestříhaného a neholeného, zřejmě i proto, aby u všech „pozorovatelů“ vzbuzoval odpor už svým zjevem.\n\nLautnerovi přátelé z řad duchovních se mezitím rozhodli, že se pokusí svého druha zachránit. Nevěřili v jeho vinu a pokládali všechna přiznání za vynucená mučením. V tom smyslu také formulovali dopis, který poslali biskupské konzistoři v září 1680. Boblig se vše dozvěděl a okamžitě zahájil protiútok. Jen málokomu se chtělo pouštět s tímto inkvizitorem do boje, a tak někteří spoluautoři přímluvy za propuštění svůj postoj rychle změnili. Hlavní autor, losinský farář Tomáš König, byl záhy přeložen a krátce nato zemřel. I další faráři ze Šumperska se dostali do Bobligova zorného pole, žádný však již nebyl zatčen.\n\nLautner zatím musel podstoupit několik výslechů a konfrontací se svědky. Boblig proti němu shromáždil celkem 36 svědectví od losinských a šumperských obětí. Některé používal „in memoriam“ (jejich autoři už byli mrtví). Hlavní dvě svědkyně byly Marie Sattlerová a Zuzana Voglicková. Druhou jmenovanou se podařilo Bobligovi zlomit až nasazením druhého stupně tortury – španělské boty. Svědectví vesměs tvrdila totéž, inkvizitorem a jeho pomocníky naučené: Lautner se zúčastňoval čarodějnických shromáždění na Petrových kamenech, organizoval ďábelské svatby, znesvěcoval hostie, podílel se na orgiích, křtil děti ve jménu satana, korunoval čarodějnické královny, podílel se na ubití beránka (Kristova předobrazu), měl dva učitele – zlé duchy Zuzanu a Justinu atd. Děkan vše popíral. V relaci o konfrontaci mezi Lautnerem a Marií Sattlerovou, Zuzanou Voglickovou a Alžbětou Sattlerovou z 23. listopadu 1682 mj. stojí:\n\nJelikož se odpor Lautnera nepodařilo zlomit „po dobrém“, vymohl si inkviziční tribunál použít právo útrpné. Došlo k tomu v březnu 1683. Děkan při prvním mučení vydržel všechny tři stupně obvyklé tortury (palečnice, španělská bota, skřipec), a měl být tedy očištěn. Ale Boblig by tím utrpěl těžkou porážku, a to nemohl připustit. Prohlásil proto, že jde o zvlášť nebezpečného čaroděje, jemuž dává sílu sám ďábel, a že proti němu shromáždí další důkazy.\n\nBoblig „sehnal“ další šumperské svědky (např. mydláře Jana Přerovského), ale Lautner stále nařčení odmítal. Naopak se aktivně hájil, napadal rozpory ve výpovědích a poslal i dopis olomouckému biskupovi, kde mu vše po pravdě vylíčil. Nedostalo se mu žádné odpovědi. Teprve díky dalšímu strašlivému a dlouhotrvajícímu mučení (ostré výslechy v mučírně od 14. do 28. června 1684, použití skřipce, závaží a pálení ohněm zároveň) se podařilo Lautnera 28. června 1684 fyzicky i duševně zlomit a podepsal protokol o své vině. Avšak i poté se případ více než rok táhl a Boblig shromažďoval další a další „důkazy“. Olomoucký biskup se během té doby zřejmě přece jen pokusil získat dobrozdání pro zmírnění rozsudku na doživotní žalář a poslal v tomto duchu dopis papeži Inocencovi XI. Ten však milost udělit odmítl se slovy: „\"Kdybychom my sami byli z takové neřesti usvědčeni, pak by si spasitelná spravedlnost žádala, abychom byli celému světu příkladem a byli veřejně upáleni.\"“\n\nAž 1. září 1685 byl vynesen a 13. září ve škole v Mohelnici vyhlášen rozsudek - trest smrti upálením. Den popravy byl stanoven na 18. září 1685. Ještě těsně před popravou se Lautner pokusil dopisem biskupovi zmírnit svůj rozsudek, ale marně. V den exekuce Kryštofa Aloise Lautnera ponižujícím obřadem zbavili kněžské hodnosti. Byl v mohelnickém kostele odsvěcen, byla mu vydřena do krve cihlami místa na těle, kde obdržel kněžské pomazání, a následně ho kněz kopl. Poté ho silná eskorta odvezla ve vozíku na hranici a byl zaživa upálen. Dostal sice pytlík se střelným prachem, aby mu „bylo usnadněno zemřít“, ale ten jej pouze zranil a popálil. Aktu přihlíželo možná až 20 000 lidí z celého okolí.\n\nLautnerovu nebývale rozsáhlou knihovnu (většina farních knihoven té doby byla rozsahem i 10x menší) roztřídil jeden z jeho soudců, biskupův osobní sekretář Eliáš Isidor Schmidt. Většina, 227 knih, převážně teologických knih a pastoračních pomůcek zůstala ve farnosti v Šumperku, 137 titulů z ostatních vědních oborů (historie, právo, cestopisy, atd.) zabavil Schmidt pro svého pána biskupa Karla z Lichtenštejna-Kastelkornu, který jimi obohatil knihovnu své rezidence v Kroměříži.\n\nV roce 1998 byla při olomouckém arcibiskupství zřízena komise, která zkoumala protokoly, výpovědi i rozsudky inkvizičního soudu. V červnu 2000 odhalil v Šumperku olomoucký arcibiskup Jan Graubner děkanu Lautnerovi pamětní desku a omluvil se za díl viny církve na procesech. Paradoxně však zároveň připomněl, že soudy, které odsoudily k smrti mnoho desítek lidí, zřídila světská moc. Ale ani samotný děkan Lautner, který byl do rukou světského soudu, a tedy i na smrt, vydán rozhodnutím biskupské konzistoře (a zasedal v něm biskupův sekretář), nakonec právně ani církevně rehabilitován nebyl a komise byla v tichosti rozpuštěna.\n\nLautner má dva památníčky, jeden v Mohelnici (1930) a druhý v Šumperku (2000). V Šumperku je po něm pojmenována ulice.\n\nTento duchovní je hlavní postavou Kaplického románu \"Kladivo na čarodějnice\" (1963). Václav Kaplický se ve své knize drží dosti přesně historických pramenů (spolupracoval mj. i s historikem Františkem Spurným) a postavu děkana vylíčil velmi věrně.\n\nV roce 1969 knihu zfilmoval pod stejným názvem Otakar Vávra. Lautnera si zde zahrál slovenský herec Elo Romančík.\n\n\n"}
{"id": "127352", "url": "https://cs.wikipedia.org/wiki?curid=127352", "title": "Dreamcast", "text": "Dreamcast\n\nSega Dreamcast byla poslední domácí herní konzolí od firmy Sega, měla nahradit svého předchůdce Sega Saturn a otevřít společnosti bránu do světa 6. generace herních zařízení. Díky tomu, že byla určena k získání převahy nad konkurenčními stroji o Sony (PlayStation) a Nintenda (Nintendo 64), vyšla již 15 měsíců před oficiální edicí PlayStation 2 a dokonce tři roky před GameCube a Xboxem. Na čas se prostřednictvím Dreamcastu podařilo získat zpět pověst mezi hráčskou komunitou, pro Segu však toto období trvalo příliš krátkou dobu. Sony v té době představovalo dravého rivala a komunita netrpělivě očekávala příchod nástupce veleúspěšného PlayStationu. Po jeho vydání v březnu roku 2000 se Dreamcast začal opět propadat, byl v porovnání s novou konkurenční konzolí hardwarově nedostačující a také softwarová podpora byla nesrovnatelně horší, zejména od výrobců třetích stran. Z této rány se již Sega nevzpamatovala a zareagovala totálním zastavením výroby domácích herních konzolí.\n\nJaponská skupiny Segy vedená Hidekim Sató zvolila jako srdce konzole procesor SH4 od Hitachi, který obsahoval jednotku PowerVR od firmy VideoLogic (v současné době známé pod názvem Imagination Technologies), jež vyráběl NEC. Projekt se rozjel a jako kódové označení bylo zvoleno spojení White Belt (\"Bílý pás\"). V Japonsku se vžilo označení Guppy, posléze, u pokročilejších prototypů, nahrazené jménem Dural, v závěrečné fázi označením Katana.\nOproti japonskému týmu, stavěla americká skupina pod taktovkou Tetsua Jamamota nový prototyp na bázi procesoru IBM/Motorola PowerPC 603e a grafickém subsystému 3dfx Voodoo 2. Vývojové kódové označení bylo Black Belt (\"Černý pás\"), prototyp pak nesl označení Shark (\"Žralok\").\n\nPrvní vážné problémy, které vedly až k destruktivnímu charakteru americké paralelní větve projektu, způsobila firma 3dfx svojí politikou IPO (\"Initial Public Offering\"), což bylo v rozporu s utajováním vývoje Sharku. Po soudním sporu bylo rozhodnuto o ukončení prototypu postaveném na grafickém čipu Voodoo 2 a iniciativu převzala japonská skupina. Zároveň s volbou platformy se finalizovalo označení konzole – Sega Dreamcast.\n\nKonzole byla představena v Japonsku 27. listopadu roku 1998, v USA pak 9. září 1999 po masivní reklamní kampani nazvané 9/9/99. V Evropě měl Dreamcast svou premiéru 14. října 1999.\nDreamcast byl první konzolí, která obsahovala vestavěný modem pro podporu on-line hraní přes internet. On-line hraní bylo možné již dříve, např. prostřednictvím konzolí NES, SNES a Nintendo 64, nicméně pouze v omezené míře a za předpokladu nadstavbového hardware.\n\nNástup konzole byl masivní. Prognózy hovořily o 300 tisících prodaných kusů, ovšem skutečnost byla mnohem příznivější. Během dvou týdnů od oficiálního představení se jich prodalo půl milionu, přičemž během prvních 24 hodin to bylo 225 tisíc konzolí! Tento rekord zlomila až PlayStation 2 o rok později.\n\nPrvní ledová sprcha po prodejní euforii nastala oznámením firmy Electronic Arts, že nebude vyvíjet sportovní hry (EA Sports) pro Segu. Sega zareagovala vytvořením série Sega Sports a tato schizofrenie vyvrcholila dvojím vydáním titulu NFL. EA Sports vydalo Madden 2001, Sega Sports NFL 2K1. Obě hry věrně kopírovaly skutečné prostředí Národní fotbalové ligy, verze Segy měla výhodu v podpoře on-line hraní prostřednictvím sítě SegaNet, EA Sports zase předvedly brilantní grafické orgie.\n\nCo se týče hardware, jako velký stín se pomalu na scénu vkrádá PlayStation 2. Sony v průběhu roku oznámila zpětnou kompatibilitu pro starší tituly z PlayStationu 1, rovněž upřesnila datum vydání svojí next-gen konzole. V davu veřejnosti to začalo šumět. Sega si této situace včas všimla a stačila zareagovat významnou podporou on-line komunity posílením (jak marketingovým, tak technickým) sítě SegaNet a na podzim roku 2000 dokonce výrazně snížila ceny vydávaných titulů.\n\nOd července do září 2000 se po zmíněných injekcích podařilo zvýšit prodejnosti her a konzolí o 156% a v listopadu téhož roku dokonce odsunula Nintendo 64 na druhou příčku. I přes tyto úspěchy Segy došlo v průběhu roku 2001 k masivnímu odlivu herních vydavatelů ve prospěch PlayStation 2. Příčinu můžeme nalézt v rozpačitém podpoře Segy u svých předchozích modelů, nejvýrazněji u Saturnu, Segy 32x a Segy CD. Jako příklad úprknu od Segy může sloužit projekt hry Half-Life, který byl opuštěn těsně před dokončením.\n\nPo masivní reklamní kampani PlayStation 2 Sega najala externí firmy pro reklamní činnost, nicméně kvůli nízkým výdajům na tyto aktivity nikdy nedosáhla požadovaného efektu. Navíc například ve Finsku utržila šrám na své pověsti, neboť připojení k SegaNetu zde bylo 3x dražší, než platby za připojení k internetu prostřednictvím linky ISDN.\n\n31. ledna 2001 Sega oznámila ukončení projektu Dreamcast k březnu téhož roku s dovětkem, že bude dovyvinuto asi 50 až 60 herních titulů. Poslední hrou vydanou v USA se stala NHL 2K2, vydaná v únoru roku 2002. Za hlavní příčinu pádu Segy je uváděna nedostatečná spolupráce s herními vývojářskými firmami (např. Electronic Arts), zejména po neblahých zkušenostech z předchozích platforem.\n\nÚplně posledním titulem Segy pro Dreamcast byla hra Puyo Pop Fever, vydaná 24. února roku 2004. Po tomto datu ještě vzniklo několik her ze třetích stran (Trizeal, Rajirugi), z poslední doby pak Under Defeat z března 2006.\n\nV průběhu roku 2006 Sega vydala několik multipacků buď prostřednictvím svého on-line obchodu nebo prostřednictvím třetích firem.\n\n\n\n\n\n\n\n"}
{"id": "127354", "url": "https://cs.wikipedia.org/wiki?curid=127354", "title": "Svatý Kopeček", "text": "Svatý Kopeček\n\nSvatý Kopeček či Svatý kopeček má více významů:\n\n"}
{"id": "127355", "url": "https://cs.wikipedia.org/wiki?curid=127355", "title": "Ústav Českého národního korpusu", "text": "Ústav Českého národního korpusu\n\nÚstav Českého národního korpusu Filozofické fakulty Univerzity Karlovy v Praze, zkr. ÚČNK, vytváří a spravuje Český národní korpus a vedle vědy a výzkumu se věnuje též výuce a podpoře uživatelů Českého národního korpusu a paralelních korpusů řady InterCorp.\n\nŘeditelem ústavu je Mgr. Michal Křen, Ph.D.\n\nÚstav je rozčleněn na následující sekce:\n\nHlavním posláním ÚČNK je kontinuální rozvoj a budování jazykových korpusů různých typů. Představují reprezentativní lingvisticky zpracované datové základny pro empirický a exaktní výzkum českého jazyka a jde především o korpusy zachycující češtinu v jejím současném stavu (synchronní korpusy psaného a mluveného jazyka), v jejím historickém vývoji (diachronní korpusy) a v překladovém srovnání s jinými jazyky (paralelní korpusy).\n\nS budováním korpusů úzce souvisí též bezplatná veřejná služba poskytování internetového uživatelského přístupu ke všem korpusům pomocí specializovaných rozhraní a nástrojů (např. nástroj pro porovnání variant SyD) a podpora uživatelů.\n\nV současnosti projekt ČNK spravuje následující řady korpusů:\n\nKorpusy psané současné češtiny o celkovém rozsahu 1300 milionů textových slov jsou \"referenční\" (tj. neměnné, lze na ně odkazovat a opakované dotazy dají tytéž výsledky) a \"reprezentativní\" (vyváženě pokrývají celou šíři žánrů, jež český čtenář recipuje skrze tištěné psané texty, a reprezentují tak úzus tištěné psané češtiny) \n\nKorpusy mluvené češtiny o celkovém objemu cca 3 miliony textových slov. Mluvené korpusy řady ORAL zachycují autentickou mluvu v neformálních situacích a jsou doplněny základními sociolingvistickými údaji o mluvčích, korpus ORAL2008, pokrývající celé území Čech, je navíc vyvážen v hlavních sociolingvistických kategoriích. Připravované rozhraní zpřístupní i anonymizované zvukové nahrávky.\n\nKorpus diachronní (DIAKORP) \n\nKorpusy paralelní (InterCorp) zahrnující překladové ekvivalenty českých textů do více než dvaceti jazyků.\n\nÚČNK dlouhodobě spolupracuje s Nakladatelstvím Lidové noviny, kde mj. vydává řadu Studie z korpusové lingvistiky. Dále vyšlo:\n\nKe stažení jsou zpřístupněny abecední a retrográdní slovníky, založené na korpusech řady SYN.\n\nÚstav Českého národního korpusu byl založen 9. září 1994. Pravidelnou činnost vyvíjí od 1. října 1996, kdy byl sestaven kolektiv stálých zaměstnanců. Roku 2000 byl zveřejněn první stomilionový žánrově vyvážený korpus, SYN2000.\n\n"}
{"id": "127360", "url": "https://cs.wikipedia.org/wiki?curid=127360", "title": "Sapirova–Whorfova hypotéza", "text": "Sapirova–Whorfova hypotéza\n\nSapirova–Whorfova hypotéza je lingvisticko-antropologická teze, podle níž je pojetí reálného světa vystavěno na jazykových zvyklostech konkrétní dané komunity, jež pak předurčují určitý výběr interpretace reality. Byla jednou z historicky významných teorií psycholingvistiky.\n\nS touto zřejmě nejslavnější teorií kořenící v jazykovém relativismu přišel americký strukturalistický lingvista Edward Sapir ve 30. letech 20. století.\n\nNechal se inspirovat zjištěními svého učitele, proslulého antropologa Franze Boase, jenž si povšiml, že indiánské jazyky se značně odlišují od indoevropských dokonce i ve vyjadřování stejných reálií.\n\nSapir pak zformuloval hypotézu, podle níž je pojetí reálného světa vystavěno na jazykových zvyklostech konkrétní dané komunity, jež pak předurčují určitý výběr interpretace reality – žijeme tedy bez velké nadsázky v jiných světech. Se Sapirovou prací přišel do kontaktu Benjamin Lee Whorf, který za něj suploval na univerzitě, a následně jeho úvahy prohloubil a radikálně rozpracoval.\n\nNázor většiny antropologů a lingvistů na jejich závěry, jež vešly ve známost jako Sapirova–Whorfova hypotéza, je však dnes poněkud skeptický, protože myšlení není zcela redukovatelné pouze na jazyk a řada významů může být vyjádřena neverbálními či mimojazykovými prostředky, jako je například mimika, posunky, umění, jazykový či situační kontext apod.\n\n"}
{"id": "127361", "url": "https://cs.wikipedia.org/wiki?curid=127361", "title": "Zobecněná hypotéza kontinua", "text": "Zobecněná hypotéza kontinua\n\nZobecněná hypotéza kontinua (označovaná často zkratkou GCH z anglického ) je matematická hypotéza z oboru teorie množin, konkrétněji z oboru kardinální aritmetiky.\n\nZobecněnou hypotézu kontinua formuloval v roce 1908 Felix Hausdorff v následující podobě:\n\nPro každé ordinální číslo formula_1 platí:\nformula_2\n\nZobecněná hypotéza kontinua tedy v podstatě tvrdí, že neexistuje žádná mohutnost mezi kardinálním číslem formula_3 a mohutností jeho potenční množiny formula_4.\n\nSpeciálně pro formula_5 dostáváme formula_6, což není nic jiného, než Cantorova hypotéza kontinua (CH), která tvrdí, že nejmenší nespočetnou mohutností je mohutnost kontinua, tj. množiny reálných čísel.\n\nK.Gödel ukázal ve 40.letech 20.století, že GCH je bezesporná s axiomy Zermelo-Fraenkelovy teorie množin (ZF) - to znamená, že v ZF nelze dokázat její opak. (Přesnější by bylo mluvit o relativní bezespornosti - pokud je bezesporná ZF, pak je bezesporná i ZF obohacená o GCH.)\n\nK důkazu použil třídy tzv. konstruovatelných množin - jedná se vnitřní model teorie množin (pokud přijmeme navíc axiom konstruovatelnosti - tj. předpoklad, že všechny množiny jsou konstruovatelné), ve kterém lze dokázat GCH.\n\nZajímavým výsledkem z roku 1960 je, že z GCH vyplývá platnost axiomu výběru - to znamená, že teorie vzniklá ze ZF přijmutím GCH je přimejmenším stejně silná, jako ZFC.\n\n"}
{"id": "127370", "url": "https://cs.wikipedia.org/wiki?curid=127370", "title": "Kostel Panny Marie Růžencové", "text": "Kostel Panny Marie Růžencové\n\nKostelů zasvěcených Panně Marii Růžencové je více (seznam nemusí být úplný):\n\n\n\n\n\n"}
{"id": "127372", "url": "https://cs.wikipedia.org/wiki?curid=127372", "title": "Axiom konstruovatelnosti", "text": "Axiom konstruovatelnosti\n\nAxiom konstruovatelnosti tvrdí, že třída formula_1 všech konstruovatelných množin je totožná s univerzální třídou formula_2 (tj. třídou všech množin). Lze jej zapsat ve velice elegantním a úsporném tvaru:\n\nAxiom konstruovatelnosti je velice silné tvrzení, které je nezávislé na běžně přijímaných axiomech Zermelo-Fraenkelovy teorie množin — z jejích axiomů nelze dokázat ani formula_4, ani jeho negaci.\n\nSilným tvrzením myslíme fakt, že omezuje svět teorie množin na „rozumně se chovající“ množiny, a vylučuje z něj všechny ostatní. Tato síla je dobře vidět na tom, že z formula_4 lze dokázat axiom výběru i zobecněnou hypotézu kontinua.\n\n"}
{"id": "127379", "url": "https://cs.wikipedia.org/wiki?curid=127379", "title": "Kostel svatého Martina", "text": "Kostel svatého Martina\n\nKostelů zasvěcených svatému Martinovi z Tours nebo svatému Martinovi z Dumia je více:\n\na další…\n\nSvatému Martinu je i spoluzasvěcováno:\n\nKostely svatého Martina mohou mít v názvu také místní vymezení:\n\n\n\n\n\n"}
{"id": "127383", "url": "https://cs.wikipedia.org/wiki?curid=127383", "title": "Rogotin", "text": "Rogotin\n\nRogotin je vesnice v jižní Dalmácii (Chorvatsko), ležící mezi městy Ploče a Metković. Administrativně náleží pod město Ploče v Dubrovnicko-neretvanské župě.\n\nRogotin leží v severozápadní části údolí řeky Neretvy, od přístavu Ploče je vzdálen přibližně 4 km a od města Komin 5 km. Západně od vesnice leží jezero Vlaška.\n\n"}
{"id": "127385", "url": "https://cs.wikipedia.org/wiki?curid=127385", "title": "Kostel svaté Anny", "text": "Kostel svaté Anny\n\nKostelů zasvěcených svaté Anně je více:\n\n\na další…\n\n\n"}
{"id": "127392", "url": "https://cs.wikipedia.org/wiki?curid=127392", "title": "Kostel svatého Filipa a Jakuba", "text": "Kostel svatého Filipa a Jakuba\n\nKostelů zasvěcených svatému Filipovi a Jakubovi je více:\n\n"}
{"id": "127399", "url": "https://cs.wikipedia.org/wiki?curid=127399", "title": "Daniela Šinkorová", "text": "Daniela Šinkorová\n\nDaniela Šinkorová (* 28. prosinec 1972 Nitra) je slovenská herečka a zpěvačka žijící v České republice.\n\nPochází z umělecké rodiny. Její maminka je loutkoherečka. Má o jedenáct let starší sestru Janu. Jako malá hrála na piano, flétnu, bicí, chodila na klasické i společenské tance a do sborového zpěvu.\n\nVystudovala hudebně-dramatický obor na konzervatoři v Bratislavě a muzikálové herectví na JAMU v Brně. Během studií hostovala na Nové scéně v Bratislavě v roli Lienky v muzikálu \"Grandhotel\" a v muzikálech \"Sny noci svatojánské\" a \"Bastard\" v Městském divadle v Brně. Vysokou školu absolvovala v hlavní roli Sugar v muzikálu \"Někdo to rád horké\" v ND Brno, ale tuto roli si později zahrála i v HDK v Praze. Její repertoár je založen na písních z populárních muzikálů (ve kterých účinkovala, nebo stále účinkuje). Hraje u soukromých společností a také na českých předních divadelních scénách. V letech 2014 - 2016 hrála hlavní roli (Donna) v muzikálu Mamma Mia!, který se uváděl v Kongresovém centru v Praze a také v HDK v muzikálu The Addams family, kde hraje také hlavní roli.\n\nÚčinkovala v televizních pořadech \"Jsou hvězdy, které nehasnou\", \"Go Go Show\", televizních Silvestrech a mnoha dalších. Objevila se v seriálu \"Nemocnice na kraji města po dvaceti letech\" v roli doktorky Nadi Šulcové.\n\nVystupovala v rolí Sally Bowles v představení \"Kabaret\" v plzeňském Divadle J. K. Tyla. Ztvárnila roli lékařky Gity Petrové v seriálu \"Ordinace v růžové zahradě\". Obdržela Cenu Týtý 2005 v kategorii herečka. Získala i 2 ceny Thálie (rok 2002 a 2004)\n\nUváděla pořad o vaření \"Česko na talíři\". Později hrála v seriálu \"Gympl s (r)učením omezeným\" zdravotní sestru Majku Šmídovou.\n\nÚčinkovala v divadle Palace v muzikálu \"Miluju tě, ale...\" a v činohře \"Manželský poker a v činohře Celebrity s. r. o\". Moderovala \"VIP zprávy\" na Primě (dnes TOP STAR).\nV roce 2018 se zúčastnila Stardance IX. Jejím tanečním partnerem byl Michal Padevět. Byli vyřazeni ve 3. kole.\n\n\n\n\n\n\npoz. -píseň - duet s - (autor hudby písně/autor textu písně)\n\n(h:/t:) - doposud nezjištěný autor hudby nebo textu\n\n\n"}
{"id": "127405", "url": "https://cs.wikipedia.org/wiki?curid=127405", "title": "Michaela Badinková", "text": "Michaela Badinková\n\nMichaela Badinková (* 25. ledna 1979 Malacky) je česká herečka slovenské národnosti. Vyhrála 5. řadu televizní soutěže \"Tvoje tvář má známý hlas\".\n\nVystudovala Státní konzervatoř v Bratislavě, hudebně-dramatický obor, a DAMU v Praze (obor činoherní herectví). Účinkovala v dětském divadle Úsmev v Bratislavě, v Divadle Andreja Bagara v Nitře a v Bábkovom divadle v Žilině. Zahrála si v hudební komedii \"Miluju tě, ale…\" v pražském Paláci Blaník. V současné době působí v Divadle Na Fidlovačce. S Annou Remkovou alternuje Eržiku v \"Baladě pro banditu\", se Zuzanou Vejvodovou Káču v \"Divotvorném hrnci\" a Millie Dillmount v \"Hledá se muž. Zn. Bohatý!\". Za Millie byla nominována na Cenu Thálie v kategorii muzikál. Hrála v českém seriálu \"Ulice\". Od roku 2016 ztvárňuje postavu MUDr. Aleny Mázlové v seriálu \"Ordinace v růžové zahradě 2\". V roce 2018 TV Nova oznámila, že bude účinkovat v zábavné show \"Tvoje tvář má známý hlas\" (1. místo v soutěži).\n\nJejím partnerem je Jan Teplý ml., má dvě dcery, Evelínu a Emílii..\n\n\n\n"}
{"id": "127407", "url": "https://cs.wikipedia.org/wiki?curid=127407", "title": "Kostel svatého Jakuba", "text": "Kostel svatého Jakuba\n\nKostely svatého Jakuba, tedy kostely zasvěcené apoštolu Jakubu Staršímu jsou nazývány v různých místech též jako kostel svatého Jakuba Staršího či kostel svatého Jakuba Většího. \n\nSvatému Jakubovi Mladšímu, apoštolu zvanému též \"Jakub Menší\" nebo \"Jakub Alfeův\", jsou obvykle zasvěceny kostely svatého Filipa a Jakuba.\n\nKostely jsou setříděny podle místa, s uvedením nejčastěji používaného názvu.\n\n\n\n\n\n\n\n\n\n\n\n\n\n\n\n\n\n\n"}
{"id": "127417", "url": "https://cs.wikipedia.org/wiki?curid=127417", "title": "František Záviška", "text": "František Záviška\n\nFrantišek Záviška (18. listopadu 1879 ve Velkém Meziříčí – 17. dubna 1945 v německém Gifhornu) byl český teoretický fyzik, který působil na Univerzity Karlově v Praze a který byl v letech 1934–1944 předsedou Jednoty českých matematiků a fyziků a v letech 1942–1944 též hlavním tajemníkem Královské české společnosti nauk.\n\nMezi lety 1891 a 1895 studoval gymnázium v Třebíči, následně se přesunul do Brna, kde v roce 1898 odmaturoval. Vystudoval fyziku a matematiku na české univerzitě v Praze, kde pod vedením prof. Františka Koláčka získal v roce 1903 titul PhDr. Poté co se v roce 1906 na téže univerzitě habilitoval z matematické fyziky (jeho habilitační práce byla z fyzikální optiky), odjel na rok pracovat k J.J. Thomsonovi do Cavendishovy laboratoře na Univerzitě v Cambridge, kde se zabýval studiem kondenzačních poměrů ve Wilsonově mlžné komoře. V roce 1914 byl jmenován mimořádným a v roce 1919 řádným profesorem teoretické fyziky na Přírodovědecké fakultě Univerzity Karlovy, kde byl ředitelem Ústavu pro teoretickou fyziku a ve školním roce 1926/1927 děkanem. Od roku 1924 byl členem České akademie věd.\n\nVe svých vědeckých pracích se věnoval zejména šíření elektromagnetických vln ve vodičích a dielektrikách. Byl též autorem řady vysokoškolských učebnic a vědeckých překladů, působil v redakční radě \"Časopisu pro pěstování matematiky a fyziky\" a patřil k propagátorům Einsteinovy teorie relativity.\n\nZa 2. světové války byl 21. ledna 1944 zatčen gestapem pro podezření z odbojové činnosti. Byl vězněn nejprve v Praze a v Brně a později v koncentračních táborech Mauthausen a Osterode. Zemřel 17. dubna 1945 na následky vyčerpání při pochodu smrti z koncentračního tábora.\n\nVědecké práce\n\nFrantišek Záviška byl autorem řady vědeckých článků, které pojednávají o šíření elektromagnetických vln.\n\n\nDalší vybraná díla lze nalézt na stránkách knihovny MFF UK v Praze.\n\nUčebnice\n\n\nBiografie\n\n\n"}
{"id": "127421", "url": "https://cs.wikipedia.org/wiki?curid=127421", "title": "Liquid funk", "text": "Liquid funk\n\nLiquid funk je jedním z několika stylů drum and bassu, také mnohdy přezdívaný jako hitový drum and bass. Tento styl vznikl po roce 2000 a charakterizuje se funky rytmem, zřetelnými vokály a mnohdy i množstvím přidávaných nástrojů a efektů. O liquid funku se říká, že je nejsnadnější cestou, jak naučit své okolí poslouchat lámané beaty.\n\nDruhá vlna liquid funku začala v období 2006–2009 s velkým nárůstem umělců jako Eveson, Alix Perez, Zero T, Lenzman a Spectrasoul, aby byli jmenováni alespoň někteří. Stejně jako původní liquid, přišel převážně z Velké Británie. Tito inovativní umělci měli tendenci odejít od původních bubnů a bas scény a přinést nové.\n\n"}
{"id": "127428", "url": "https://cs.wikipedia.org/wiki?curid=127428", "title": "Svaz účetních", "text": "Svaz účetních\n\nSvaz účetních je česká dobrovolná profesní organizace, která od roku 1990 sdružuje účetní, auditory a daňové poradce. Hlavním úkolem Svazu účetních je přispět k rozvoji a zkvalitnění účetní profese a dosažení její úrovně srovnatelné se zeměmi Evropské unie. Tento cíl je naplňován realizací systému certifikace, vytvořeného ve spolupráci se zahraničními experty a zejména britskou The Association of Chartered Certified Accountans (\"ACCA\").\n\n"}
{"id": "127429", "url": "https://cs.wikipedia.org/wiki?curid=127429", "title": "Bwin.party", "text": "Bwin.party\n\nbwin.party je společnost nabízející online hazard, která v roce 2011 vznikla sloučením firem bwin a PartyGaming. Společnost je obchodována na London Stock Exchange, oficiální sídlo má na Gibraltaru.\n\nSpolečnost nabízí kurzové sázky na sportovní utkání, poker a další kasinové hry. Největší zisky jdou ze sportovních sázek a pokeru.\n\nV sezóně 2006/07 se logo \"bwin\" nacházelo na dresech německého účastníka Ligy mistrů Werderu Brémy, druholigového Mnichova 1860 (jako „we win!“), italského velkoklubu AC Milan, francouzského AS Monaco nebo českého Slovanu Liberec. bwin je také hlavním sponzorem portugalské ligy.\n\n"}
{"id": "127437", "url": "https://cs.wikipedia.org/wiki?curid=127437", "title": "Die Linkspartei.PDS", "text": "Die Linkspartei.PDS\n\nNěmecká strana Die Linkspartei.PDS vznikla 17. července 2005 přejmenováním dosavadní post-komunistické PDS (Strana demokratického socialismu). Tato byla dne 16. června 2007 sloučena se stranou WASG (Práce a sociální spravedlnost), čímž vznikla strana Die Linke.\n\nK přejmenování z původního jména \"PDS\" došlo v důsledku diskusí o spolupráci a možném sloučení se s mladou stranou WASG a na žádost \"WASG\"; možná spolupráce s \"WASG\", která je aktivní zejména ve starých (západních) spolkových zemích, neměla být blokována (kompromitována) příliš silným poukazem na PDS (která je ve spektru politických stran v Německu často označována za extrémně levicovou) a na straně druhé měl název jasně vyjadřovat i pozice a zaměření strany.\n\nV pojmenování strany však existuje mnoho nejasností a možností interpretace. Název Die Linkspartei.PDS uváděla mimo jiné strana samotná jako hlavní; dále byly uváděny krátké názvy Die Linke a Die Linke.PDS (což mělo již předem korespondovat s navrhovaným názvem budoucí strany po sloučení s \"WASG\") . V rejstříku stran, povolených k volbám do Spolkového sněmu je pak veden název Die Linkspartei. Strana sama dodatek \"PDS\" nazývá dodatkem (který v zákonech o stranách v Německu neexistuje). Navíc bylo používání tohoto dodatku stranou označeno jako záležitost jednotlivých zemských spolků strany (zřejmě podle toho, nakolik ten který spolek má důležité styky s \"WASG\" a tedy s jejími voliči).\n\nNávrh na sloučení s \"WASG\" byl jednomyslně přijat na společném kongresu obou stran v Dortmundu 24. a 25. března 2007; ke sloučení došlo na slučovacím kongresu 16. června 2007 v Berlíně – pod jménem Die Linke.\n\n\n"}
{"id": "127443", "url": "https://cs.wikipedia.org/wiki?curid=127443", "title": "Vrch", "text": "Vrch\n\nVrch může znamenat:\n\n\n"}
{"id": "127444", "url": "https://cs.wikipedia.org/wiki?curid=127444", "title": "Xchat", "text": "Xchat\n\nXchat případně X-chat má více významů:\n\n"}
{"id": "127445", "url": "https://cs.wikipedia.org/wiki?curid=127445", "title": "Seznam her pro Dreamcast", "text": "Seznam her pro Dreamcast\n\nToto je abecední seznam her pro domácí konzoli Sega Dreamcast.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "127450", "url": "https://cs.wikipedia.org/wiki?curid=127450", "title": "Palupín", "text": "Palupín\n\nPalupín () je vesnice, která je částí města Strmilov, od kterého leží 2 kilometry severovýchodním směrem. V roce 2011 zde trvale žilo 85 obyvatel.\n\nPrvní písemná zmínka o vesnici pochází z roku 1368. Ve vesnici se nachází kostel zasvěcený svatému Václavu. Postavit ho nechal majitel místního velkostatku Jindřich Václav Radkovec z Mírovic roku 1617.\n\n\n"}
{"id": "127454", "url": "https://cs.wikipedia.org/wiki?curid=127454", "title": "Ordinální aritmetika", "text": "Ordinální aritmetika\n\nOrdinální aritmetika je jednou z disciplín klasické teorie množin. Zabývá se rozšířením základních aritmetických operací (sčítání, násobení, mocnění) z přirozených čísel na všechna ordinální čísla (včetně nekonečných). Toto rozšíření probíhá tak, aby byly dobře zachyceny vlastnosti takzvaných dobrých uspořádání. Jinou možností je pokus o zachycení vlastností velikosti množin – tím se zabývá kardinální aritmetika.\n\nV celém článku jsou písmena ze začátku řecké alfabety používána pro označení ordinálů.\n\n\"Základní definice a vlastnosti ordinálních čísel najdete v článku Ordinální číslo.\"\n\nJsou-li formula_1 a formula_2 dvě ordinální čísla, pak:\n\nTypem dobře uspořádané množiny se rozumí ordinální číslo, které je při uspořádání relací formula_7 izomorfní s touto množinou – jedním z poměrně jednoduchých výsledků teorie ordinálních čísel je, že každá dobře uspořádaná množina je izomorfní s právě jedním ordinálem.\n\nSoučet 3 + 2:\nformula_8\nformula_9\nformula_10\nformula_11\nTypem této množiny v lexikografickém uspořádání (tj. napřed podle prvního a pak podle druhého prvku uspořádané dvojice) je ordinál 5, takže 2 + 3 = 5, což vypadá docela povědomě.\n\nSoučet formula_12 (jako formula_13 se značí množina všech přirozených čísel)\nformula_14\nformula_15\nformula_16\nformula_17\nTypem této množiny v lexikografickém uspořádání je formula_13, takže formula_19. Tady už je to s tou povědomostí horší – když něco zleva přičtu k množině všech přirozených čísel, dostanu opět množinu přirozených čísel.\n\nDoporučuji každému, aby si zkusil podle definice rozepsat formula_20. Dojde k překvapivému zjištění:\nformula_21\n\nSoučin 3.2: \nformula_22 \nformula_23\nTypem této množiny s lexikografickým uspořádáním je číslo 6.\n\nSoučin formula_24:\nformula_25\nformula_26\nTypem této množiny s lexikografickým uspořádáním je formula_13.\n\nObrátím-li poslední příklad na formula_28, dostávám množinu\nformula_29, \njejímž typem již není formula_13, ale větší ordinální číslo formula_31\n\nRozhodně opět formula_32.\n\nOrdinální součet a součin je definován tak, aby na přirozených číslech (tj. v našem případě na konečných ordinálech) dával stejné výsledky jako běžný aritmetický součet a součin v Peanově aritmetice. Dá se dokonce ukázat, že ordinální aritmetika na konečných ordinálech je modelem Peanovy aritmetiky.\n\nZajímavější začíná být situace na nekonečných ordinálech, kde se již toto chování liší – součet ani součin nejsou komutativní a ordinální součin je distributivní pouze zleva:\nformula_33\nOpačně to ale neplatí, protože například:\nformula_34 – viz předchozí příklady.\n\nUveďme některé další vlastnosti ordinálního součtu a součinu (všechny lze snadno odvodit přímo z definice stejně, jako v předchozích příkladech):\n\nA na závěr ještě něco, co vypadá trochu jako zbytek po dělení na přirozených číslech:\nPro každé dva ordinály formula_40 existují formula_41 takové, že\nformula_42\n\nOrdinální mocnina mocnina je opět rozšířením své jmenovkyně známé z přirozených čísel, definuje se rekurzivně následujícím způsobem:\n\nOrdinální mocnina má opět řadu vlastností, které bychom od aritmetické operace toho jména čekali:\n\nA především:\n\nNa závěr ještě uveďme větu o mocninném rozvoji ordinálních čísel (konkrétně pro základ formula_13 – opět lze srovnávat s mocninným rozvojem na přirozených číslech například ze základu 2:\n\nJe-li formula_57 množina přirozených čísel a formula_1 libovolný ordinál, pak existují jednoznačně daná přirozená čísla formula_59 a ordinály formula_60 takové, že platí:\nformula_61\n\nTento zápis nazýváme Cantorův normální tvar ordinálního čísla.\n\nPro vyjádření čísla formula_62 v Cantorově normálním tvaru platí formula_63, přičemž rovnost nastává právě tehdy, když formula_64. Takových formula_62 existuje dokonce vlastní třída, nejmenší z nich se nazývá formula_66. Pro formula_67 tedy je formula_68, což umožňuje často používanou metodu dokazování – takzvanou indukci do epsilon nula.\n\n"}
{"id": "127455", "url": "https://cs.wikipedia.org/wiki?curid=127455", "title": "The Kelly Family", "text": "The Kelly Family\n\nThe Kelly Family je hudební skupina, původně složená z Barbary Ann Kellyové, jejího manžela Daniela Jerome Kellyho a jejich dětí.\n\nV roce 1966 Barbara Ann a Daniel Jerome Kelly opustili USA se čtyřmi dětmi s Dannym, Caroline, Kathy a Paulem, které měl Daniel se svou první ženou. Poté se usadili v jižním Španělsku. Inspirováni tradicemi začali s dětmi zpívat a tančit na folkovou muziku. Hudbu měli rádi, ze začátku hráli po okolí, svým přátelům a známým. Později začali vystupovat na narozeninových oslavách, svatbách a místních fiestách. V roce 1967 se jim narodil první společný syn Johnny a po něm další děti Patricia (1969), Jimmy (1971) a Joey (1972). V roce 1973 se rodina přestěhovala do Pamplony, kde vystupovali v taverně. Barbara učila doma děti balet, chodily také na hodiny hudby. Pod jménem \"„Kelly Kids“\" je bylo možné vidět ve španělské televizi již v roce 1975. Ve stejném roce se jim narodila dcera Barby. Dále zpívali v Rakousku, Irsku, Německu a Nizozemsku. V roce 1977 se jim narodil syn Paddy, za dva roky dcera Maite. V roce 1979 získali první smlouvu k natočení desky u Polydoru. John nazpíval nejvíce písniček. První vydaný singl se jmenoval \"„Danny Boy“\" a brzy byl následován dalšími. V roce 1980 získali první místo na žebříčku v Nizozemí a Belgii s písní \"„Who'll Come With Me (David's Song)“\". V roce 1981 se narodil syn Angelo a Barbaře zjistili rakovinu prsu. Rodina se vrátila do Pamplony, kde Barbara rok na to zemřela. Danny, Caroline a Paul v následujících letech skupinu opustili a Kathy jako nejstarší žena ve skupině přejala úlohu své matky a starala se o své mladší sourozence. Po smrti Barbary se Kellyovi vydali do Francie, USA a v roce 1988 do Německa. Tam založili svou vlastní nahrávací společnost \"„KEL-Life“\".\nRok 1994 byl pro rodinnou devítičlennou kapelu přelomovým – alba \"„Over the Hump“\" se prodalo přes 4,5 miliónu kusů. Před \"„Over the Hump“\" je ve většině států Evropy nikdo neznal. Ale s vydáním této desky prorazili v mnoha státech Evropy mimo jiné i v České republice. Brzy následovala alba \"„Almost heaven“, „Growin' up“, „From their hearts“\". Po vydání posledního jmenovaného alba se skupina Kelly Family rozešla. \n\nV roce 2000 opustila skupinu Kathy a John. Kathy chtěla zkusit vlastní sólovou dráhu a John odešel, protože již nesouhlasil s novým uměleckým stylem skupiny. Barby ještě spolupracovala s rodinou při tvorbě alba \"„La patata“\", ale pak se stáhla do ústraní. V šestici vydali album \"„Homerun“\" a poté skupinu opustil Paddy a bylo natočeno album \"Hope\", poté se většina sourozenců věnovala sólové kariéře, ale v roce 2017 ohlásili velký comeback a natočili další album s názvem \"„We got love“\". Na albu vystupují Kathy, Paul, John, Patricia, Jimmy, Joey, Barby a Angelo. Maite a Paddy, který momentálně vystupuje pod jménem Michael Patrick Kelly, pokračují ve svých sólo projektech.\n\nAngelo, Kathy a Jimmy zpívají sólově, Patricia a Maite se na sólovou kariéru připravují a John hraje a zpívá se svou ženou Maite Itoiz, která je operní zpěvačkou. Z původní devítky tvoří v současné době „The Kelly Family“ jenom pětice – Joey, Kathy, která se ke skupině vrátila, Patricia, Maite a také bratr Paul, který s nimi zpíval v dětství. Účast na společných koncertech v budoucnu nevyloučil ani Jimmy. Členové Kellyovy rodiny stále vystupují na koncertech, převážně v Německu, ale někteří i v okolních státech. Skupina v roce 2017 oznámila svůj návrat a 24. 3. 2017 vydala své nejnovější album \"„We Got Love“\", již bez Paddyho a Barby.\n\n\n\n"}
{"id": "127457", "url": "https://cs.wikipedia.org/wiki?curid=127457", "title": "Edward Sapir", "text": "Edward Sapir\n\nEdward Sapir (26. ledna 1884 Lębork, Pomořansko – 4. února 1939, New Haven) byl americký jazykovědec a antropolog, čelný představitel lingvistického strukturalismu ve Spojených státech a jeden z tvůrců Sapirovy-Whorfovy hypotézy. Svými myšlenkami ovlivnil i Noama Chomského.\n\nSapir vyučoval na Chicagské univerzitě. Od roku 1931 do své smrti byl vedoucím antropologického oddělení na Yaleově univerzitě.\n\n"}
{"id": "127463", "url": "https://cs.wikipedia.org/wiki?curid=127463", "title": "Kavyl", "text": "Kavyl\n\nKavyl (\"Stipa\") je rod trav, tedy z čeledi lipnicovitých (\"Poaceae\"). Jedná se o vytrvalé byliny. Jsou trsnaté. Stébla dorůstají výšek zpravidla 10-90 cm. Čepele listů jsou ploché, skládané svinuté nebo i štětinovité, 0,3-4 mm široké, na vnější straně listu se při bázi čepele nachází jazýček, 0,1-8 (vzácně až 15) mm dlouhý. Květy jsou v kláscích, které tvoří poměrně chudou latu, která je zpravidla volná, vzácněji stažená. Klásky zboku smáčklé či nikoliv, jednokvěté. Na bázi klásku jsou dvě plevy, které jsou nestejné nebo přibližně stejné, ze špičky krátce osinaté, vzácněji bez osin. Pluchy jsou osinaté, kraji dovnitř svinuté, chlupy na kraji pluchy tak tvoří jednolitou břišní čáru (důležitá při určování druhů). Osina je extrémně dlouhá, zpravidla 10-30 cm, vzácněji i přes 50 cm, v dolní části je zkroucená, výše potom lysá a drsná nebo péřitě chlupatá. Plušky jsou bez kýlu. Plodem je obilka, která je okoralá. Osina vytrvává na obilce i za zralosti. Celkově je známo asi 50 druhů, které najdeme hlavně v Evropě včetně Středomoří, Asii a severní Africe.\n\nTento článek pojednává o rodu \"Stipa\" L. v užším slova smyslu (s. str.). Někteří autoři řadí do rodu Stipa v širším slova smyslu (s.l.) ještě druhy z dalších rodů: \"Achnatherum\" P. Beauv. p.p., \"Aristella\" Bertol., \"Austrostipa\" S.W.L. Jacobs and J. Everett, \"Hesperostipa\" (Elias) Barkworth, \"Jarava\" Ruiz & Pavon, \"Lasiagrostis\", \"Macrochloa\" Kunth, \"Orthoraphium\" Nees, \"Patis\" Ohwi, \"Ptilagrostis\" Griseb., \"Sparteum\" P. Beauv, \"Timouria\" Roshev., \"Trichosantha\" Steud. Všechny druhy rostoucí v ČR patří do rodu \"Stipa\" s. str.\n\nV České republice roste 9 druhů z rodu kavyl (\"Stipa\"). Jedná se o stepní trávy, čili v ČR je najdeme jen v nejteplejších a nejsušších územích Čech i Moravy, tedy tam, kde se ostrůvkovitě udrželo bezlesí (ať už za pomoci člověka či bez ní) po celý holocén dodnes. Snadno poznatelným druhem je kavyl vláskovitý (\"Stipa capillata\"), protože jako jediný v ČR rostoucí druh nemá péřité osiny. Roste v suchých oblastech Čech i Moravy. Kavyl tenkolistý (\"Stipa tirsa\") je nápadný svými niťovitými listy protaženými v osinatou špičku. Je to silně ohrožený druh (C2), roste v Čechách i na Moravě. Nejznámějším druhem je kavyl Ivanův (\"Stipa pennata\", syn: \"Stipa joanis\" Čelak.), roste v Čechách i na Moravě. Podobné je to s dalšími druhy: kavyl chlupatý (\"Stipa dasyphylla\") - silně ohrožený druh (C2), kavyl Smirnovův (\"Stipa smirnovii\") - kriticky ohrožený druh (C1). Hojnější je kavyl sličný (\"Stipa pulcherrima\"). Kavyl olysalý (\"Stipa zalesskii\") je kriticky ohrožený druh (C1) a roste jen v Čechách, na Moravě chybí. Naopak kavyl skalní (\"Stipa eriocaulis\") byl teprve nedávno potvrzen z Moravy (Svatý kopeček u Mikulova) a chybí v Čechách. Kavyl písečný (\"Stipa borysthenica\") je v ČR druhem písků jihovýchodní Moravy, v Čechách chybí a patří mezi kriticky ohrožené druhy (C1).\n\n\n \n"}
{"id": "127467", "url": "https://cs.wikipedia.org/wiki?curid=127467", "title": "Jablkoň", "text": "Jablkoň\n\nJablkoň je česká alternativní hudební skupina. V současnosti ji tvoří Michal Němec (zpěv, kytara), Martin Carvan (kytara), Johnny Jůdl (baskytara, fagot), Petr Chlouba (bicí, perkuse) a Marie Puttnerová (zpěv).\n\nJablkoň založili v roce 1977 Michal Němec, Ingo Bellmann a Ivan Podobský. V 80. letech se účastnila spousty festivalů a přehlídek různých hudebních žánrů včetně folkových (např. Porta) nebo jazzových. V roce 1989 do skupiny přišel Martin Carvan. Po sametové revoluci skupina spolupracovala s houslistou Jaroslavem Svěceným a hrála na festivalech po Evropě, např. v Německu, Nizozemsku nebo Belgii, ovšem na úkor hraní v Česku, které bylo minimální. V polovině 90. let 20. století Jablkoň spolu s J. Svěceným spolupracoval s \"Filmovým symfonickým orchestrem\", z čehož vzniklo album \"Symfonický Jablkoň\".\n\nV roce 1994 nahradil odcházejícího Ingo Bellmanna Ďusi Burmeč, v roce 1999 ale místo něho přichází Johnny Jůdl a na zároveň uprázdněné místo po Ivanu Podobském přichází Petr Chlouba. Zpívající saxofonistka Anna Duchaňová se připojila v roce 2005, v roce 2013 ji nahradila zpěvačka Marie Puttnerová.\n\nČlenové kapely v čele s Michalem Němcem složili hudbu k filmu \"Smradi\" (2002) a k televiznímu filmu \"Šejdrem\" (2009).\n\nKoncert z Náměšti nad Oslavou v létě 2005, na kterém hostovali Jiří Stivín, Jaroslav Svěcený, Zuzana Lapčíková, Michal Gera, Petr Váša a Filip Spálený a sbor Skřivánek, vychází v únoru 2006 na DVD.\n\n\nPísní \"Narozeniny\" je kapela také zastoupena na sampleru \"Bongo BonBoniéra\" (2010) a písní \"Kobyla\" na \"Bongo BomBarďák\" (2011).\n\n\n"}
{"id": "127468", "url": "https://cs.wikipedia.org/wiki?curid=127468", "title": "Vladimír Drbohlav", "text": "Vladimír Drbohlav\n\nVladimír Drbohlav (* 8. května 1953 Praha) je český sportovní komentátor působící v České televizi .\n\nV roce 1971 nastoupil na Fakultu sociálních věd a publicistiky Univerzity Karlovy v Praze (dnešní Fakulta sociálních věd) a začal spolupracovat s Československou televizí jako externista. Roku 1978 se z externisty stal zaměstnancem – asistentem režie Redakce sportu. V roce 1983 začal komentovat atletiku, jež ho mediálně proslavila (tento rok také působil jako jisticí komentátor přenosů z MS v atletice), později přibyla další sportovní odvětví: kanoistika (1986–1993), Klasické lyžování (1992–2000) a vzpírání (1986–2004). V letech 1990–1995 moderoval sportovní zpravodajství ČST, respektive ČT \"Branky, body, vteřiny\". Od roku 1995 koordinuje televizní ztvárnění sportovních přímých přenosů (nejen z atletiky). V letech 2007–2013 spolupracoval na vysílání přenosu z vyhlášení ankety Atlet roku. Je autorem mnoha televizních dokumentů, například pořadu s názvem \"Olympijský novověk\", který dostal cenu na festivalu Sportfilm Liberec. Podílí se také na některých dílech magazínu \"V šachu\" České televize.\n\nV současné době je Drbohlav vedoucím oddělení mezinárodních přenosů, to znamená, že jeho úkolem je dojednávat televizní vysílací práva pro Českou televizi na jednotlivé sportovní události. Je odborníkem na problematiku sportovní televizní strategie Evropské vysílací unie (EBU).\n\nVladimír Drbohlav je ženatý, má dvě děti (dcera Vanda a syn Vladimír). Je členem pléna Českého olympijského výboru, Českého klubu fair play,a členem výboru Klubu sportovních novinářů ČR. Zajímá se o historii, cestování, sport, literaturu, ovládá čtyři jazyky. V květnu převzal Cenu Oty Pavla.\n\nVladimír byl čtrnáctkrát účastníkem výpravy na olympijských hrách, z toho jedenáctkrát jako tzv. teamleader, vedoucí štábu ČT.\n"}
{"id": "127474", "url": "https://cs.wikipedia.org/wiki?curid=127474", "title": "Viljujská přehradní nádrž", "text": "Viljujská přehradní nádrž\n\nViljujská přehrada ( , ) je přehradní nádrž v Jakutské republice v Rusku. Má rozlohu 1 200 km². Je 400 km dlouhá. Průměrně je hluboká 8 m. Má objem 9,7 km³.\n\nPřehradní hráz má v koruně délku 600 m.\n\nPřehradní hráz byla postavena v letech 1965-67 na řece Viljuj. Projektem bylo stanoveno nadstavování hráze, v souvislosti s čímž se rozměry přehradní nádrže značně zvětšily. Úroveň vodní hladiny nádrže kolísá v rozsahu 18,5 m.\n\nVodní nádrž zajišťuje sezónní regulaci odtoku. Využívá se pro zisk vodní energie prostřednictvím Viljujské vodní elektrárny, jež má instalovaný výkon 680 MW a také pro vodní dopravu. Je zde rozvinutý rybolov (nelma, čir).\n"}
{"id": "127478", "url": "https://cs.wikipedia.org/wiki?curid=127478", "title": "Univerzální třída", "text": "Univerzální třída\n\nUniverzální třída je matematický pojem z oboru teorie množin označující třídu všech množin. \n\nUniverzální třída se obvykle značí formula_1 a bývá definována jako formula_2. S ohledem na to, že formula_3 je reflexivní relace, patří do takto definované třídy všechny množiny.\n\nTento závěr vyplývá z faktu, že prvkem množiny může být opět pouze množina, tedy každý prvek každé množiny patří do formula_1. Pokud ale každý prvek nějaké množiny patří do formula_1, pak je podle definice tato množina podmnožinou formula_1.\n\nPokud by formula_1 byla množina, pak je podle axiomu potence množinou také její potenční množina formula_10. Podle Cantorovy věty má formula_10 větší mohutnost než formula_1, ale podle předchozího odstavce je zároveň formula_10 podmnožinou formula_1, což je sporné tvrzení (podmnožina nemůže mít větší mohutnost, než celá množina).\n\nTo mimo jiné znamená, že ve vztahu z prvního odstavce formula_18 nelze obrátit implikaci.\n\nVlastnosti univerzální třídy se mohou značně lišit v závislosti na tom, jaké dodatečné předpoklady přijmeme k axiomatizaci Zermelo-Fraenkelovy teorie množin bez axiomu fundovanosti (tato teorie se obvykle značí formula_19).\n\n"}
{"id": "127479", "url": "https://cs.wikipedia.org/wiki?curid=127479", "title": "Velké Medvědí jezero", "text": "Velké Medvědí jezero\n\nVelké Medvědí jezero ( ) je jezero na území Severozápadních teritorií v Kanadě. Kotlina jezera má ledovcovo-tektonický původ. Se svou rozlohou přes 31 tisíc km² je třetím největším jezerem v Kanadě, čtvrtým největším na celém severoamerickém kontinentu a osmým největším na světě. Dosahuje maximální hloubky 446 m. Leží v nadmořské výšce 119 m.\n\nBřehy jsou vysoké, skalnaté a velmi členité. Jsou pokryté jehličnatým lesem.\n\nZ jezera odtéká Velká Medvědí řeka, která ústí do řeky Mackenzie.\n\nVoda je výjimečně čistá zelenavého odstínu. Od října do června je hladina pokrytá ledem. Plavající kry se vyskytují do konce července.\n\nNa jezeře je rozvinutý rybolov.\n\nNa jezeře je rozvinutá místní lodní doprava, která je však v provozu pouze v srpnu a v září.\n\nNa břehu u osady Port Radium se těží uranovo-radiové rudy. Další osadou na břehu je Deline.\n"}
{"id": "127487", "url": "https://cs.wikipedia.org/wiki?curid=127487", "title": "Antisymetrická relace", "text": "Antisymetrická relace\n\nAntisymetrická relace je matematický pojem označující relaci, ve které nenastává situace, že by bylo v relaci s a zároveň v relaci s . Podle toho, jestli se tato podmínka vztahuje i na stejné , , se liší pojem slabé a silné antisymetrie.\n\nBinární relace \"R\" na množině \"X\" se nazývá slabě antisymetrická, platí-li pro všechna \"a\" a \"b\" z \"X\", že jestliže \"a\" je v relaci s \"b\" a \"b\" je v relaci s \"a\", pak \"a\" = \"b\".\n\nFormálně zapsáno:\n\n„Je menší nebo rovno“ je slabě antisymetrická relace: jelikož formula_2 je nemožné pro různá formula_3 a formula_4, je slabá antisymetrie zřejmá.\n\nSlabá antisymetrie není opakem \"symetrie\" formula_5. Existují relace, které jsou jak symetrické, tak slabě antisymetrické (rovnost), existují i relace, které nejsou ani symetrické, ani slabě antisymetrické (dělitelnost v okruhu celých čísel), existují relace, které jsou symetrické, ale nejsou slabě antisymetrické (dělení modulo \"p\", kde p je prvočíslo), a existují relace, které nejsou symetrické, ale jsou slabě antisymetrické („je menší nebo rovno“).\n\nSlabě antisymetrická relace, která je zároveň tranzitivní a reflexivní se nazývá neostré uspořádání (nebo jen uspořádání).\n\nBinární relace \"R\" na množině \"X\" nazývá silně antisymetrická, platí-li pro všechna \"a\" a \"b\" z \"X\", že jestliže \"a\" je v relaci s \"b\" pak \"b\" není v relaci s \"a\".\n\nFormálně zapsáno:\n\nTato podmínka vylučuje existenci prvku a, který by byl v relaci sám se sebou — každá silně antisymetrická relace je proto ireflexivní.\n\nSilně antisymetrická relace je například ostrá nerovnost < na přirozených číslech. To je také příklad ostrého uspořádání — relace, která je silně antisymetrická (z toho ireflexivní) a tranzitivní.\n\n"}
{"id": "127488", "url": "https://cs.wikipedia.org/wiki?curid=127488", "title": "Hiiumaa", "text": "Hiiumaa\n\nHiiumaa () je jeden z estonských ostrovů v Baltském moři.\n\nHiiumaa se nachází v severozápadní části Západoestonského souostroví, severně od ostrova Saaremaa a západně od ostrova Vormsi. Zeměpisné souřadnice středu ostrova jsou 58° 53' 17\" severní šířky a 22° 41' 10\" východní délky.\n\nOstrov má rozlohu 989 km², což ho činí druhým největším ostrovem v Estonsku, a dosahuje maximální nadmořské výšky 68 m. Za tuhé zimy je doprava mezi ostrovem a pevninou realizována nejdelší současnou evropskou ledovou silnicí.\n\nV nejstarších pramenech se ostrov objevuje jako \"Dageida\", což může být latinská spodoba švédského jména \"Dagö\", odvozeného nejspíše z \"dag\" („den“) a \"ö\" („ostrov“). Je ovšem možné, že složka \"dag\" zde zastupuje časté skandinávské mužské jméno, a že se tedy nejedná o „denní ostrov“, nýbrž o „Dagův ostrov“.\n\nEstonské jméno \"Hiiumaa\" se zpravidla chápe jako složenina z \"hiid\" (genitiv \"hiiu\", „obr“) a \"maa\" („země“, „území“), tedy jako „země obrů“ nebo „obrova země“. Zajímavé je zde ovšem srovnání s finštinou, která má pro Hiiumaa označení \"Hiidenmaa\", v němž nalézáme slovo \"hiisi\" (genitiv \"hiiden\"), významově odpovídající estonskému \"hiis\" (genitiv \"hiie\"), tedy „háj“, a to zejména háj svatý, obětní, případně metonymicky i božská bytost, která byla v háji uctívána. Není vyloučeno, že tato etymologie je původní, a že současná estonská podoba je už zkomoleninou.\n\nOstrov je tvořen převážně vápenci a mořskými usazeninami antropogénu. Půdy jsou převážně štěrkové a pískové.\n\nV lesích jsou zastoupeny převážně borovice. Na březích jsou rozsáhlé porosty rákosu.\n\nNejvětší město na ostrově je Kärdla. Obyvatelstvo se zabývá především rybolovem a zpracováním ryb, ale také zemědělstvím a chovem skotu.\n\n"}
{"id": "127491", "url": "https://cs.wikipedia.org/wiki?curid=127491", "title": "Frodo Pytlík", "text": "Frodo Pytlík\n\nFrodo Pytlík je postava z fiktivního světa anglického spisovatele J. R. R. Tolkiena. Frodo je hlavním hrdinou Tolkienova nejznámějšího románu \"Pán prstenů\". Vystupuje ve všech třech svazcích \"Pána prstenů\", totiž ve \"Společenstvu Prstenu\", \"Dvou věžích\" i \"Návratu krále\". Zmínky o něm pak nalezneme i v Tolkienových \"Nedokončených příbězích\" či \"Silmarillionu\".\n\nFrodo patřící k rase hobitů se narodil 22. září 2968 Třetího věku. Po smrti svých rodičů bydlel se svým strýcem Bilbem Pytlíkem v Hobitíně ve Dně Pytle. Proslavil se tím, že nesl Jeden prsten, aby byl zničen v Hoře osudu. Proto bývá nazýván \"Ten, který nese Prsten\" nebo \"Devítiprstý\" .\n\nFrodo Pytlík se narodil Drogu Pytlíkovi a Primuli Brandorádové 22. září 2968 Třetího věku. V roce 2980 Frodo o rodiče přišel, když se oba utopili na řece Brandyvíně. Na starost si jej poté vzali příbuzní jeho matky, avšak roku 2989 přešel Frodo do opatrovnictví svého příbuzného Bilba Pytlíka, který jej adoptoval jako svého dědice. Tehdy bylo Frodovi 21 let, přičemž hobiti docházejí dospělosti až v 33 letech.\n\nKdyž bylo Bilbovi 111 let, přepadl ho neklid a rozhodl se ze svého domova, známeho jako Dno pytle, odejít. Jeho přítel čaroděj Gandalf z toho podezíral podivný Bilbův Prsten. Přesvědčil Bilba, aby Prsten stejně jako celé Dno pytle přenechal Frodovi, načež Bilbo odešel do Roklinky za elfy. Gandalf nařídil Frodovi Prsten uschovat a držet jej v tajnosti.\n\nV následujících letech Gandalf Froda čas od času navštěvoval. Po více než devítileté prodlevě od svého posledního příjezdu do Kraje se pak v dubnu roku 3018 Gandalf k Frodovi opět vrátil a pověděl mu celý příběh o Prstenu a Sauronovi. Frodo poznal, že v Kraji dál zůstat nemůže a Gandalf mu poradil, aby společně se svým zahradníkem Samvědem Křepelkou odešel hledat bezpečí do Roklinky. Gandalf chtěl původně oba hobity doprovodit, ale nakonec se nejprve vydal pátrat po novinkách a k plánovanému dni jejich odjezdu se nevrátil.\n\nFrodo předstíral, že se pouze stěhuje ze svého domova ve Dně pytle za svými příbuznými do Rádovska. Ve skutečnosti však v doprovodu Sama a svých příbuzných Peregrina Brala a Smělmíra Brandoráda, známých jako Pipin a Smíšek, vyrazil směrem na východ. Ještě než opustili Kraj se ukázalo, že byli pronásledováni záhadnými Černými jezdci. Po dobrodružstvích ve Starém Hvozdu a Mohylových vrších, kde jejich výpravu dvakrát zachraňoval záhadný Tom Bombadil, se čtveřice hobitů šťastně dostala až do Hůrky. V Hůrce dostal Frodo od zdejšího hostinského Ječmínka Máselníka dopis, který mu zde zanechal Gandalf. Vůdcem jejich výpravy se stal čarodějův přítel, hraničář Aragorn známý jako Chodec, který Froda a jeho přátele zachránil při nočním útoku Černých jezdců.\n\nPři další cestě na východ se hobiti vedení hraničářem zastavili na vrchu známém jako Větrov. Zde výpravu dohonili Černí jezdci. Froda svým morgulským ostřím těžce zranil Pán nazgûlů, avšak Aragornovi se podařilo Sauronovi služebníky obrátit na ústup. Nakonec se výpravě i díky pomoci elfa Glorfindela podařilo Roklinky dosáhnout.\n\nFrodova zranění pomohl vyléčit pán Roklinky Elrond, načež se sešla tzv. Elrondova rada, kde zástupci svobodných národů Středozemě řešili, co udělat se Sauronovým prstenem. Nakonec bylo rozhodnuto, že Prsten musí být zničen v Hoře osudu a Frodo se sám přihlásil jako Ten, kdo Prsten do Mordoru ponese. Členy Společenstva prstenu se kromě Froda stali Gandalf, Aragorn, elf Legolas, trpaslík Gimli, syn gondorského správce Denethora Boromir a nakonec i Frodovi přátelé Sam, Smíšek a Pipin. Ještě před odchodem z Roklinky pak Bilbo daroval Frodovi svou mithrilovou kroužkovou zbroj a meč Žihadlo.\n\nSpolečenstvo zamířilo podél Mlžných hor směrem na jih. Když se však výpravě nepodařilo překonat hory průsmykem vedoucím okolo hory Caradhras, pokusil se Gandalf provést své společníky opuštěnými doly Morie. Při průchodu tímto starým trpasličím městem však společenstvo napadli skřeti a Gandalf padl do propasti při souboji s balrogem. Zbytek družiny se ze ztráty čaroděje vzpamatovával v nedalekém lese Lothlórienu, kde Frodo od paní Galadriel obdržel elfí plášť a lahvičku se světlem Eärendilovy hvězdy.\n\nZ Lothlórienu pokračovali členové Společenstva prstenu dál na jih po řece Anduině. Nedaleko Rauroského vodopádu u Amon Henu se však Boromir pokusil Prstenu zmocnit násilím a Frodo se proto rozhodl opustit zbytek své družiny a pokračovat v cestě do Mordoru sám. Nakonec s sebou vzal pouze svého přítele Sama.\n\nPo rozpadu Společenstva pokračoval Frodo doprovázený Samem do kopců Emyn Muil. Zde oba hobity dohnal jejich pronásledovatel, tvor známý jako Glum. Frodovi se Samem se podařilo Gluma přemoci, načež jej ušetřili za jeho slib, že jim ukáže cestu do Mordoru. Když se trojici nepodařilo proniknout do Mordoru Černou branou nabídl se Glum, že provede oba hobity do Sauronovy země tajnou cestou. Glum, který se však chtěl zmocnit Frodova prstenu, dovedl oba nic netušící hobity až do doupěte pavoučice Oduly. Odula bodla Froda svým žihadlem, ale Sam ji hrdinně zahnal. Následně podlehl dojmu, že je bodnutý Frodo mrtvý a byl připraven pokračovat v cestě osamocen. Na místo jejich souboje s obří pavoučicí však záhy přišli skřeti, kteří odnesli Frodovo tělo do věže Cirith Ungol. Sam odposlechem jejich rozhovoru zjistil, že Frodo byl pavoučím jedem pouze paralyzován. Jakmile dva skřetí oddíly zaměstnal spor o Frodovy cennosti, podařilo se Samvědovi zajatého Froda ze skřetí věže v Cirith Ungol vysvobodit.\n\nVe skřetím převleku poté Frodo a Sam doputovali až k puklinám Hory osudu, kde jedině mohl být Sauronův prsten zničen. Uvnitř Hory osudu Frodo podlehl vůli Prstenu a odmítl jej zničit, načež byl napaden Glumem, který mu Prsten ukousnul z ruky společně s prstem. Glum však i s Prstenem padl do lávy a Vládnoucí prsten společně se Sauronovým duchem tak byl definitivně zničen. Před smrtí v ohni vybuchující Hory osudu pak Froda a Sama zachránili velcí orli, kteří je odnesli do bezpečí a hobiti tak znovu spatřili své přátele.\n\nPo oslavách vítězství a korunovaci krále Elessara se Frodo, Sam, Smíšek a Pipin vydali na cestu zpět do Kraje. Jejich domov však v jejich nepřítomnosti obsadili zlí lidé sloužící čaroději Sarumanovi. Frodo se svými přáteli zorganizovali proti těmto vetřelcům povstání, které vyvrcholilo vítězstvím hobitů nad Sarumanovými sluhy v bitvě u Povodí. Čarodějovou porážkou definitivně skončila válka o prsten.\n\nI přesto, že válka skončila a Vládnoucí prsten byl zničen, Frodo se už nikdy nevypořádal se vším, co zažil a jeho zranění morgulským ostřím se nikdy zcela nezahojilo. Po dvou letech od zničení Prstenu, 29. srpna 3021 T. v., společně s Bilbem, Gandalfem, Elrondem, Galadriel a dalšími elfy nastoupil v Šedých přístavech na loď a opustil Středozem. Společně odpluli přes moře na západ k ostrovu Tol Eressëa, čímž skončil třetí věk.\n\nTolkienova trilogie se dočkala mnoha filmových adaptací. V animovaném filmu Ralpha Bakshiho z roku 1978 namluvil postavu Froda anglický herec Christopher Guard. O dva roky později v animovaném filmu \"The Return of the King\" zapůjčil této postavě hlas americký herec Orson Bean. V české filmové parodii \"Pár Pařmenů\" je hlavní postava filmu autory přejmenována na Fritola Šourka.\n\nVe filmové trilogii \"Pán prstenů\" natočené režisérem Peterem Jacksonem v letech 2001 až 2003 ztvárnil postavu Froda americký herec Elijah Wood. Do češtiny jeho postavu nadaboval Jan Maxián.\n\n\n"}
{"id": "127492", "url": "https://cs.wikipedia.org/wiki?curid=127492", "title": "Chráněná krajinná oblast Bílé Karpaty", "text": "Chráněná krajinná oblast Bílé Karpaty\n\nChráněná krajinná oblast Bílé Karpaty byla zřízena 3. listopadu 1980 na území okresů Hodonín, Uherské Hradiště, Vsetín a Zlín (tehdy Gottwaldov). Má rozlohu 715 km². Osu CHKO tvoří pohraniční pohoří Bílé Karpaty. Jižně od města Strážnice zasahuje do CHKO Dolnomoravský úval a v oblasti východně od města Luhačovice je součástí CHKO Vizovická vrchovina.\n\nJedná se o bilaterální CHKO, kdy česká část má délku 70 km, orientaci severovýchod-jihozápad a leží v nadmořské výšce 175–970 m. Slovenská CHKO Biele Karpaty byla založena v roce 1979 a má rozlohu 435 km². Bílé Karpaty představují mimořádnou oblast mezi našimi velkoplošnými chráněnými územími především proto, že jsou nejvyšším pohořím jihozápadního okraje vlastního karpatského horského systému. Celá oblast, ale zejména její jižní část, byla po mnoho staletí kultivována člověkem. Přesto, nebo právě proto se zde dochovaly mimořádně cenné přírodní hodnoty a na mnoha místech lze hovořit o harmonické krajině. Pro tyto přírodní a krajinné kvality byly Bílé Karpaty v rámci programu Člověk a biosféra (MAB) organizace UNESCO dne 15. dubna 1996 zařazeny mezi evropské biosférické rezervace. Svým charakterem mohou Bílé Karpaty sloužit jako modelové území pro koexistenci zájmů ochrany přírody s hospodářskými aktivitami respektujícími ekologickou únosnost území a jeho přírodní podmínky.\nRozsáhlá historická odlesnění v Bílých Karpatech měla velmi často charakter krajinářských úprav citlivě využívajících zdejších přírodních podmínek. Výsledkem jsou tisíce hektarů jedinečných květnatých luk s roztroušenými dřevinami, představující dnes typický krajinný ráz Bílých Karpat. Z přírodovědného hlediska jsou tyto květnaté karpatské louky pozoruhodné především bohatostí rostlinných společenstev s vysokým zastoupením kriticky ohrožených druhů rostlin. Díky tomu patří k nejcennějším lučním biotopům Evropy a jsou studijní plochou světového významu. Dalším neméně cenným prvkem jsou rozsáhlé lesní komplexy v centrální a severní části pohoří s celou řadou typických prvků karpatské květeny i fauny.\n\nKrajinný ráz střední a severní části Bílých Karpat je dotvářen poměrně řídkým osídlením pasekářského či kopaničářského typu, absencí velkých průmyslových podniků a zachovalou architekturou celých obcí (Lopeník, Vyškovec, Žítková). Pro západní část CHKO jsou charakteristické velmi rozsáhlé komplexy květnatých luk s rozptýlenými soliterními stromy. Střední část CHKO v širším okolí Starého Hrozenkova se nazývá Moravské Kopanice. Její současný vzhled vznikl teprve velmi pozdní valašskou kolonizací v 17.–18. století a vyznačuje se roztroušenou zástavbou, střídáním zalesněných a bezlesých ploch s mozaikou sušších míst, mokřadů, drobných lesíků, křovin a nevelkých políček. Severovýchodní část pohoří v okolí Valašských Klobouk a Brumova patří k Valašsku. Krajina zde již připomíná Javorníky, které na Bílé Karpaty bezprostředně navazují.\n\nRozmanité způsoby hospodaření, různorodý historický vývoj a v neposlední řadě odlehlost od průmyslových středisek umožnily zachovat neobvykle vysokou biodiverzitu na mnoha typech stanovišť, od teplomilných šipákových doubrav po pralesovité horské bučiny, od teplomilných stepních porostů k podhorským přepásaným loukám a nejrůznějším typům drobných lesních i lučních mokřadů. Bílé Karpaty se staly pojmem především jako území s nejvyšší diverzitou a s největší kvantitou vstavačovitých rostlin (orchidejí) ve střední Evropě.\nPřírodní i kulturní faktory tak vytvářejí z Bílých Karpat území mimořádně cenné i v evropském kontextu.\n\n\n"}
{"id": "127494", "url": "https://cs.wikipedia.org/wiki?curid=127494", "title": "Stanislav Klecandr", "text": "Stanislav Klecandr\n\nSlávek Klecandr, vlastním jménem Stanislav Klecandr (* 4. září 1953 Praha) je český zpěvák, písničkář a frontman hudební skupiny Oboroh.\n\nVe svých deseti letech se přestěhoval do Kostelce nad Orlicí, kde se postupně zapojoval do místní hudební scény.\nV roce 1969 působil jako baskytarista v Orchestru B. Bečičky.\nOd roku 1975 působil v undergroundové kapele Bílé světlo, nejprve jako baskytarista, od roku 1978 jako kytarista. Kapela byla napojená na legendární Plastic People of the Universe, Slávka Klecandra proto začíná sledovat StB. Hrál i v dalších kapelách - např. Andromeda nebo Neon. V roce 1982 vzniká skupina Prostor, kde je repertoár tvořen výhradně Klecandrovými skladbami a která se dostane až do finále \"Beat Salonu\" do Prahy.\nV roce 1985 se Prostor rozpadá a vzniká bezejmenná skupina, která se schází na faře v Třebechovicích pod Orebem a tajně vystupují na evangelických farách po celé republice. Její repertoár tvoří Klecandrem zhudebněné biblické žalmy, které se později stávají i základním repertoárem Oborohu, který vzniká v roce 1988, a náplní jeho prvních dvou alb. Další alba Oborohu - \"Kámen\", \"Marah\" a \"Nocí mořem\" obsahují převážně Klecandrovy autorské písně.\n\nV roce 2000 Slávek Klecandr vydal sólové album \"Protější břeh\", na kterém spolupracoval mj. s Blankou Táborskou, Ivem Viktorinem, Karlem Markytánem, Vlastou Redlem, Ditou Zangeovou, Petrem Vavříkem a se svým bratrem Václavem Klecandrem taktéž členem Oborohu.\n\nOd roku 2008 Oboroh hraje ve složení: Slávek Klecandr, Václav Klecandr, Roman Dostál, Libor Ježek a Jan Zemen.\n\nV roce 2009 kapela změnila obsazení a tvoří ji: Slávek Klecandr, Roman Dostál, Libor Ježek a Jarda Jetenský.\n\nKromě koncertů s Oborohem vystupuje také sám nebo dříve též s písničkářkou Evou Henychovou, v minulosti také s Ditou Zangeovou.\n\n"}
{"id": "127496", "url": "https://cs.wikipedia.org/wiki?curid=127496", "title": "Koporský záliv", "text": "Koporský záliv\n\nKoporský záliv nebo Koporská zátoka ( nebo , , votsky \"Kaabrio lahti\", ) je záliv, zátoka, část Finského zálivu v Baltském moři u břehů Ruska (Leningradská oblast).\n\nZařezává se 12 km do souše. Je na straně moře 26 km široký. Hluboký je do 20 m.\n\nBřehy jsou nízké, kamenité, místy písčíté porostlé lesem. V zimě zamrzá. Záliv byl pojmenován podle staré pevnosti Koporje, která leží jižně od zálivu. Na západě je oddělen Sojkinským poloostrovem od Lužské zátoky.\n"}
{"id": "127498", "url": "https://cs.wikipedia.org/wiki?curid=127498", "title": "Meklenburský záliv", "text": "Meklenburský záliv\n\nMeklenburský záliv nebo Meklenburská zátoka ( ) je záliv, zátoka Baltského moře u břehů Německa (spolkové země Meklenbursko-Přední Pomořansko a Šlesvicko-Holštýnsko). Záliv je dlouhý 80 km a široký u vstupu do moře přibližně 50 km. Hluboký je do 27 m. V krutých zimách zamrzá. Příliv je dvanáctihodinový a dosahuje výšky 20 cm.\n\nHlavní přístavy jsou Lübeck, Neustadt in Holstein, Wismar, Rostock, Warnemünde.\n"}
{"id": "127502", "url": "https://cs.wikipedia.org/wiki?curid=127502", "title": "Kura", "text": "Kura\n\nKura ( [\"Mt'k'vari\"], , ) je řeka v Turecku (horní tok 11,5 %), v Gruzii (střední tok 28,1 %) a v Ázerbájdžánu (dolní tok 60,4 %), přítok Kaspického moře. Je 1364 km dlouhá. Povodí má rozlohu 188 000 km².\n\nPramení na Arménské náhorní rovině v \"Turecku\". Na horním toku až k městu Tbilisi teče převážně úžlabinami a soutěskami (nejvýznamnější je Boržomská úžlabina), které se střídají s mezihorskými kotlinami a rovinami. Pod \"Tbilisi\" se koryto místy rozlévá na více ramen a dolina řeky se rozšiřuje. Zprava se rozkládá Borčalinská rovina a zleva bezvodná Karajazská step. Pod levým přítokem Alazani teče \"Kura\" uprostřed suché stepi. V \"Ázerbájdžánu\" v oblasti Mingačeviru protéká skalnatým valem Bozdag, nad kterým byla vybudována přehradní hráz, za níž vznikla Mingačevirská vodní nádrž. Níže vtéká do Kuro-Arakské nížiny, silně meandruje, teče v nízkých sesutých březích. Koryto je místy napřímeno kanály. 236 km před ústím do \"Kaspického moře\" se do Kury vlévá největší přítok - Araks. Při ústí vytváří deltu o rozloze 100 km².\n\nJejí nejvýznamnější přítoky jsou zleva Velká Liachvi, Ksani, Aragvi, Jori a Alazani (poslední dvě ústí do Mingačevirské vodní nádrže) a zprava Paravani, Dzama, Tana, Tedzami, Algeti, Chrami, Šamchorčaj, Agstafa.\n\nZdroj vody je smíšený. Převládá sněhový (36 %) a podzemní (30 %), dále následují dešťový (20 %) ledovcový (14 %). Průměrný roční průtok je:\nPřevážná část vody proteče na jaře (60 až 69 %)\nKolísání úrovně hladiny a průtoků vody pod \"Mingačevirem\" je regulován režimem odtoků z \"Mingačevirské vodní nádrže\". Odtok se blíží přirozenému až pod ústím \"Araksu\". Nad \"Mingačevirem\" začíná jarní velká voda na konci března, kulminuje v květnu nebo až v červnu a na konci července opadá. Časté jsou dešťové povodně. V zimě je úroveň hladiny ustálená.\n\nVoda v řece se vyznačuje vysokým stupněm zakalení. Na dolním toku kolísá od 1 900 g/m³ do 2 325 g/m³. Celkový objem nánosů dosahuje 21 mil. tun za rok. Delta se rozšiřuje do moře o 100 m za rok. Pod \"Tbilisi\" se voda z řeky intenzívně využívá na zavlažování a kanálem se převádějí do řeky \"Araks\" za účelem jejího zavodnění. Na \"Kure\" jsou postaveny hydroelektrárny (Čitachevi, Zahesi, Ortačala, Mingačevirská) a řada jich je také na přítocích. V deltě je rozšířený rybolov (jeseteři: hvězdnatý i ruský, vyzy, mihule, candáti). Z horního toku do \"Tbilisi\" se využívá ke splavování dřeva. Splavná je od města Jevlach.Na řece leží města: Bordžomi, Gori, Mccheta, Tbilisi, Rustavi (\"Gruzie\"), Mingačevir, Jevlach, Sabirabad, Širvan, Saljany (\"Ázerbájdžán\").\n"}
{"id": "127507", "url": "https://cs.wikipedia.org/wiki?curid=127507", "title": "Kurská kosa", "text": "Kurská kosa\n\nKurská, Kuronská či Kuršská kosa (, \"Kuršskaja kosa\"; nebo častěji jednoduše , jméno pochází od starého baltského národa Kurů) je písečný poloostrov, kosa v jihovýchodním cípu Baltského moře. Táhne se ve tvaru úzké, mírně ohnuté duhy z jihozápadu na severovýchod od Sambijského poloostrova ke Klaipėdě a odděluje Kurský záliv od Baltského moře. Poloostrov je 98 km dlouhý a 400 m až 3,8 km široký. Jeho jižní část náleží Rusku (Kaliningradská oblast), kdežto severní Litvě (Klaipėdský kraj).\n\nOd roku 2000 je kosa zařazena na listinu Světového dědictví UNESCO.\n\nNa pobřeží Baltského moře se vytvořily písečné vyvýšeniny – přední duny (vysoké 4 až 12 m). Ty jsou někdy zpevněné rostlinstvem. Za nimi se rozprostírá hrbolatá, místy bažinatá plochá rovina pokrytá trávou a keři. Podél celé kosy se zvedá řada velkých písčitých dun (průměrně vysokých 30 až 40 m, maximálně až 70 m) široká 300 m až 1 km. Velká část z nich je pokryta lesy (hlavně borovice, olše lepkavá s příměsí dubu, lípy a jilmu).\n\nKosa je chráněným přírodním územím. Na litevské straně se na ní nachází obec Neringa, což je administrativní celek zahrnující vsi Nida, Preila, Pervalka a Juodkrantė.\n\n"}
{"id": "127510", "url": "https://cs.wikipedia.org/wiki?curid=127510", "title": "Saaremaa", "text": "Saaremaa\n\nSaaremaa (, , ) je jeden z estonských ostrovů v Baltském moři.\n\nSaaremaa se nachází v jihozápadní části Západoestonského souostroví, jižně od ostrova Hiiumaa a západně od ostrova Muhu.\nZeměpisné souřadnice středu ostrova jsou 58° 30' severní šířky a 22° 30' východní délky.\n\nOstrov má rozlohu 2 714 km², což ho činí největším estonským ostrovem a po Sjællandu, Gotlandu a Fynu čtvrtým největším ostrovem v Baltském moři. Nejvyšší bod ostrova má nadmořskou výšku 54 m.\n\nNejstarší prameny, které zmiňují jméno ostrova, jsou islandské ságy, v nichž se Saaremaa objevuje jako \"Eysysla\", složenina z \"ey\" („ostrov“) a \"sysla\" („území“, „okruh“). Z tohoto starého označení zřejmě vzniklo jak německé a švédské jméno ostrova \"Ösel\", tak latinské \"Osilia\".\n\nEstonské jméno \"Saaremaa\" odpovídá poměrně přesně islandskému \"Eysysla\". Je utvořeno ze složek \"saar\" (genitiv \"saare\", „ostrov“) a \"maa\" („země“, „území“). Vzhledem k tomu, že estonské osídlení ostrova je pravděpodobně starší než germánské, dá se předpokládat, že \"Eysysla\" je překladem původnějšího \"Saaremaa\" (resp. ve staroestonštině \"Saarenmaa\").\n\nNěkteré teorie ztotožňují ostrov Saaremaa s ostrovem Thúlé, popsaným starověkým mořeplavcem Pýtheem z Massilie. Jméno \"Thúlé\" se v tomto kontextu vykládá jako odvozené z estonského \"tuli\" („oheň“, staroestonsky \"tule\"), které bylo složkou pojmenování meteoritického kráteru v Kaali.\n\nSaaremaa je oddělena průlivem Väike väin od ostrova Muhu na východě a průlivem Soela väin od ostrova Hiiumaa na severu. Její břehy omývá ze severovýchodu mělké Průlivové moře, z jihu a jihovýchodu vody Rižského zálivu), zatímco ze západu a severozápadu hraničí s otevřeným Baltským mořem. Zejména ze západu a z jihu je Saaremaa obklopena desítkami dalších ostrovů a ostrůvků, z nichž největší jsou Abruka a Vilsandi.\n\nOdhlédneme-li od velmi členitého pobřeží, má ostrov Saaremaa tvar oválu natočeného přibližně východozápadním směrem, z něhož na jihozápad vybíhá mohutný Sõrevský poloostrov (\"Sõrve poolsaar\").\n\nSaaremaa je poměrně plochý a horopisně chudý ostrov. Ma západě ostrova se zvedá Západoostrovní vysočina (\"Lääne-Saaremaa kõrgendik\"), dosahující nadmořské výšky 54 m, na Sõrevském poloostrově Sõrevská vysočina (\"Sõrve kõrgendik\"). Na severním pobřeží ostrova se nacházejí mohutné pobřežní vápencové útesy. Celý povrch ostrova nese stopy působení někdejšího pevninského ledovce.\n\nPlochý povrch ostrova zdobí též pozůstatky řady kruhových hradišť, z nichž největší jsou Valjala, Kaarma a Kahutsi, dosahující průměru kruhu 110 až 150 metrů a výšky zachovaných valů 5 až 10 metrů.\n\nZ přibližně 80 jezer na ostrově větší část buď vznikla oddělením z moře v důsledku tektonického zdvihu, nebo je přímo spojena s mořem. Nejvíce jezer (přibližně 20) se nachází v severozápadní části ostrova na Tagamõiském poloostrově (\"Tagamõisa poolsaar\"), významné množství je jich rovněž u jihovýchodního a východního pobřeží. Původ jezer se často odráží v jejich označeních jako záliv (\"laht\"), zátoka (\"abajas\") nebo moře (\"meri\"). Největším jezerem tohoto druhu je dvojjezero Mullutu-Suurlaht o rozloze 14,4 km² nedaleko Kuressaare. Většina jezer tohoto druhu má lehce slanou vodu a některá v letním období vysychají. Za nejkrásnější jezero ostrova bývá označováno členité Medvědí jezero (\"Karujärv\") o ploše 3,3 km², nacházející se v lesích \"Západaoostrovní vysočiny\".\n\nOstrov je tvořen převážně vápenci, místy také ledovcovými a mořskými usazeninami. Povrch je nížinný, místy bažinatý. Půdy jsou chudé, štěrkovité. Vznikají na produktech zvětrávaných vápenců. Na ostrově jsou naleziště dolomitů (Kaarma) a vápenců.\n\nRostlinstvo ostrova je poměrně bohaté, vyskytuje se zde 80 % ze všech druhů rostlin, které jsou v Estonsku doma. Asi 120 druhů rostlin je chráněných. Přibližně 40 % ostrova pokrývají lesy, tvořené hlavně borovicí lesní a jalovcem obecným. Z bylin je nejvzácnější endemitický \"rhinanthus osiliensis\" (estonsky \"Saaremaa robirohu\"), ale roste tu také 35 z celkem 36 estonských druhů orchidejí.\n\nPoměrně bohatá je i zvířena ostrova, byť kvůli oddělenosti souše zaostává za pevninskou. V pobřežních vodách žije několik druhů tuleňů, z nich nejtypičtější je tuleň kuželozubý. Na pobřeží hnízdí mnoho druhů mořského ptactva, ostrovem rovněž procházejí linie ptačího tahu, takže je tu na jaře a na podzim možno setkat se s jinde vzácnými druhy jako jsou berneška tmavá nebo kajka mořská. Na pevnině hojní medvěd hnědý a rys ostrovid jsou zde kvůli omezenosti ostrova vzácnější.\n\nV jihozápadní části \"Západoostrovní vysočiny\" se nachází přírodní rezervace Viidumäe. Přibližně 20 km severovýchodně od Kuressaare v Kaali se nachází chráněný přírodní výtvor, skupina kráterů vzniklých po dopadu meteoritu.\n\nSaaremaa správně náleží do stejnojmenného kraje, jehož většinu rozlohy též sama tvoří. Ostrov má přibližně 33 tisíc obyvatel, z nichž necelá polovina žije ve městě Kuressaare na jižním pobřeží ostrova, které je rovněž správním centrem kraje.\n\nSaaremaa má poměrně hustou síť silnic (celková délka 3 100 km), avšak jen menšina z nich má asfaltový povrch. Ostrov je spojen čtyřkilometrovou silniční hrází se sousedním ostrovem Muhu, a přes něj trajektem mezi Kuivastu a Virtsu i s estonskou pevninou. Na samotném ostrově Saaremaa jsou nejvýznamnějšími přístavy Roomassaare (Kuressaarský přístav), Nasva a Mõntu na jižním a Veere a Triigi na severním pobřeží, z nichž první čtyři slouží též mezinárodnímu provozu. Jediné letiště na ostrově se nachází v Roomassaare.\n\nHistorie ostrova Saaremaa začala podle archeologických nálezů již před více než osmi tisíci lety, tedy nedlouho poté, co se po ústupu pevninského ledovce oblast stala obyvatelnou. Díky poloze zároveň dobře dostupné a zároveň chráněné mořem a díky příznivému přímořskému klimatu pak Saaremaa po tisíciletí patřila k nejhustěji osídleným baltským územím.\n\nObyvatelstvo ostrova tvořily pravděpodobně od nejstarších dob baltofinské kmeny, jejichž přímými pokrevními i kulturními potomky jsou i dnešní obyvatelé ostrova. Do počátku 13. století jim vládla vlastní rodová šlechta. V letech 1206-1227 byl v těžkých a krvavých válkách ostrov dobyt řádem mečových rytířů a stal se částečně řádovým územím, částečně územím biskupství Ösel-Wiek. Ostrované se podřizovali cizí vládě s velkou nechutí, následující století přineslo několik velkých povstání, v roce 1343 se v rámci Povstání svatojiřské noci podařilo Estoncům osvobodit téměř celý ostrov, a teprve druhé křižácké výpravě se podařilo podřídit jej opět nadvládě biskupa a řádu.\n\nRoku 1558 zahajuje ruský car dobyvačné tažení do Pobaltí, čehož využívají i Švédsko, Dánsko a Polsko, aby v této oblasti rozšířili své državy. Biskup, který je od zániku řádu jediným lenním pánem ostrova, jej roku 1559 prodává Dánsku. V následující sedmileté válce (1565–1570) se o získání ostrova pokoušejí i Švédové a Poláci, ale Dánsku se nakonec podaří své panství obhájit. Teprve dánsko-švédská válka roku 1645 rozhodne o připojení ostrova ke Švédskému království.\n\nVe Velké severní válce získává roku 1710 ostrov Rusko, a udrží si jej až do roku 1917, kdy jej na rok dobude Německo. Koncem roku 1918 pak vládu nad ostrovem získává nově vznikající Estonská republika.\n\nV červnu roku 1940 zahájil Sovětský svaz okupaci Estonska. Saaremaa byla obsazena Rudou armádou, kterou však v rámci válečných událostí v roce 1941 vystřídala německá armáda. Předtím však, mezi 7. srpnem a 5. zářím 1941, odtud provádělo sovětské letectvo nálety na Berlín. V říjnu až listopadu 1944 obsadila ostrov opět sovětská vojska, která jej okupovala až do obnovení estonské samostatnosti v roce 1991.\n\n"}
{"id": "127512", "url": "https://cs.wikipedia.org/wiki?curid=127512", "title": "Leningradská oblast", "text": "Leningradská oblast\n\nLeningradská oblast ( ) je oblast na severozápadě evropské části Ruska. Byla založena 1. srpna 1927. Má rozlohu 85 300 km² a 1 669 205 obyvatel (2002). Hlavním městem je Petrohrad, který však není součástí oblasti. Oblast je součástí Severozápadního federálního okruhu.\n\nHraničí v rámci Ruské federace s Karelskou republikou na severu a třemi oblastmi (Vologdskou oblastí na východě, Novgorodskou oblastí na jihovýchodě a Pskovskou oblastí na jihozápadě) dále hraničí s Finskem (provincie Jižní Karélie a Kymenlaakso) a s Estonskem (kraj Ida-Virumaa). Pobřeží omývají na východě Finský záliv Baltského moře na severu Ladožské jezero a na severovýchodě Oněžské jezero.\n\nPobřeží Finského zálivu (330 km) je jen mírně členité s výjimkou Vyborského zálivu. Na jihu jsou velké zálivy: Koporský záliv, Narvský záliv a Lužská zátoka. Reliéf je rovinný se stopami činnosti ledovce. Velkou část oblasti zaujímají nížiny: Přibaltská, Přiněvská, Vuoksinská, Svirská, Přiladožská. Po jižním břehu \"Finského zálivu\" a \"Ladožského jezera\" se táhne Baltsko-ladožská terasa (vysoká 40 až 60 m). Na jih od ní se rozkládá ordovická planina s Ižorskou vysočinou (do 168 m). Dále se na území oblasti nachází severovýchodní část Lužské vysočiny (do 140 m), Vepsovská vysočina (okolo 300 m), Tichvinský val, Lembolovská vysočina (do 200 m) a osamocené kopce v okolí Petrohradu (Pulkovskaja, Pargolovskaja).\n\nKlima oblasti je přechodové od přímořského ke kontinentálnímu. Zima je mírná, teplota nejchladnějšího měsíce ledna je -7 až - 11 °C. Léto je chladné, teplota nejteplejšího měsíce července je 15 až 17,5 °C. Oblast se nachází v zóně nadměrných srážek. Jejich množství je 550 až 850 mm za rok. Sněhová pokrývka vydrží 120 až 160 dní.\n\nŘíční síť je hustá a téměř všechny řeky patří k úmoří Baltského moře. Nejdůležitější řeky jsou Něva, Volchov, Svir, Vuoksa, Narva, Pljussa, Sjas, Luga. Oplývají značnými hydroenergetickými zdroji a využívají se také pro lodní dopravu a splavování dřeva. Největší jezera (Ladožské a Oněžské) patří do oblasti částečně. Dále je zde mnoho menších jezer ledovcového původu, převážně na Karelské šíji (Velké Simaginské jezero, Glubokoje). Byly také vybudovány přehrady a vznikly vodní nádrže na \"Narvě\" (Narvská vodní nádrž) a na \"Sviru\" (Hornosvirská a Dolnosvirská vodní nádrž).\n\nV oblasti převládají půdy podzolového a bažinatého typu. Pro zemědělství jsou nejvíce využívané drnové uhličitanové zaplavované půdy. Velká část půd se vyznačuje nadbytečným promočením, vysokou kyselostí a potřebuje meliorace. Lesy zaujímají 54 % oblasti. Převládají borovice, smrky, břízy, osiky. Bažiny zaujímají 11,9 % a louky 3,2 %. Nejvíce lesů je v severovýchodních okresech. Na Karelské šíji byla již v roce 1738 založena přírodní rezervace Lindulovský modřínový háj, kvůli získávání dřeva pro stavbu lodí.\n\nŽijí zde veverky, krtci, kuny, lišky, tchoři, polární zajíci, losi. V řekách, jezerech a ve Finském zálivu žije mnoho ryb (sízi severní a malí, korušky, sledi). Fauna byla uměle obohacena. Aklimatizovali se tu ondatry, bobři, norci.\n"}
{"id": "127515", "url": "https://cs.wikipedia.org/wiki?curid=127515", "title": "Pljussa", "text": "Pljussa\n\nPljussa nebo Pljusa ( nebo ) je řeka v Pskovské (horní tok) a Leningradské oblasti (dolní tok) v Rusku, pravý přítok Narvy. Je 281 km dlouhá. Povodí má rozlohu 6550 km².\n\nOdtéká z jezera Zapljusje a ústí do Narvské vodní nádrže. Zdroj vody je smíšený s převahou sněhového. Zamrzá v listopadu až v prosinci a rozmrzá na konci března až na začátku dubna. Je splavná. Na \"Pljusse\" leží město Slancy.\n\nPrůměrný průtok je 50 m³/s.\n"}
{"id": "127516", "url": "https://cs.wikipedia.org/wiki?curid=127516", "title": "Muhu (ostrov)", "text": "Muhu (ostrov)\n\nMuhu ( , ) je jeden z estonských ostrovů v Baltském moři. Nachází se v jihovýchodní části Západoestonského souostroví, mezi ostrovem Saaremaa a estonskou pevninou. Zeměpisné souřadnice středu ostrova jsou 58° 30' severní šířky a 23° 14' východní délky. Má rozlohu 198 km², což ho činí třetím největším ostrovem Estonska. Nejvyšší bod ostrova má nadmořskou výšku 24 m.\n\nOstrov je od pevniny oddělen Velkým a od ostrova Saaremaa Malým průlivem.\n\nOstrov je tvořen převážně silurskými vápenci a dolomity. Povrch je rovinný. Je spojen hrází (4 km) s ostrovem Saaremaa.\n\nV centru ostrova leží obec Liiva. U východního břehu je přístav Kuivastu, který je spojen trajektovou dopravou s pevninou (Virtsu). Obyvatelstvo se zabývá především rybolovem a zpracováním ryb, ale také zemědělstvím (živočišná výroba).\n\n"}
{"id": "127521", "url": "https://cs.wikipedia.org/wiki?curid=127521", "title": "Rákos", "text": "Rákos\n\nRákos (\"Phragmites\") je rod trav z čeledi lipnicovitých (\"Poaceae\"). Jsou to vytrvalé byliny. Jsou výběžkaté nebo s oddenky. Stébla dorůstají výšek zpravidla 0,5-4 m, vzácně až 10 m. Čepele listů jsou většinou ploché, vzácněji svinuté, 6-50 mm široké, na vnější straně listu se při bázi čepele nachází místo jazýčku věneček chlupů. Květy jsou v kláscích, které tvoří latu, která je zpravidla rozložitá. Klásky jsou z boku smáčklé, vícekvěté (zpravidla 3-10 květů), dolní květ je však pouze samčí nebo sterilní. Vřeteno klásku je dlouze (až 1 cm délky) leskle chlupaté. Na bázi klásku jsou 2 plevy, které velmi nestejné, bez osin, zašpičatělé. Pluchy jsou bez osin a zašpičatělé nebo osinaté, potom osina není kolénkatá. Plušky jsou dvoužilné, bez osin. Plodem je obilka, která není okoralá. Celkově jsou známy asi 3 druhy rákosu, rod je rozšířen po celém světě.\n\nTento článek pojednává pouze o rodu Phragmites. Existují však i jiné rostliny, které by se daly lidově nazvat rákosem. Příkladem je trsť rákosovitá (\"Arundo donax\"), který je mnohem mohutnější než rákos obecný. Trsť můžeme vidět i ve Středomoří, v ČR neroste.\nV České republice roste pouze 1 druh z rodu rákos (\"Phragmites\"). Je to rákos obecný (\"Phragmites australis\", syn.: \"Phragmites communis\" Trin.). Je to mohutná tráva, rostoucí zpravidla na alespoň trochu zamokřených místech a často vytváří rozsáhlé monodominantní porosty. Může to být i expanzívní druh na nivních loukách v případě, že nejsou dlouhodobě koseny.\n\n\n\n \n"}
{"id": "127523", "url": "https://cs.wikipedia.org/wiki?curid=127523", "title": "Reziduum (matematika)", "text": "Reziduum (matematika)\n\nVyjádříme-li meromorfní funkci formula_1 v okolí jejího izolovaného singulárního bodu formula_2 Laurentovou řadou (pro formula_3), pak číslo formula_4 se nazývá reziduum funkce formula_1 v bodě formula_2.\n\nNa základě vyjádření koeficientů Laurentova rozvoje získáme\n\nMějme jednoduchou konečnou po částech hladkou uzavřenou křivku formula_8, která je kladně orientovaná vzhledem ke svému vnitřku formula_9. Uvažujme funkci formula_10, která je v formula_9 holomorfní s výjimkou konečného počtu singulárních bodů formula_12 a s výjimkou těchto bodů spojitá v formula_13. Pak integrál \n\nje roven součtu reziduí funkce formula_1 v bodech formula_12, tzn.\nkde formula_18 označuje reziduum funkce formula_1 v bodě formula_20.\n\nMá-li meromorfní funkce \"f\" definovaná alespoň na okolí \"D\" = {\"z\": 0 < |z-c| < R, R > 0} v bodě \"c\" pól prvního řádu, potom je reziduum určeno jako:\n\nnebo přímo použitím reziduové věty\n\nkde kladně orientovaná křivka γ tvoří kruh kolem \"c\" o poloměru ε, kde ε je libovolně malé.\n\nReziduum funkce \"f\"(\"z\")=\"g\"(\"z\")/\"h\"(\"z\") mající v \"c\" pól prvního řádu, kde \"g\" a \"h\" jsou holomorfní funkce v okolí \"c\" a zároveň \"h(c)\" = 0, \"g(c)\" ≠ 0, je dáno jako\nObecněji je reziduum funkce \"f\" v bodě \"z\" = \"c\" mající v \"c\" pól řádu \"n\" vyjádřeno jako:\n\nMůže-li být \"f\" holomorfně rozšířena na celý disk { \"z\" : |\"z\" − \"c\"| < \"R\" }, potom Res[\"f\"] = 0. Opačné tvrzení obecně neplatí.\n\n"}
{"id": "127527", "url": "https://cs.wikipedia.org/wiki?curid=127527", "title": "Distenze", "text": "Distenze\n\nDistenze je roztažení nebo rozepětí (např. kloubního pouzdra, vazů, střeva aj.). Distenze esofagu, který nestačí k polknutí, působí reflexně sekundární peristaltickou vlnu. Ke gastrické distenzi dochází např. při podání umělého dýchání. Osoba, která podává umělé dýchání fouká do člověka v bezvědomí vzduch, který se dostává do žaludku. \n"}
{"id": "127528", "url": "https://cs.wikipedia.org/wiki?curid=127528", "title": "Maltodextrin", "text": "Maltodextrin\n\nMaltodextrin je oligosacharid, popř. polysacharid, známý jako výhodný zdroj energie pro sportovce a potravinářská přídatná látka. Vzniká spojením několika molekul glukózy (dextrózy) – jednoduchého cukru sloužícího jako hlavní zdroj energie pro lidské tělo. Molekuly glukózy jsou spojeny α(1→4) glykosidickými vazbami, nejčastěji je v molekule maltodextrinu tři až sedmnáct glukózových podjednotek.\n\nMaltodextrin se připravuje enzymatickým zpracováním škrobu, v Evropě nejčastěji pšeničného.\n\nLze z něj vyrábět energetické nápoje přidáním do vody nebo mléka. V těle se maltodextrin štěpí na molekuly glukózy dodávající energii.\n\nSukralóza ve směsi s maltodextrinem je o něco více tepelně stabilní. \n\n"}
{"id": "127535", "url": "https://cs.wikipedia.org/wiki?curid=127535", "title": "Větev (rozcestník)", "text": "Větev (rozcestník)\n\nPojem větev má v různých oblastech různé významy, avšak vždy představuje určitou část celku.\n\n"}
{"id": "127536", "url": "https://cs.wikipedia.org/wiki?curid=127536", "title": "Reflexivita", "text": "Reflexivita\n\nPojem Reflexivita může označovat:\n"}
{"id": "127540", "url": "https://cs.wikipedia.org/wiki?curid=127540", "title": "Mongolština", "text": "Mongolština\n\nMongolština je nejvýznamnějším jazykem ze skupiny mongolských jazyků a hlavním jazykem ve Státě Mongolsko. Hovoří jím kolem 6 milionů mluvčích, žijících ve Státě Mongolsko a v přilehlých oblastech na území Ruska a Čínské lidové republiky (zde zejména ve Vnitřním Mongolsku). Za spisovnou variantu jazyka je v Mongolsku považováno nejrozšířenější chalchské nářečí.\n\nMongolština v průběhu svého vývoje používala hned několik písem.\n\nTradiční mongolské písmo vzniklo na počátku 13. století při formování Čingischánovy Mongolské říše; jako jeho základ posloužilo ujgurské písmo. V dnešní době se tato znaková sada, byť s drobnými obměnami, stále používá ve Vnitřním Mongolsku. Již záhy po vytvoření tradičního mongolského písma docházelo k pokusům vytvořit pro mongolštinu lépe se hodící písmo (Phagpovo kvadrátní písmo z tibetského písma, nebo sojombo z indických písem), případně ho aktualizovat (todo bičig, nebo galik).\n\nV Mongolsku se tradiční písmo používalo až do roku 1931, kdy bylo nahrazeno latinkou, ale už v roce 1941 došlo k další změně, když byla zavedena upravená cyrilice. V 90. letech 20. století došlo v rámci návratu ke kulturním tradicím k pokusům o návrat k tradičnímu písmu – to si sice nezískalo takovou podporu, aby písmo nahradilo cyrilici, ale ve školách jsou obě písma vyučována. Užívání latinky v elektronických textech je mezi Mongoly také běžné.\n\nMongolská znaková sada na rozdíl od klasické cyrilice (ruské) používá navíc znaky „Ө ө“ a „Ү ү“. Některá písmena klasické cyrilice se vyskytují jen v přejatých slovech.\n\nV mongolštině se objevuje vokálová harmonie. Jazyk má sedm pádů – nominativ, akuzativ, genitiv, dativ-lokativ, ablativ, komitativ a instrumentál.\n\nText Všeobecné deklarace lidských práv:\n\nХүн бүр төрж мэндлэхдээ эрх чөлөөтэй, адилхан нэр төртэй, ижил эрхтэй байдаг. Оюун ухаан нандин чанар заяасан хүн гэгч өөр хоорондоо ахан дүүгийн үзэл санаагаар харьцах учиртай.\n\ntranskripce:\n\nKhün bür törzh mendlekhee erkh čölöötei, adilkhan ner törtei, izhil erkhtei baidag. Oyuun ukhaan nandin čanar zayaasan khün gegč öör khoorondoo akhan düügiin üzel sanaagaar khar'tsakh učirtai.\n\npřeklad:\n\nVšichni lidé se rodí svobodní a sobě rovní co do důstojnosti a práv. Jsou nadáni rozumem a svědomím a mají spolu jednat v duchu bratrství.\n"}
{"id": "127543", "url": "https://cs.wikipedia.org/wiki?curid=127543", "title": "Blato (Chorvatsko)", "text": "Blato (Chorvatsko)\n\nBlato je opčina ležící na chorvatském ostrově Korčula. Má rozlohu 93,24 km a žije zde 4769 obyvatel (2005). Narodil se zde novinář a spisovatel Louis Adamić.\n\nSamotná opčina je druhé největší sídlo na ostrově, nachází se na planině Blatsko polje. Blato obklopuje centrální náměstí s farním kostelem všech svatých, který byl dokončen v 17. století. Dřevěné oltáře maloval renesanční malíř Girolamo da Santacroce. Na náměstí stojí městská budova s arkádami z roku 1700. Nejstaršími budovami jsou hřbitovní kostel sv. Kříže a kostel sv. Jeronýma ze 14. století.\n"}
{"id": "127545", "url": "https://cs.wikipedia.org/wiki?curid=127545", "title": "Saaremaa (kraj)", "text": "Saaremaa (kraj)\n\nSaaremaa (zkráceně Saare, současným oficiálním názvem Saare maakond, tedy „Ostrovní kraj“) je estonský historický kraj a zároveň jeden z patnácti krajů, v něž se administrativně dělí současné Estonsko.\n\nKraj Saaremaa leží na západě Estonska. Sousedí na severu s krajem Hiiumaa a na východě s kraji Läänemaa a Pärnumaa.\n\nKraj je tvořen hlavním ostrovem Saaremaa, na východě přiléhajícím ostrovem Muhu, odlehlým ostrovem Ruhnu a stovkami menších ostrovů obklopujících hlavní ostrov.\n\nKraj Saaremaa tvoří 3 samosprávných jednotek — Muhu, Ruhnu a Saaremaa (zahrnuje město Kuressaare).\n\nSprávním centrem kraje je město Kuressaare.\nPodle oficiálních údajů měl kraj Saaremaa k 1. lednu 2005 35 208 obyvatel. Z nich bylo 47,0 % mužů a 53,0 % žen. Při porodnosti 9,4 ‰, a úmrtnosti 13,4 ‰ tvořil roční přírůstek obyvatelstva -4,0 ‰. 98,3 % obyvatel bylo Estonců, 1,0 % Rusů. 15,7 % obyvatel bylo ve věku 0-14 let, 66,6 % ve věku 15-64 let a 17,7 % ve věku 65 a více let. Hustota osídlení byla 12,0 obyv./km². Míra nezaměstnanosti činila 2,4 %.\n\nV kraji Saaremaa je 1 město (Kuressaare), 8 městeček (Aste, Kihelkonna, Kõljala, Kärla, Leisi, Orissaare, Salme a Valjala) a 493 vesnic.\n\n"}
{"id": "127548", "url": "https://cs.wikipedia.org/wiki?curid=127548", "title": "Zákon o zřízení samostatného státu československého", "text": "Zákon o zřízení samostatného státu československého\n\nZákon ze dne 28. října 1918 o zřízení samostatného státu československého byl vydán Národním výborem československým jako první zákon nově vzniklého československého státu, vyhlášen byl ve Sbírce zákonů ale až pod č. 11/1918 Sb. z. a n. Autorem původního textu zákona je JUDr. Alois Rašín.\n\nZákonem (úvodním prohlášením) byl proklamován československý stát: „\"Samostatný stát československý vstoupil v život.\"“\n\nZákonem zatím nebyla určena státní forma nového státu. Byl prozatímně recipován rakousko-uherský právní řád (v českých zemích proto nadále platily rakouské zákony a na Slovensku zase původní uherské právo) a Národní výbor, jako orgán „jednomyslné vůle národa“, začal vykonávat moc zákonodárnou a výkonnou.\n\nZákon dále stanovuje, že všechny úřady a ústavy na území Československa jsou nyní podřízeny Národnímu výboru.\n\n\n"}
{"id": "127549", "url": "https://cs.wikipedia.org/wiki?curid=127549", "title": "Africká, Karibská a Pacifická skupina států", "text": "Africká, Karibská a Pacifická skupina států\n\nAKT je zkratka užívaná pro označení skupiny rozvojových států Afriky, Karibiku a Tichomoří mající zvláštní multilaterální smluvní vztah s Evropskou unií. Ten byl ustaven Dohodou z Lomé v roce 1975. Její místo v roce 2000 zaujala Dohoda z Cotonou.\n\nAž do roku 2000 platilo, že se tyto země podle smlouvy těšily výjimečnému zacházení ze strany Evropské unie. Pro většinu zemědělských plodin jakož i pro veškeré dodávky nerostných surovin a průmyslových výrobků měly země AKT zajištěny bezcelní přístup na trh EU. Kromě toho jim Evropská unie poskytovala nemalé prostředky ve formě rozvojové pomoci a vyrovnávacích plateb STABEX a SYSMIN určených na zmírnění dopadů výkyvů cen tropických plodin a nerostných surovin.\n\nDohoda z Cotonou je do značné míry odpovědí na dlouhodobý mezinárodní tlak zaměřený na odstranění výhod odporujících pravidlům Světové obchodní organizace.\n\nV současnosti zahrnuje skupina 77 zemí:\n\nAfrika:\n\nKaribská oblast:\n\nTichomoří:\n\n"}
{"id": "127553", "url": "https://cs.wikipedia.org/wiki?curid=127553", "title": "Prozatímní ústava", "text": "Prozatímní ústava\n\nProzatímní ústava, přijatá jako zákon č. 37/1918 Sb., o prozatímní ústavě 13. listopadu 1918 Národním výborem československým, byla první československou ústavou. Jednalo se o prozatímní, revoluční text navazující na tzv. recepční zákon z 28. října 1918. Měla pouze 21 paragrafů rozdělených do 4 oddílů a výslovně neupravovala formu státu, byť stanovila, že rozsudky se vyhlašují \"jménem republiky\" a taktéž hovořila o \"prezidentovi republiky\". Na jejím základě vznikly nejvyšší státní orgány. Neměla vlastní ustanovení o občanských právech, kde odkazovala na základní zákon státní o obecných právech občanů státních, tj. na zákon č. 142/ 1867) ř.z., který byl součástí prosincové ústavy. .\n\nByla celkem dvakrát novelizována, v březnu 1919 byl zvýšen počet členů Národního shromáždění na 270, a to navýšením počtů slovenských zástupců, výraznější novelizace proběhla v květnu 1919, kdy došlo k omezení kompetencí parlamentu a posílení výkonných orgánů (vlády a prezidenta)\n\n1. Revoluční národní shromáždění vykonávající moc zákonodárnou, kontrolující činnost vlády a prezidenta. Ustavilo se z Národního výboru kooptací poslanců politickými stranami. Pro kooptaci se použily výsledky voleb do Říšské rady z roku 1911. Národní shromáždění volilo prezidenta i vládu. Vládu mohlo přímo odvolat. Poslanců bylo 256. tento počet byl rozšířen první novelou této Ústavy na 270 hlavně ve prospěch zástupců Slovenska.\n\n2. Prezidenta republiky jako hlavu státu volenou Národním shromážděním.\nPrezident neměl obsáhlé pravomoci. (Pravomoci prezidenta byly rozšířeny druhou novelou této Ústavy z roku 1919)\n\n3. Vláda republiky byla volena Národním shromážděním (novela zavedla jmenování\nprezidentem). Byla odpovědna Národnímu shromáždění a příslušela jí moc výkonná.\n\nProzatímní ústava ustanovila jednotu moci výkonné a zákonodárné (po vzoru Švýcarska). To se změnilo druhou novelou této Ústavy, čímž došlo k přeměně na parlamentní republiku.\n\n\n"}
{"id": "127555", "url": "https://cs.wikipedia.org/wiki?curid=127555", "title": "Dodekany", "text": "Dodekany\n\nDodekany, též Dodekanés či Dodekanésos (Dvanáctiostroví) (řecky Δωδεκάνησα, \"Dodekánisa\", turecky \"Onikiada\") je skupina řeckých ostrovů v Egejském moři náležejících do tzv. Jižních Sporad mezi ostrovy Pátmos a Rhodos, Kássos, Astypalaia a Kastellórizo. Leží jihozápadně od tureckého pobřeží.\n\nOd 1. ledna 2001 existují místo prefektury Dodekany 4 regionální jednotky v rámci kraje Jižní Egeis:\nSouostroví zahrnuje bezmála 100 ostrovů, 19 z nich je trvale obydlených. Největší, nejlidnatější a historicky nejvýznamnější z nich je Rhodos. Další dva z největším historickým významem jsou Kós a Patmos. Zbývajících devět které tvoří dvanáctku podle níž nese souostroví jméno jsou Agathonisi, Astypalaia, Kalymnos, Karpathos, Kasos, Leipsoi, Leros, Nisyros, Symi, Tilos a Kastellorizo. Další větší ostrovy tvořící řetězec jsou Alimia, Arkoi, Chalki, Farmakonisi, Gyali, Kinaros, Levitha, Marathos, Nimos, Pserimos, Saria, Strongyli, Syrna a Telendos.\n\nDodekany jsou po celé své dějiny pevně spjaty s řeckým kulturním okruhem. Postupně náležely k Římské říši a Byzantské říši. Od 13. století byly jednotlivé ostrovy předmětem zájmu Benátek, Janova a Maltézského řádu. Roku 1522 byly obsazeny Osmanskou říší a v jejím držení zůstaly až do roku 1912, kdy po italsko-turecké válce připadly Itálii. Itálie si je podržela pod názvem Italské egejské ostrovy až do roku 1943, kdy byly obsazeny Německem. V roce 1945 ostrovy ovládlo britské vojsko a roku 1947 byly formálně přivtěleny k Řecku.\n"}
{"id": "127560", "url": "https://cs.wikipedia.org/wiki?curid=127560", "title": "Gibson EDS-1275", "text": "Gibson EDS-1275\n\nGibson EDS-1275 je dvoukrká elektrická kytara.\n\nKytaru začala vyrábět firma Gibson od roku 1958. Kytaru proslavil Jimmy Page z anglické legendární kapely Led Zeppelin použitím ve skladbě „Stairway to Heaven“.\n\nJeden krk je šestistrunný a jeden dvanáctistrunný. Její tělo je z mahagonového dřeva a krky z dřeva javorového. Na korpusu jsou celkem 4 snímače – dva humbuckery 490R Alnico magnet humbucker (12strunná) a dva humbuckery 490T Alnico magnet humbucker (6strunná). Kytara má 2 hlasitostní a 2 tónové potenciometry, třícestný přepínač snímačů a třícestný „krkový“ přepínač.\n\n"}
{"id": "127563", "url": "https://cs.wikipedia.org/wiki?curid=127563", "title": "Beowulf", "text": "Beowulf\n\nBéowulf (staroanglicky \"Vlk včel\" – kenning pro medvěda) je staroanglický hrdinský epos psaný aliteračním veršem. Se svými 3182 verši představuje nejvýznamnější dílo staroanglické literatury; zároveň tvoří 10 % veškerého textu zachovaného v tomto jazyce. Jak je u středověkých děl obvyklé, epos nemá žádný původní dobový název. Pravděpodobně má jednoho autora. Od 19. století se celá báseň označuje jménem jejího hrdiny Béowulfa.\n\nBéowulf se dochoval v jediném rukopise, který je uložen v Britské knihovně (British Library).\n\nTento kodex je podle knihovny sběratele sira Roberta Cottona, z níž původně pochází, označován jako Cotton Vitellius A.xv. V roce 1731 byl částečně poškozen při požáru v Burnham House. Islandský učenec Grímur Jónsson Thorkelin nechal roku 1787 v Britském muzeu pořídit jeho opis a sám zhotovil kolem roku 1789 další. Vzhledem ke špatnému stavu originálu mají tyto opisy pro moderní badatele velký význam.\n\nZápis Béowulfa je součástí sbírky zvané Nowell Codex, která společně s kodexem Southwick tvoří svazek Cotton Vitellius. Nowell Codex obsahuje dále další staroanglické prozaické i básnické texty, mezi jinými dochovaný zlomek básně Judith.\n\nNowell Codex byl zapsán dvěma různými písaři, první zaznamenal prozaické texty a Béowulfa po 1939. verš. Za dobu vzniku rukopisu se na základě paleografických indicií pokládá zhruba rok 1000, báseň sama je však zřejmě starší, přesná doba vzniku není známa. Starodávná slova v textu by napovídala první polovinu osmého století, ale diskutuje se i o pozdějších datech.\n\nJazykem básně je pozdní západní saština (west Saxon), avšak objevují se i stopy jiných anglosaských dialektů. Podle některých náznaků mohla být báseň původně složena v některém dialektu Anglů, nejspíše v mercijštině.\n\nDěj básně se neodehrává v samotné Anglii, ale v oblasti Dánska a Švédska pátého a šestého století. Vypráví o skutečných historických osobnostech (géatský král Hygelák, mercijský král Offa). Látka se dostala do Anglie zřejmě společně s Angly, kteří sem od pátého století přesídlovali z kontinentu.\n\nVyprávění sleduje osud mladého hrdiny Béowulfa z géatského národa. Identita Géatů není spolehlivě vysvětlena; mohlo se jednat o Gauty, Góty nebo i Juty, ale nejpravděpodobnější se zdá možnost, že šlo o Gauty z jihu dnešního Švédska. Hrdina odjíždí se čtrnácti družiníky do Dánska, aby pomohli králi Hróthgárovi, kterého sužuje lidožravý netvor Grendel, líčený jako obr nebo v severské tradici trol. Grendel v noci vniká do Hróthgárovy dvorany, kde napadá a zabíjí královské družiníky. Ve dvou soubojích Béowulf nejprve smrtelně zraní Grendela a sleduje jeho krvavou stopu až k temnému jezeru, kde nakonec pomocí obřího meče přemůže i jeho matku toužící po pomstě. Čepel meče se však rozpustí v jedovaté obrově krvi a Béowulfovi zůstane jen jeho skvostný jílec. Béowulf se pak vrátí na dvůr krále Hróthgára, který jej odmění bohatými dary.\nDruhá část básně se odehrává po mnoha letech. Béowulf se mezitím stává géatským králem a mnoho let dobře a spravedlivě vládne svému lidu. Pak ale jistý zloděj odcizí klenot z pokladu ve staré mohyle, který hlídal ohnivý drak. Krádež draka rozzuří natolik, že vyletí z mohyly a pustoší géatskou zemi. Tak jako v první části táhne Béowulf s početným průvodem proti nebezpečí. Tváří v tvář drakovi ale Béowulfa jeho družiníci opustí a v rozhodující chvíli při hrdinovi stojí jen jeho synovec Wígláf. Béowulfovi se podaří draka smrtelně zranit, ale zaplatí své vítězství životem, protože ho sežehne ohnivý dech umírající nestvůry. Béowulfovo tělo je pak při skvělém pohřebním obřadu spáleno na hranici i s dračím pokladem a Wígláf se stává novým králem Géatů.\nV básni je popsaná společnost, která si cení cti, odvahy a statečnosti; bojovníci jsou obdivováni a dosahují významných postů. Kdo se stane králem a tím pádem ochráncem země, očekává od svých mužů služby v boji, ti jsou pak za nasazení odměněni zbraněmi, cennostmi a půdou.\nŽivot jedince je v rukou osudu, Béowulf jde do bitev s tím, že nikoli on sám, nýbrž osud rozhodne o výsledku – filozofie hluboce zakořeněná v severské tradici.\n\nV básni se mísí severské a křesťanské tradice. Postavy prokazují všechny charakterové vlastnosti ceněné v germánské a severské tradici. Morální soudy jsou však často vynášeny z křesťanského hlediska. I Grendel je jako potomek bratrovraha Kaina zařazen do křesťanského žebříčku hodnot. Spekuluje se, že Béowulf představuje pokřesťanštěné zpracování původní severské látky.\n\nBéowulf v češtině vyšel poprvé v roce 2003 ve výpravném vydání v nakladatelství \"Torst\". Překladatel Jan Čermák, který za překlad obdržel Cenu Josefa Jungmanna, knihu doplnil vlastní studií a výkladovými poznámkami.\n\n\n\n"}
{"id": "127564", "url": "https://cs.wikipedia.org/wiki?curid=127564", "title": "Formule Nissan v roce 2000", "text": "Formule Nissan v roce 2000\n"}
{"id": "127566", "url": "https://cs.wikipedia.org/wiki?curid=127566", "title": "Blato", "text": "Blato\n\nSlovo Blato má více významů:\n\nPodobný název má\n\n"}
{"id": "127568", "url": "https://cs.wikipedia.org/wiki?curid=127568", "title": "Myť (Mirošov)", "text": "Myť (Mirošov)\n\nMyť u Mirošova je osada o cca 15 domech a má 23 stálých obyvatel, součást města Mirošov. Je v ní malý rybníček. V okolních lesích jsou betonové objekty z druhé světové války, které měly sloužit v nově budované německé vojenské střelnici. Na polovině cesty z Mirošova do Mytě stojí domov důchodců.\n"}
{"id": "127570", "url": "https://cs.wikipedia.org/wiki?curid=127570", "title": "Siemens ES64F4", "text": "Siemens ES64F4\n\nLokomotiva Siemens ES 64 F4 je elektrická čtyřsystémová lokomotiva (pro napájecí systémy 1,5 kV DC; 3 kV DC; 15 kV, 16,7 Hz AC; 25 kV, 50 Hz AC) určená především pro těžkou nákladní dopravu, případně též pro osobní dopravu. Některé verze této lokomotivy jsou však určeny pro provoz na menším počtu napájecích systémů, např. verze VP je pouze jednosystémová 3 kV DC, vyráběna byla v letech 2003–2005.\n\nLokomotiva je představitelem rodiny EuroSprinter druhé generace, kterou je díky způsobilosti pro čtyři napěťové soustavy možné provozovat (po schválení příslušným drážním úřadem) na převážné většině elektrizovaných normálněrozchodných tratích v Evropě. V roce 2003 začala společnost DB Cargo přebírat první kusy z objednané stokusové série: v Německu je řada označena jako BR 189, maximální rychlost má v základním provedení 140 km/h.\n\nK prvním soustavným jízdám v soustavě 3 kV stejnosměrné došlo v roce 2006, kdy řada BR189 dostala omezené povolení k provozu na trati Bad Schandau – Děčín. V lednu 2012 povolil drážní úřad provoz těchto lokomotiv na tratích v Česku.\n\n"}
{"id": "127571", "url": "https://cs.wikipedia.org/wiki?curid=127571", "title": "Aritmetická posloupnost", "text": "Aritmetická posloupnost\n\nAritmetická posloupnost je druh matematické posloupnosti, kde je stálý rozdíl mezi sousedními členy. Tento rozdíl mezi libovolným členem kromě prvního a předcházejícím členem se obvykle značí \"d\" a nazývá \"diference\".\n\nAritmetickou posloupnost lze chápat jako lineární funkci definovanou v oboru přirozených čísel a proto i pro svou jednoduchost je jedním z nejdůležitějších typů posloupností.\n\nZobecněním je aritmetická posloupnost vyššího řádu (někdy též vyššího stupně), jejíž \"i\"-tý člen lze vyjádřit jako hodnotu nějakého pevného polynomu pro dané \"i\". Řád aritmetické posloupnosti pak definujeme jako stupeň tohoto polynomu, přičemž posloupnost samých nul má řád -1.\n\nV následujících vzorcích označuje formula_1 \"n\"-tý člen aritmetické posloupnosti a \"d\" její diferenci.\n\n\n\n\n\n\nSoučet prvních formula_7 členů aritmetické posloupnosti lze spočítat následovně:\n\nNapišme součet znovu, ale v obráceném pořadí sčítanců:\n\nVidíme, že součty odpovídajících členů \"pod sebou\" jsou stejné:\n\nNapříklad je-li formula_12 a formula_13, pak několik prvních členů aritmetické posloupnosti je: -5, -2, 1, 4, 7, 10, 13, …\n\nPro aritmetickou posloupnost platí, že každý člen kromě prvního je aritmetickým průměrem obou sousedních členů:\n\nformula_14\n\nObráceně pokud tato vlastnost platí pro všechny členy posloupnosti počínaje druhým, tak se jedná o aritmetickou posloupnost (důkaz např. matematickou indukcí).\n\nJe-li posloupnost formula_1 aritmetická, tak je posloupnost formula_16 geometrická (pro libovolný základ b≥0).\n\nJe-li posloupnost formula_17 geometrická s kladnými členy, tak je posloupnost formula_18 aritmetická (pro libovolný základ b>0, b≠1).\n\nSoučet členů aritmetické posloupnosti je označován jako aritmetická řada. Kromě případu posloupnosti samých nul je řada divergentní.\n\nSoučet aritmetické řady je dán jako limita posloupnosti \"n\"-tých částečných součtů. Platí tedy\nkde kladné znaménko platí pro formula_20 anebo formula_21 a záporné pro formula_22 anebo formula_23.\n\nPro formula_24 je součet \n\n"}
{"id": "127577", "url": "https://cs.wikipedia.org/wiki?curid=127577", "title": "Ján Svetlík", "text": "Ján Svetlík\n\nJméno Ján Svetlík nosí více osob:\n"}
{"id": "127585", "url": "https://cs.wikipedia.org/wiki?curid=127585", "title": "Tramvajová trať Motol–Vypich", "text": "Tramvajová trať Motol–Vypich\n\nTramvajová trať Motol – Vypich spojovala provizorně motolskou tramvajovou vozovnu ve směru dnešní Kukulovy ulice kolem nemocnice Motol s Vypichem. Jednokolejná manipulační trať vznikla jako náhradní spojnice vozovny Motol se zbytkem sítě na dobu dlouhodobé rekonstrukce tramvajové trati v Plzeňské ulici. V provozu byla mezi 5. zářím 1977 a 12. listopadem 1979 a měřila zhruba dva kilometry.\n\nManipulační trať odbočovala z trati v Plzeňské ulici ve směru od vozovny pravým obloukem zhruba v místě dnešní nájezdové rampy z Plzeňské do Kukulovy u dnešních autobusových zastávek Motol, vedla podél Kukulovy ulice a překročila ji a dále byla vedena na vyvýšeném tělese vedle vozovky po její levé (severozápadní) straně. Před křižovatkou Vypich se rozdělila na dvojkolejnou trať a na trať v Bělohorské ulici byla napojena dvojicemi oblouků do obou směrů. \n\nV úseku celé trati byla rychlost návěstními značkami omezena do 30 km/h. (Někteří řidiči tu při jízdě z kopce s vozy Tatra T1 dosahovali i 70 km/h)\n\nDrážní těleso bylo využito k následnému rozšíření Kukulovy ulice roku 1982, takže do dnešních dob se z tratě nedochovalo v podstatě nic.\n\nProtože tangenciální dopravní spojení v Praze bývá často kritizováno jako nedostatečné, v 90. letech se uvažovalo i o možném obnovení této trati nebo o vybudování spojení například ve směru Bílá Hora – Sídliště Řepy. Toto spojení je obsaženo ve Strategii rozvoje tramvajových tratí v Praze do roku 2030, kterou vydal Institut plánování a rozvoje hl. m. Prahy v roce 2017. V roce 2019 se pak magistrát rozhodl nechat aktualizovat studii této trasy.\n\n\n"}
{"id": "127588", "url": "https://cs.wikipedia.org/wiki?curid=127588", "title": "Ján Svetlík (pilot)", "text": "Ján Svetlík (pilot)\n\nJán Svetlík (12. června 1913 Sekule – 23. března 1939 severně od Uliče) byl slovenský bojový pilot.\n\nJán Svetlík v roce 1935 nastoupil na vojenskou akademii. 1. srpna 1937 byl vyřazen s hodností poručík. Když absolvoval letecký aplikační pilotní kurz, stal se 1. dubna pilotem.\n\nV době vzniku Slovenského státu sloužil v 45. letce ve Spišské Nové Vsi.\n\nJán Svetlík zahynul 23. března 1939 při hloubkovém útoku na maďarské vojenské jednotky. Toho dne startoval v trojčlenném roji spolu s Martinem Danihelem a Jánem Hergottem. Jeho letadlo Avia B-534 však bylo zasaženo protiletadlovým dělostřelectvem. Stroj se vznítil a neovladatelný dopadl na zem. Později bylo zjištěno, že pilot utrpěl průstřel hlavy a zahynul ještě ve vzduchu.\n\n"}
{"id": "127589", "url": "https://cs.wikipedia.org/wiki?curid=127589", "title": "CART v roce 2000", "text": "CART v roce 2000\n\nBodový systém:\nDalší 2 body za pole positions\n\n\n\n\n\n\n"}
{"id": "127593", "url": "https://cs.wikipedia.org/wiki?curid=127593", "title": "Trojzubec (rod)", "text": "Trojzubec (rod)\n\nTrojzubec (\"Danthonia\") je rod trav, tedy z čeledi lipnicovitých (\"Poaceae\"). Jedná se o vytrvalé byliny. Jsou trsnaté. Stébla dorůstají výšek zpravidla 10-100 cm. Čepele listů jsou většinou ploché nebo svinuté, na vnější straně listu se při bázi čepele nachází místo jazýčku věneček chlupů. Květy jsou v kláscích, které tvoří latu, která je stažená či rozložitá, vzácněji jednoduchý hrozen. Klásky jsou zboku smáčklé, vícekvěté (zpravidla 2-10 květů), horní květy jsou však zpravidla sterilní. Na bázi klásku jsou 2 plevy, které přibližně stejné, bez osin, zašpičatělé. Pluchy jsou na vrcholu dvoulaločné, zpravidla osinaté, osin 1 nebo někdy 3, prostřední osina kolénkatá. Plušky jsou dvoužilné a dvoukýlné, bez osin. Plodem je obilka. Celkově je známo asi 21 druhů, hlavně na severní polokouli, vzácněji i adventivně.\n\nNěkteří autoři rozlišují rod \"Sieglingia\" (česky trojzubec) a \"Danthonia\" (česky plevnatec). Ve světě se někdy ještě rozlišují další rody: \"Brachatera\", \"Brachyathera\", \"Merathrepta\", \"Wilibald-Schmidtia\". V tomto článku se pojednává o rodu \"Danthonia\" v širším slova smyslu (s.l.), který zahrnuje i rod \"Sieglingia\" (pravděpodobně monotypický s druhem \"Sieglingia decumbens\"), popř. i ostatní menší rody.\n\nV České republice rostou pouze 2 druhy z rodu trojzubec (\"Danthonia\" s.l.). Relativně běžným druhem je trojzubec poléhavý (\"Danthonia decumbens\", syn.: \"Sieglingia decumbens\" (L.) Bernh.). Je to druh chudých trávníků, často provází porosty smilky tuhé. Trojzubec lesostepní čili plevnatec lesostepní (\"Danthonia alpina\") je v ČR kriticky ohrožený druh (C1) a roste pouze v jižní části Bílých Karpat.\n\n\n \n"}
{"id": "127597", "url": "https://cs.wikipedia.org/wiki?curid=127597", "title": "Olympijský stadion (Athény)", "text": "Olympijský stadion (Athény)\n\nOlympijský stadion v řeckých Athénách, známý rovněž pod názvem stadion Spiridona Louise byl dějištěm atletických soutěží a finále fotbalového turnaje na Olympijských hrách v roce 2004. Stejně tak se zde odehrával zahajovací a závěrečný ceremoniál. Olympijský stadion byl vybudován v letech 1980-1982 pro účely Mistrovství Evropy v atletice. V roce 1997 byl pak dějištěm Mistrovství světa v atletice. Pro účely Olympijských her v roce 2004 byl stadion opět renovován. V roce 2007 se zde odehrálo finále Ligy mistrů.\n"}
{"id": "127598", "url": "https://cs.wikipedia.org/wiki?curid=127598", "title": "Põlvamaa", "text": "Põlvamaa\n\nPõlvamaa (plným oficiálním názvem Põlva maakond, tedy „Põlvský kraj“) je jedním z patnácti estonských krajů. Kraj vznikl správní reformou v roce 1990 z někdejšího Põlvského okresu (\"Põlva rajoon\"), administrativní jednotky vytvořené za sovětské okupace z částí předválečných estonských krajů Tartumaa a Võrumaa.\n\nKraj Põlvamaa leží na jihovýchodě Estonska. Sousedí na severu a severozápadě s krajem Tartumaa, na východě a jihovýchodě s ruskou Pskovskou oblastí, na jihu a jihozápadě s krajem Võrumaa, na západě s krajem Valgamaa. Severozápadní hranice kraje, vedoucí Teplým jezerem a Pskovským jezerem je zároveň státní hranicí mezi Estonskem a Ruskem. Má rozlohu 2 165 km² a necelých třicet tisíc obyvatel.\n\nKraj Põlvamaa se skládá ze 14 samosprávných jednotek, z toho je jedno statutární město (\"linn\") — Põlva — a 13 obcí (\"vald\") — Ahja, Kanepi, Kõlleste, Laheda, Mikitamäe, Mooste, Orava, Põlva, Räpina, Valgjärve, Vastse-Kuuste, Veriora, Värska. Administrativním centrem kraje je město Põlva.\n\nPodle oficiálních údajů měl kraj Põlvamaa k 1. lednu 2006 31 752 obyvatel. Z nich bylo 47,7 % mužů a 52,3 % žen. Při porodnosti 9,4 ‰, a úmrtnosti 16,2 ‰ tvořil roční přírůstek obyvatelstva -6,8 ‰. 94,7 % obyvatel bylo Estonců, 4,0 % Rusů. 16,2 % obyvatel bylo ve věku 0-14 let, 65,1 % ve věku 15-64 let a 18,7 % ve věku 65 a více let. Hustota osídlení byla 14,7 obyv./km². Míra nezaměstnanosti činila 12,4 %.\n\nV kraji Põlvamaa jsou 2 města (Põlva a Räpina), 7 městeček (Ahja, Kanepi, Mooste, Vastse-Kuuste, Veriora, Võõpsu a Värska) a 230 vesnic.\n\nPõlvamaa se dělí na dvě krajinné oblasti. Západní a střední část kraje tvoří Jihovýchodoestonská plošina na kterou v východní a jihovýchodní části kraje navazuje nížinná oblast Palumaa.\n\nCelé území kraje patří do povodí Čudského jezera, což znamená, že vody všech více než 40 řek a potoků, které krajem protékají, se vlévají do Čudského, Teplého nebo Pskovského jezera.\n\nV kraji se nachází přibližně 130 menších jezer s celkovou plochou 1000 ha. Většina z těchto jezer se sdružuje do soujezeří, z nichž největší je Kanepsko-Koorastský jezerní řetěz (\"Kanepi-Kooraste aheljärvestik\") s rozlehlým Jõkským jezerem (\"Jõksi järv\", 65 ha), Piigandským jezerem (\"Piigandi järv\", 43 ha) a Velkým Koorastským jezerem (\"Kooraste Suurjärv\", 39 ha). Další jezerní skupiny jsou Moostská jezera (\"Mooste järved\"), Oravská jezera (\"Orava järved\"), Partská jezera (\"Partsi järved\") a Tiltská jezera (\"Tilsi järved\"). Největším jezerem kraje je Meelevské jezero (\"Meelva järv\", 78,7 ha).\n\nPõlvamaa se pyšní rovněž jednou z nejznámějších přírodních památek Estonska, Velkými nebesy (\"Suur Taevaskoda\"), 24,5 m vysokým pískovcovým útvarem, opracovaným tokem řeky Ahja.\n\n"}
{"id": "127599", "url": "https://cs.wikipedia.org/wiki?curid=127599", "title": "Balista", "text": "Balista\n\nBalista byl stroj na vrhání kamenných projektilů a šípových střel velikosti oštěpu, který vynalezli Římané cca roku 150 př. n. l. Stroj byl vylepšenou kopií řeckých zbraní oxybeles a gastraphetes.\n\nKonstrukce byla sestavena z podstavce, vodicího prvku se žlábkem a napínacího, spoušťového ústrojí a dvou ramen spojených tětivou a zasunutých do svazků zkroucených žíní nebo lan.\n\nOd Řeků převzali tuto techniku Římané, kteří stroje upravili, přejmenovali a zařadili do své armády a námořnictva na paluby galér.\n\nBalista, řecky palintonon, sloužila k vrhání kamenných nebo kovových střel strmou drahou pod úhlem cca 45 stupňů. Dostřel balisty byl kolem 350–450 m střelou těžkou 0,5 kg.\n\nPodstavec je orientovaný na střelbu po balistické dráze a nebyl výškově stavitelný. Na horní straně byl dřevěný rám se svazky zkroucených žíní z koňských ocasů nebo zvířecích šlach. V nich byla zasunuta ramena s tětivou a kapsou na střelu.\nTětiva se zavřela do spouště, a potom se napínala soustavou kladek (kladkostrojem) a rumpálem. Oba svazky musely být stejně zkroucené (měly stejné předpětí), aby ramena měla stejnou torzi, neboli tah a střela letěla na cíl.\n\nŘíman Flavius Vergetlius Renatus uvádí ve své knize \"Nárys vojenského umění\": \"„Jestliže je dobře seřízena podle pravidel mechaniky a je obsluhována zkušenou obsluhou, probije vše, co zasáhne.“\"\n"}
{"id": "127600", "url": "https://cs.wikipedia.org/wiki?curid=127600", "title": "Jan Höck", "text": "Jan Höck\n\nJan Höck (* 1955) je český úředník.\n\nOd roku 1993 byl zástupcem ředitele Státního fondu tržní regulace. Od roku 1998 vedl celý fond. Od roku 2000 byl ředitelem Státního zemědělského intervenčního fondu. Milena Vicenová ho za údajnou špatnou komunikaci a opozděné vyplácení některých dotací 17. září 2006 odvolala.\n\nOd roku 2009 byl ředitelem státní příspěvkové organizace Národní hřebčín Kladruby nad Labem, kam ho v prosinci 2009 jmenoval úřednický ministr zemědělství Jakub Šebesta. Odvolán byl ministrem zemědělství Petrem Bendlem 27. 6. 2012, dle vyjádření Ministerstva zemědělství se ministr \"\"k tomuto kroku rozhodl na základě poznatků, které přinesla kontrola ministerstva zemědělství coby zřizovatele organizace, zaměřená na oblast prodeje a chov koní a veřejné zakázky, a také s ohledem na rozdílné pohledy na pojetí budoucího fungování organizace\"\".\n"}
{"id": "127603", "url": "https://cs.wikipedia.org/wiki?curid=127603", "title": "Vrhač oštěpů", "text": "Vrhač oštěpů\n\nVrhač oštěpů je nástroj, který využívá efekt páky k dosažení větší rychlosti při vrhání oštěpů či jiných podlouhlých projektilů.\n\nPaleolitické vrhače oštěpů ( ) se objevují zejména v pozdním paleolitu (např. magdalénienská kultura 17–11 000 let př.n.l.) Zbraň má podobu páky prodlužující asi o 50–60 cm ruku lovce. Použití umožňuje udělit oštěpu vyšší rychlost ve srovnání s hodem z ruky. Paleolitický vrhač oštěpů se opírá o prohlubeň na konci ratiště oštěpů krátkým hákem. Hlavice vrhače s hákem může být kostěná, nebo bývá zbraň vyrobena z jednoho kusu tvrdého dřeva. Zdá se, že ve většině loveckých kultur byly vrhače postupně nahrazeny lukem. Ovšem ve vojenství obdobné vrhače používaly i mnohem mladší kultury, například Aztékové. Ve zmínkách o Aztécích (příp. obecně ve výzkumech publikovaných v USA nebo Mexiku) je vrhač oštěpů označován také jako atlatl. Aztékové a jejich spojenci ho aktivně používali během bojů se španělskými dobyvateli. Při zmínkách o vrhači používaném australskými domorodci se používá také název woomera.\n"}
{"id": "127604", "url": "https://cs.wikipedia.org/wiki?curid=127604", "title": "Jelenovití", "text": "Jelenovití\n\nJelenovití (Cervidae) je čeleď sudokopytníků. Žijí na všech kontinentech kromě Antarktidy a Austrálie. Jejich hlavním biotopem je hlavně les, ale někteří zástupci této čeledi se zdržují i v travnatých oblastech a v tundře. V ČR je nejhojnějším druhem srnec obecný, dále jelen lesní a daněk evropský. Během posledních dvou dekád se v České republice vytvořila populace losů. Na území ČR se v oborách a farmových chovech chovají i exotické druhy jelenovitých jako je wapiti západní, sika dybowského nebo jelenec běloocasý. Někteří jelenovití se chovají jako polodomestikovaní a byli dovezeni i do Velké Británie, Austrálie a na Nový Zéland.\n\nPro jelenovité je typická dlouhá, štíhlá postava na dlouhých nohou a krátký ocas. Jejich společným znakem jsou parohy – kostěné útvary, které jsou většinou větvené. Parohy mají pouze samci a je to výrazný znak pohlavního dimorfismu. Parohy jsou každý rok (většinou kolem února) shazovány a na jaře jim narůstají nové. Výjimku tvoří pouze sobi, u kterých mají parohy i samice, a srnčíci, kteří nemají paroží, ale špičáky přeměněné na kly. Další výjimkou jsou daňci evropští, mají lopaty. Největším zástupcem čeledi je los, který může dosáhnout hmotnosti až 700 kg. Nejmenší jelenovitý kopytník je pudu se svými 15 kg. Jelenovití mají výborný zrak, čich a sluch. Jelenovití nemají žlučník.\n\nMenší druhy žijí obvykle v malých skupinách nebo samotářsky, zatímco samice většiny větších druhů se sdružují do stád. V období říje samci shromažďují harém samic do teritoria, které si hájí před ostatními samci. Když se přiblíží jiný samec, nejprve poměřují své síly hlasovými souboji, hrabáním a chozením kolem sebe. Když jsou síly vyrovnané, tak spolu samci bojují. Samice rodí kolem května, června po 210–250 dnech březosti 1–2 mláďata. U některých druhů např. u srnců se vyskytuje tzv. utajená březost, kdy se plod na 4,5 měsíce přestane vyvíjet. Mláďata samice kojí 3–5 měsíců.\n\npodčeleď: jelenci (\"Odocoileinae\" syn. \"Capreolinae\")\npodčeleď: jeleni (\"Cervinae\")\npodčeleď: muntžaci (\"Muntiacinae\")\npodčeleď: srnčíci (\"Hydropotinae\")\n\n"}
{"id": "127605", "url": "https://cs.wikipedia.org/wiki?curid=127605", "title": "Erfán", "text": "Erfán\n\nErfán je arabský termín, který je v Bahá’í Písmech používán pro nejvyšší stupeň poznání Boží pravdy, jenž následuje po dvou předcházejících stupních, kterými věřící prochází, tj. „víra“ (Ímán) a „jistota“ (Íqán). \n\n"}
{"id": "127606", "url": "https://cs.wikipedia.org/wiki?curid=127606", "title": "Milena Vicenová", "text": "Milena Vicenová\n\nMilena Vicenová (* 12. srpna 1955 Přerov) je česká veterinární lékařka, redaktorka, úřednice a politička. Na přelomu let 2006 a 2007 byla ministryní zemědělství v první vládě Mirka Topolánka a od ledna 2008 do září 2012 zastávala post stálé představitelky České republiky při Evropské unii.\n\nVicenová studovala Gymnázium Přerov a Veterinární a farmaceutickou univerzitu Brno, obory všeobecné veterinární lékařství a veterinární hygiena a ekologie. Je vdaná, manžel MUDr. Milan Vicena je lékařem v oboru reprodukční medicíny. Má dvě dcery a není členkou žádné politické strany.\n\nMluví anglicky, francouzsky, německy, rusky, částečně španělsky.\n\nPracovala jako veterinární lékařka v České Lípě, redaktorka Státního zemědělského nakladatelství, šéfredaktorka odborného zemědělského časopisu \"Náš chov\" (od roku 1993 stejná pozice v soukromém nakladatelství Strategie s. r. o.), vedoucí teritoriálního oddělení odboru zahraničních styků na Ministerstvu zemědělství, vedoucí oddělení pro přípravu programu SAPARD – předvstupního zemědělského fondu pro rozvoj zemědělství a venkova, ředitelka odboru realizace strukturální politiky, poté ředitelka odboru řídící orgán a zástupkyně generálního ředitele Agentury SAPARD. V roce 2007 pracovala jako jako generální sekretářka vládou jmenovaného týmu pro vyjednávání Národního strategického referenčního rámce.\n\nV období 4. září 2006 až 9. ledna 2007 byla ministryní zemědělství v první vládě Mirka Topolánka (od 11. října v demisi). Po odchodu z funkce pracovala necelý měsíc jako poradkyně ministra zemědělství Jiřího Čunka a pak jako poradkyně předsedy vlády Mirka Topolánka a místopředsedy vlády pro evropské záležitosti Alexandra Vondry.\n\nDne 20. září 2007 ji vláda jmenovala novou stálou představitelkou České republiky při Evropské unii v Bruselu. Do funkce nastoupila po Janu Kohoutovi 7. ledna 2008 a vykonávala ji až do 2. září 2012, kdy ji nahradil Martin Povejšil.\n\nPo návratu z mise působila jako analytička MZV, od září 2014 pracuje v Technologické agentuře ČR v úseku zahraniční spolupráce.\n\nPřednáší na téma Evropská unie.\n\nVe volbách do Evropského parlamentu v roce 2014 kandidovala jako lídryně Liberálně ekologické strany, ale neuspěla.\n\n"}
{"id": "127607", "url": "https://cs.wikipedia.org/wiki?curid=127607", "title": "Martin Minařík", "text": "Martin Minařík\n\nMartin Minařík (27. listopadu 1967, Benešov u Prahy – duben 2009, Annapurna, Nepál) byl český horolezec.\n\nVyrůstal na Slovácku. S lezením začal asi v šestnácti letech v Hostýnských vrších (Skalný, Lukov, Držková) s místní partou lezců z Hulína, Holešova a Bystřice pod Hostýnem, kde studoval střední průmyslovou školu. Od devatenácti let lezl především v Tatrách. Kvůli lezení v Tatrách studoval na Slovensku Vysokou školu dřevařskou ve Zvolenu. Od léta roku 1988 pracoval při studiu jako nosič na Téryho chatě. V této době absolvoval sólový přechod Vysokých Tater, zimní sólový přechod Západních Tater a jednodenní sólo čtyř stěn v Kačací dolině (Rumanův štít, Zlobivá, Ganek, Kačací mnich). V Tatrách vylezl asi 140 cest.\n\nOd roku 1991 žil napůl v Česku a napůl v americkém Seattlu. Lezl v Kaskádových horách, Skalnatých horách, Yosemitech, v Alpách (severní stěny), v Pamíru (sólo přes Polský ledovec), Aconcagua (Argentina) – sólo východní stěnou, v roce 1995 Cassinův pilíř na Mount McKinley (Aljaška) alpským stylem, v roce 1998 absolvoval jako první sólový přechod Mount Logan (Yukon, Kanada).\n\nV Himálaji začínal v roce 1999 na Manáslu. Na podzim roku 2000 se účastnil české expedice na Kančendžengu, velmi špatné počasí nepustilo nikoho na vrchol. Lezl vždy v malém týmu nebo sólo, výhradně bez kyslíku. Do roku 2007 podnikl celkem devět himálajských expedic, na nichž úspěšně dosáhl sedmi vrcholů. V roce 2006 absolvoval společně s Pavlem Kalným expedici na Lhotse, kterou však nedokončili; Kalný při výstupu zahynul. Na stejnou horu se vydal i v následujícím roce; tentokrát zde jeho expedice umístila pamětní desku věnovanou Kalnému.\n\nV roce 2008 podnikl výstup na Dhaulágirí bez použití kyslíku; odtud se vrátil s omrzlinami. Po uzdravení se v dubnu následujícího roku vydal společně s Elisabeth Revol na Annapurnu; na vrchol se dostal dne 19. dubna 2009. Poslední zpráva od něj se objevila na jeho osobních stránkách 20. dubna v 17:41: \"Pomalu se posunujeme dolů, sílu prošlapávat stopu má jen Eli. Strmé srázy odjišťujeme, tak jsme slezli celý Rock Noir. Jde to velmi pomalu.\" Následující den rychleji sestupující Elisabeth na Martina čekala, ale už se ho nedočkala, a ani když mu šla naproti, tak jej nepotkala. Dne 23. dubna se Elisabeth dostala do civilizace (výstup zahájili 10. dubna) a vyhlásila pátrání, které bylo po dalších sedmi dnech ukončeno bez úspěchu.\n\nMartin Minařík měl dvě děti, dceru Aničku a syna Davida.\n\n\n\n"}
{"id": "127608", "url": "https://cs.wikipedia.org/wiki?curid=127608", "title": "Super Formula", "text": "Super Formula\n\nSuper Formula je automobilová série závodu monopostů organizovaných v Japonsku. Technické regule jsou hodně podobné předpisům Formule 3000. Aktuální název série pochází z roku 2013, ale celé mistrovství se organizuje pod různými názvy od roku 1973. Nejprve byl šampionát organizován jako Mistrovství Japonska vozů Formule 2000, poté Formule 2 a Formule 3000; technické předpisy se téměř nelišily od předpisů vydávaných FIA.\n\nSuper Formula vychází z Japonského šampionátu vozů Formule 2000 založeného v roce 1973, posléze předělaného na mistrovství pro vozy Formule 2 s začátky v roce 1978. Když v roce 1984 mezinárodní F2 zanikla a nahradila jí Formule 3000, v Japonsku F2 pokračovala ještě další tři roky (výhradně používajíc motory Honda o objemu 2000 cc) nežli se přetvořila ve Formuli 3000 s novými technickými předpisy identickými s těmi evropskými. Jakmile došlo v roce 1996 ke změně předpisů a formule 3000 se stala uniformovanou sérií (všechny stáje používají totožný materiál), Japonci pokračují bez technických změn pouze šampionát přejmenují na Formule Nippon. V devadesátých letech je šampionát plný nadějných jezdců, kteří odtud směřují přímo do vozů Formule 1, – Eddie Irvine, Ralf Schumacher, Mika Salo, Roland Ratzenberger nebo Ralph Firman.\n\nPodvozky a šasi je od známých výrobců jako Lola, Reynard e G-Force a motory Mugen-Honda.\n\nV roce 2006 Formule Nippon doznala další změny, které mají být odezvou na úspěch GP2 s novým podvozkem Lola B06/51 a novými motory od Toyoty a Hondy, které se používaly v sezóně 2005 v Indy Racing League.\n\n"}
{"id": "127609", "url": "https://cs.wikipedia.org/wiki?curid=127609", "title": "Vladimír Petkevič", "text": "Vladimír Petkevič\n\nVladimír Petkevič (* 2. března 1954 Praha) je český jazykovědec zabývající se matematickou a komputační lingvistikou. Je ředitelem Ústavu teoretické a komputační lingvistiky Filozofické fakulty Univerzity Karlovy v Praze a spolupracovníkem Ústavu Českého národního korpusu. Působí také jako překladatel naučné a populárně naučné literatury, většinou křesťanského zaměření.\n\nNarodil se jako syn Rostislava Petkeviče (1931–1960), potomka ruských bílých emigrantů, a Češky Mileny Svobodové (1934–1997). Po smrti jeho otce se jeho matka znovu vdala za českého literárního kritika a historika Jaroslava Meda. Vladimír Petkevič je (ze strany otce) prasynovcem rusko-amerického spisovatele Vladimira Vladimiroviče Nabokova.\n\n\n\n\n"}
{"id": "127613", "url": "https://cs.wikipedia.org/wiki?curid=127613", "title": "Čekanice (Tábor)", "text": "Čekanice (Tábor)\n\nČekanice () jsou místní částí města Tábor (původně to bývala ves příslušející k Sezimovu Ústí). V roce 2011 zde trvale žilo 1316 obyvatel.\n\nČekanice se nacházejí asi 1,5 km severovýchodně od centra Tábora, poblíž vodní nádrže Jordán, jižně od silnice číslo 19: z E55 (D3) směr Písek, západně od zprovozněného úseku po částech budované dálnice D3 Praha – České Budějovice. Místní zástavbou prochází silnice číslo 123.\n\n\nPrvní písemná zmínka o vesnici pochází z roku 1370.\n\nV roce 1420 se stali Čekanice obcí Táborskou; v roce 1625 koupil vesnici od města Tábora císařský generál Martin de Hoeff-Huerta. Po něm držela Čekanice Anna Marie z Varrensbachu a ta prodala posléze jednu část obce Zikmundu Myslíkovi, město Tábor v roce 1658 koupilo Myslíkovu část zpět a připojilo jí k obci Táborské. Tři dvory kmecí patřili ve vesnici též Prokopům z Hejlovce.\n\n\n\n"}
{"id": "127616", "url": "https://cs.wikipedia.org/wiki?curid=127616", "title": "Olga Martincová", "text": "Olga Martincová\n\nOlga Martincová (* 1945) je česká jazykovědkyně, bohemistka, lexikografka a neoložka.\n\nVystudovala český jazyk a pedagogiku na Filozofické fakultě Univerzity Karlovy v Praze. Poté působila jako lektorka češtiny na Varšavské univerzitě v Polsku a vyučovala na Pedagogické fakultě Univerzity Karlovy.\n\nOd roku 1985 pracovala v Ústavu pro jazyk český Akademie věd ČR, příčemž po dobu deseti let (1993–2003) byla vedoucí lexikologicko-terminologického oddělení.\n\nMezi její hlavní zájmy patří neologie a neografie, slovotvorba, terminologie a ortografie. Vedla týmy, které zpracovaly slovníky neologismů \"Nová slova v češtině\" 1, 2, vydané v letech 1998 a 2004, či monografický sborník studií \"Neologizmy v dnešní češtině\" (2005).\n\n\n"}
{"id": "127618", "url": "https://cs.wikipedia.org/wiki?curid=127618", "title": "Roš ha-šana", "text": "Roš ha-šana\n\nRoš ha-šana ( , doslova „hlava roku“) je židovský Nový rok, který se slaví 1. a 2. dne měsíce tišri, tj. podle gregoriánského kalendáře zhruba období září až října. Tento den Mišna uvádí jako den, od něhož se počítají roky židovského kalendáře. Podle židovské tradice byl v tento den stvořen svět. Jedná se o první z Vysokých svátků (hebrejsky , \"Jamim nora'im\", tj. „Dny bázně“, „Dny úcty“, „Hrozné dny“) a prvním dnem tzv. „Deseti dnů pokání“ (hebrejsky , \"aseret jemej tšuva\"), jež jsou nejdůležitějšími dny v židovském roce.\n\nTóra zmiňuje svátek Roš ha-šana pod názvy:\n\nDalším označením svátku je Jom ha-zikaron (, Den vzpomínání; nezaměňovat se vzpomínkovým dnem na padlé vojáky, označovaným stejně). Toto označení vychází z toho, že by se měl člověk zamyslet nad svými skutky. Rabínská literatura a liturgie sama, popisuje Roš ha-šana jako Jom ha-din (, Den soudu). Podle Talmudu jsou v tento den otevřeny tři knihy a celý svět je souzen. Osoby zcela spravedlivé jsou zapsány do Knihy života (\"Sefer ha-chajim\"); velcí hříšníci jsou zapsáni do Knihy smrti a všichni ostatní do tzv. Knihy prostředních (\"bejnonim\"), kde mají až do svátku Jom kipur možnost napravit se a zvrátit osud.\n\nPro tento svátek platí stejná náboženská ustanovení jako pro ostatní svátky, tj. zákaz prací, které jsou zakázány i o šabatu, s výjimkou tzv. \"ochel nefeš\", tedy činností souvisejících se základními potřebami člověka (je možné např. uvařit jídlo pro potřeby svátku, tj. musí být snědeno během svátku, nebo kouřit cigaretu zapálenou od ohně, který by zapálen ještě před svátkem aj.). Značná část obou dnů se stráví v modlitbách a sebezpytováním.\n\nTradičním novoročním pozdravem je Šana tova (hebrejsky: Dobrý rok) nebo Šana tova u-metuka (Dobrý a sladký rok).\n\nVýznamnost a závažnost dne je vyzdvižena bílou barvou, která v judaismu symbolizuje nevinnost a čistotu. Bílou barvou je vyzdobena synagoga (parochet je z bílého hedvábí, damašku či sametu, obdobně jako pokrývka stolu na bimě) a chodí v ní oblečeni lidé (bílá kipa, bílý oděv).\n\nNeodmyslitelným rysem svátku je troubení na beraní roh, zvaný šofar. Zvuk rohu má připomínat smlouvu uzavřenou mezi Hospodinem a Izraelem na hoře Sinaj a měl by rovněž všechny probudit z „mravní malátnosti“. V tradičních komunitách se na šofar troubí každé ráno již měsíc před začátkem měsíce tišri, tj. v měsíci elul. Zvuk šófaru má probouzeným sdělit, že se blíží „Den soudu“. Pokud připadne některý ze dnů svátku na šabat, tak se na šofar netroubí.\n\nAškenázskou tradicí je podávat jablko s medem, což má symbolizovat naději že příští rok bude „sladký jako med“. Zvláštností je pak namáčení jablek či chaly do medu. Podle místních zvyků jsou podávána různá symbolická jídla jako například pečená beraní hlava (může být i pouze vařený jazyk či smažený mozeček), jež symbolizuje vztyčenou hlavu a vůdcovství, nebo mrkev, jenž symbolizuje plodnost či zlaté mince usnadňující život v průběhu roku. Jiný možný symbol plodnosti, ryba, se na stůl servíruje rovněž s hlavou. Chala, která se jindy připravuje jako pletená, je o tomto svátku kulatá, což symbolizuje opakování se roku. Do těsta chaly se mohou k zvýraznění této symboliky přimíchat kulaté rozinky, které navíc zvýrazní sladkost. Mezi jiné svátečním sladkosti patří medový koláč, teiglach (noky vařené v medu) a jablečný závin. Také je zvykem sníst granátové jablko, protože to má údajně 613 semínek a stejný počet přikázání obsahuje Tóra.\n\nV druhý den svátku by součástí večerní hostiny mělo být ovoce, které dotyčný ten rok ještě nejedl; důvodem je odvrácení pochybnosti, zda je třeba pro druhý den říct požehnání \"šehechejanu\". Rovněž má takto vyniknout jedinečnost svátku. Během svátku by se neměly jíst ořechy (hebrejsky: , \"egoz\", 1+3+6+7=17), jelikož číselná hodnota tohoto slova je podobná číselné hodnotě slova hřích (hebrejsky: , \"chet\", 8+9+1=18). Aby člověka v novém roce nepotkalo nic zlého, je zvykem vyhýbat se hořkým a kyselým jídlům a pochutinám. Rovněž je zvykem tmavé potraviny nahradit světlými – například místo černé kávy se uvaří zelený nebo mátový čaj, místo lilku se připraví dýně, místo černých oliv se použijí olivy zelené, místo modrých makových semen se k posypání těsta před pečením použijí maková semena bílá či světlá sezamová semínka, místo makové náplně se udělá náplň tvarohová apod.\n\nV první den svátku se po odpolední bohoslužbě (\"mincha\") koná obřad tašlich (hebrejsky: תשליך, doslova „odhodíš“). Při něm se lidé shromáždí u vody, kde žijí ryby (řeka, rybník nebo moře), do nichž po odříkání veršů proroka Micheáše, symbolicky v podobě drobků chleba odhodí své hříchy. Zajímavostí je, že tento zvyk se datuje až do období středověku.\n\nRoš ha-šana trvá první dva dny hebrejského měsíce tišri a to dokonce i v Izraeli, kde většina svátků trvá jen jeden den. Důvod je ten, že ve starověku vždy trvalo určitou dobu, než bylo možné potvrdit, že skutečně nastal \"mo'ed\" (přesně stanovený čas). Roš chodeš se ustanovoval v Jeruzalémě a z něj pak bylo oznamováno do diaspory, kdy začíná. Proto jsou biblické svátky v diaspoře vždy o den delší. Roš ha-šana je jediný svátek stanovený na první den měsíce, takže pochybnost o přesném datu byla i v samotném Jeruzalémě; proto bylo ustanoveno, aby trval dva dny, stejně jako v diaspoře. Tyto dva dny jsou nazývány „jedním dlouhým dnem“, aramejsky \"joma arichta\" (יומא אריכתא).\n\nPodle některých názorů byl Roš ha-šana v Erec Jisra'el slaven pouze po jeden den až do konce 13. století. Některé komunity hlásící se k reformnímu judaismu vážně slaví pouze jeden den, zatímco ostatní slaví dny dva. Ortodoxní a konzervativní judaismus slaví oba dva dny. Karaitští židé, kteří nepřijali tradici ústního práva, ale spoléhají pouze na biblické svitky, slaví pouze první (respektive druhý) den prvního měsíce tišri.\n\nRoš ha-šana začíná 162 dní po prvním dni svátku Pesach. V současnosti nemůže být Roš ha-šana podle gregoriánského kalendáře dříve než 5. září, tak jako se to stalo v roce 1889 a znovu v roce 2013. Naposledy k tomu dojde v r. 2089, potom bude kvůli narůstajícímu rozdílu mezi židovským a gregoriánským kalendářem nejčasnější možný termín pro Roš ha-šana 6. září. Roš ha-šana dále nemůže v současné době být později než je 5. října, jak se stalo v roce 1967 a znovu se stane v roce 2043. V roce 2214 připadne Roš ha-šana poprvé na 6. října.\n\nMetoda výpočtu hebrejského kalendáře zavedená Hilelem II. je nastavena tak, aby první den Roš ha-šana nikdy nepřipadl na středu, pátek ani neděli.\n\nNásledující tabulka zobrazuje rozmístění svátku Roš ha-šana v gregoriánském kalendáři:\n\n\n"}
{"id": "127631", "url": "https://cs.wikipedia.org/wiki?curid=127631", "title": "Tekken", "text": "Tekken\n\nTekken (japonsky - \"Železná pěst\") je série bojových her od společnosti Namco. K dispozici je na platformách PlayStation, PlayStation 2, PlayStation 3, Game Boy Advance PlayStation Portable (PSP) a PlayStation 4.\n\nTekken vyšla jako platformová záležitost pro konzole Sony jako protiváha k sérii Virtua Fighter na strojích firmy Sega. Představuje komerčně velmi úspěšný projekt 3D bojových her s množstvím postav, každá s jinými vlastnostmi.\n\nHráč má na výběr několik herních módů (např. hra proti počítači, hra proti živému hráči, bonusové mezihry anebo třeba výpravný mód s dějovou linií). Kromě mnoha nastavení vlastností herního prostředí (počet kol, čas na kolo apod.) lze zvolit též různé obtížnosti protivníků.\n\nNa rozdíl od veliké škály her, které v tomto žánru vznikaly a vznikají, Tekken představuje zajímavou hru, kde je možné naučit se velké množství kombinací úderů (\"combo\") a ty potom takticky, nikoliv pouze intuitivně, využívat. Není to pouze „bezduchá mlátička“, kde rozhodují rychlé prsty a přesné rány. Boj v Tekkenu má svůj rytmus, svůj puls, nutí hráče přemýšlet. Je možné používat nejen údery a kopy, ale i přehozy, páky a úchopy, úkroky a bloky.\n\n¹ Na konzole vyšla verze Bloodline Rebellion, oficiálně se však prodává jen pod názvem Tekken 6.\n\n\n\n"}
{"id": "127645", "url": "https://cs.wikipedia.org/wiki?curid=127645", "title": "Jsoucno", "text": "Jsoucno\n\nJsoucno je obecné filosofické označení pro cokoliv, co jest, nejčastěji pro jednotlivé věci, které se kolem nás vyskytují. Jsoucna se tedy vyznačují tím, že jsou, že se účastní bytí; nicméně nelze říci, že by bytí bylo jejich vlastností (atributem): bez něho by totiž vůbec nebyla. Naopak s bytím dělá člověk zkušenost zpravidla na různých jsoucnech či entitách. Rozdíl mezi pojmy bytí a jsoucna, který je základem ontologie Martina Heideggera, je vyložen v heslu bytí. \n\nPočínaje Parmenidem filosofové hledali, co je pro všechna jsoucna charakteristické. Parmenidés ostře rozlišil jsoucí a nejsoucí a domníval se, že v pravém slova smyslu jest jen to, co je vždycky a stále stejné, takže věci pomíjivé a proměnlivé pokládal za nejsoucí, klamné. Tento názor ovlivnil i Platóna a vedl k zavedení pojmu ideje. Aristotelés tuto nesnáz řeší tak, že rozlišuje možnost (\"dynamis\") a uskutečnění (\"energeia\"): věc vzniká jen proto, že už předtím byla možná. Od Aristotela pochází i důležité rozlišení mezi podstatou a atributy: podstata je to, co věc činí tím, čím je (například psa psem nebo nůž nožem), kdežto atributy se mohou měnit. Pes může vyrůst, nůž třeba zrezivět, aniž by přestal být nožem. Toto rozlišení souvisí se strukturou výpovědi: podstatnému jménu se přisuzují různé vlastnosti (atributy, případky). \n\nDůležitý spor o povahu jsoucna vypukl ve středověké scholastice a týkal se toho, zda \n\nSpor těchto dvou názorů trvá pod různými jmény dodnes. Tak se dnes většinou domníváme, že skutečné jsou jen „konkrétní“ či jednotlivé věci a také existencialismus 20. století představu obecného silně zpochybnil. Na druhé straně ale předmětem empirické vědy mohou být jen celé třídy „stejných“ věcí – bakterií, psů nebo mlhovin. Také současná genetika se svým důrazem na dědičnou informaci (genom) stojí spíš na stanovisku realistickém: jednotlivý organismus je jen „vehikl“ pro „sobecký gen“ (Richard Dawkins).\n\nLogický positivismus a filosofie jazyka 20. století, vycházející z nominalistické tradice, poukazují na to, že problém je spíše jazykový: zdánlivé „obecniny“ jsou ve skutečnosti souhrnné pojmy pro třídy předmětů a samy žádná jsoucna nepředstavují. Jenže i tam, kde jazyk zdánlivě označuje jednotlivé – například označení „paní X. Y, narozená 1. 1. 2000“ – ve skutečnosti shrnuje široké pole jednotlivých a často velmi rozmanitých zkušeností. Znamená někdejší novorozeně, současné dítě, bude znamenat studentku, možná významnou zpěvačku, matku, stařenku a další a další. V jakém smyslu je to „jednotlivina“? Na druhé straně rostliny i živočichové se reprodukují tak, že ze žaludů vyrostou duby a z pulců se vylíhnou žáby téhož druhu, jako byli jejich rodiče. Co je potom spíše jsoucí: jednotlivá jepice, nebo její více méně trvalý druh?\n\nSpor realismu s nominalismem má významné důsledky i pro chápání společnosti a politiky. Zatímco realisté trvají například na tom, že společnost potřebuje obecné zákony a člověku jako takovému patří jistá práva, nominalisté zdůrazňují spíš volnou hru jednotlivých zájmů, jejichž konflikty se řeší trhem a smlouvou. Realisté zdůrazňují obecné zájmy bezpečí, spravedlnosti a práva, kdežto pro krajní nominalisty existují jen dílčí, partikulární zájmy svobodných jednotlivců a skupin. \n\nLidské společnosti chápou, že jedno nemůže být bez druhého a řídí se Aristotelovým „ničeho příliš“: obě krajnosti vedou ke špatným koncům a společnost si musí hledat zlatý střed, který je ovšem věcí neustálého vyjednávání a opravování.\n\n"}
{"id": "127660", "url": "https://cs.wikipedia.org/wiki?curid=127660", "title": "Kanada (Nová Francie)", "text": "Kanada (Nová Francie)\n\nKanada byla francouzská kolonie. Byla jednou z kolonií tvořících Novou Francii. Její území sahalo od řeky sv. Vavřince až po severní břehy Velkých jezer. Jelikož jejím hlavním městem byl Québec, který byl zároveň metropolí celé Nové Francie, byly oba pojmy často zaměňovány. Po roce 1763, kdy Francie v Pařížské mírové smlouvě odstoupila své severoamerické kolonie Velké Británii, byla přejmenována na provincii Québec.\n"}
{"id": "127663", "url": "https://cs.wikipedia.org/wiki?curid=127663", "title": "Canada Act", "text": "Canada Act\n\nCanada Act (1982) byl zákon přijatý britským parlamentem, který završil proces patriace – přerušování ústavních a legislativních propojení mezi Velkou Británii a Kanadou a z toho plynoucího osamostatňování Kanady. \n"}
{"id": "127679", "url": "https://cs.wikipedia.org/wiki?curid=127679", "title": "Orel (spolek)", "text": "Orel (spolek)\n\nOrel je katolická sportovní organizace, která byla založena na počátku 20. století katolickými sportovci. Určit přesné datum jeho vzniku je problematické, neboť vznikal postupně zakládáním a slučováním lokálních katolických spolků na přelomu 19. a 20. století, samotná organizace považuje za rok svého založení rok 1909, kdy se sjednotil název a vzniklo řádné jednotné vedení organizace na Moravě a provizorní v Čechách. V době první republiky byl Orel se zhruba 35 000 členy v roce 1931 po daleko početnější Československé obci sokolské druhou největší sportovní organizací v tehdejším Československu. Orel staví svoji činnost na křesťanských základech a věnuje se především sportu pro všechny a práci s mládeží.\n\nV roce 1896 byl při jednotě katolických tovaryšů v Praze založen tělocvičný odbor a obdobné jednoty pak začaly vznikat i v jiných místech při křesťansko - vzdělávacích spolcích. Roku 1904 se konal na Velehradě sjezd křesťansko-sociální strany, který přijal směrnice k zakládání tělocvičných odborů při katolických organizacích. Formálně byl Orel založen z podnětu katolické církve v roce 1909. Nejrychleji se nová sportovní organizace rozrůstala na Moravě, kde ve svém působení na mládež zdatně soupeřila se Svazem dělnických tělocvičných jednot (SDTJ) i Sokolem.\n\nV Čechách se organizace uchytila zprvu jen na východě. Název Orel byl převzat od slovinských katolických tělocvičných organizací. Téhož roku 1909 se ve Vyškově konal první zemský slet. O dva roky později byla zvolena první Ústřední rada orelská v čele s Janem Šrámkem. Před zahájením 1. světové války měl Orel 249 odborů s 12 068 členy.\n\nOrlu byla v nové republice vyčítána ostatními českými organizacemi (Sokol, SDTJ) podpora Rakousko-Uherska a negativní postoj k husitství. Orel však s podporou katolické církve rychle mohutněl.\nNa Slovensku začaly první orelské jednoty vznikat až po roku 1918. V únoru 1919 vznikla první jednota v Malackách a v roce 1920 měla orelská základna na Slovensku více členů, než v Čechách dominantní Sokol. V témže roce 1920 bylo v Orlu evidováno 346 jednot s téměř 40 000 členy. V roce 1922 se v Brně konal slet Orla. Roku 1929 se v rámci oslav svatováclavovského milénia v Praze konaly \"Svatováclavské dny Orelstva\", které navštívil i prezident T. G. Masaryk. Bylo mu to vyčítáno i Sokolem. Po roce 1925 bylo v Orlu přes 140 000 členů.\n\nTělovýchovná činnost byla rozmanitá. Mimo cvičení v tělocvičnách se věnovala pozornost branné výchově, atletice, košíkové, odbíjené, tenisu, házené a lyžování. Na Slovensku sílily snahy po osamostatnění a tyto tendence se přenesly i do Orla. V roce 1935 se slovenský Orel osamostatnil a podřídil Hlinkově slovenské ludové straně. Třetí sjezd slovenského Orla byl konán 13.–15. srpna 1938 a byl ve znamení protičeských, protikomunistických a protižidovských postojů. Po vzniku Slovenského státu byly všechny tělovýchovné organizace, tedy i Orel, zrušeny.\n\nPo obsazení českého pohraničí se Orel s řadou dalších organizací spojil 14. října 1938 v Svazu občanské pohotovosti. Ministerský předseda Rudolf Beran vyvíjel tlak, aby se sjednotily úplně všechny sportovní organizace a vznikla jednotná tělovýchova. Po Mnichově byla řada českých organizací zakázána, okupační správa prosazovala činnost Kuratoria pro výchovu mládeže. Orel se postupně zapojil do odboje a čelil zatýkání svých příslušníků. Dne 30. listopadu 1941 vydalo policejní ředitelství v Brně zákaz činnosti Orla na Moravě a v Čechách byl úředně rozpuštěn 30. září 1942. Během 2. světové války padlo 332 členů Orla. Členy Orla byli i parašutisté Josef Bublík a Jan Kubiš, kteří se podíleli na atentátu na Heydricha.\n\nOrel byl v roce 1945 obnoven. VIII. sjezd Orla se konal v roce 1947, zde Orel odmítl snahy o jednotnou tělovýchovu v Československu. V roce 1948 byla organizace rozpuštěna znovu, tělovýchovné organizace byly státem začleněny do socialistického výchovného systému, zprvu pod názvem Sokol, jednotné tělovýchovné organizace. Během krátkého období roku 1968 se podařilo ustavit přípravný výbor Orla a dalších rozpuštěných organizací. Normalizační proces po srpnu 1968 tyto snahy rázně umlčel, v tělovýchově se konference ČSTV v červnu 1969 plně postavila za KSČ a jednotnou tělovýchovu. Znovu obnoven byl Orel v roce 1990.\n\nOrel má v současné době 19 000 členů, kteří jsou členy téměř 250 jednot. Orel působí na celém území České republiky, které je rozděleno celkem do 23 žup.\n\nNejrozšířenější sporty: florbal, malá kopaná, stolní tenis a gymnastická cvičení.\n\nOrel je členem mezinárodní organizace katolických sportovních spolků FICEP. Ústředí Orla je v Brně. Současným starostou je poslanec Stanislav Juránek.\n\n\n\n"}
{"id": "127680", "url": "https://cs.wikipedia.org/wiki?curid=127680", "title": "Seznam českých hudebníků", "text": "Seznam českých hudebníků\n\nKritériem pro uvedení hudebníka v seznamu je jeho významnost podle hledisek Wikipedie.\n\n\n\n\n\n\n\n\n\n\n\n\n\n\n\n\n\n\n"}
{"id": "127683", "url": "https://cs.wikipedia.org/wiki?curid=127683", "title": "Hyperprostor", "text": "Hyperprostor\n\nHyperprostor, nadprostor, případně také subprostor nebo podprostor je ve sci-fi žánru prostor odlišný od našeho vesmíru (v některých případech vzdálený v další prostorové dimenzi) do kterého lze vstoupit pomocí nějakého energetického pole nebo zařízení ohýbajícího prostor. Hyperprostor je nějakým způsobem připojený k našemu vesmíru, ale jeho vlastnosti jsou radikálně odlišné a cestování v něm je proto velmi odlišné od cestování v našem vesmíru.\n\nV současnosti se s tímto pojmem pracuje především ve sci-fi žánru, kde slouží k překonávání mezihvězdných vzdáleností v čase kratším než k tomu potřebuje světlo. Objevuje se však i v novějších fyzikálních a záhadologických teoriích.\n\nZ teorie pole vyplývá, že energie potřebná k takovým neobvyklým deformacím prostoru a času je mnohem větší než vše, čím disponuje současná lidská civilizace.\n\n\n\n\n\n\nHyperpohon je fiktivní druh pohonu, který umožňuje cestovat rychleji než světlo. Bez hyperpohonu by bylo cestování vesmírem prakticky nemožné kvůli velkým vzdálenostem mezi jednotlivými planetárními systémy.\n\nNejčastěji je po aktivaci hyperprostorového motoru kosmická loď přesunuta z obyčejného prostoru do odpovídajícího bodu hyperprostoru. Poté v hyperprostoru překoná nějakou vzdálenost a vynoří se na jiném místě našeho prostoru za dobu, která je výrazně kratší než doba, kterou by světlo potřebovalo k uražení stejné vzdálenosti v normálním prostoru. Kratší doba se týká především měření času z hlediska pozorovatele, ale relativistické zkreslení času je obvykle menší než při cestování podsvětelnými rychlostmi.\n\nVysvětlení proč mohou lodě v hyperprostoru cestovat nadsvětelnou rychlostí se různí: hyperprostor může být menší než obyčejný prostor a tím násobit účinek pohonu lodě nebo rychlost světla není bariérou jako v normálním prostoru (případně je rychlost světla v hyperprostoru větší a bariéra je tedy dál). Hyperprostor může být nespojitý, cesta v něm je potom sekvence bodů, mezi kterými se skáče.\n\nV mnoha sci-fi vyžaduje cestování hyperprostorem velké množství plánování a výpočtů, s chybou mající nebezpečné následky. Proto může být hyperprostorový skok delší, než by bylo možné, aby se navigátor mohl „rozhlédnout“, zjistit pozici a vypočítat další skok. Doba cestování se liší: skok může být okamžitý, může trvat hodiny, dny nebo déle.\n\nOdlišný koncept, který je někdy také nazýván hyperprostorem, je že obyčejný trojrozměrný prostor je zakřiven ve čtvrtém nebo větším počtu vyšších rozměrů tak, že dva body velmi vzdálené v trojrozměrném prostoru jsou těsně vedle sebe v některém z dalších rozměrů. Hyperprostorový motor poté umožňuje tímto směrem se pohnout. V takovém případě je cestování omezené daným uspořádáním prostoru.\n\nPodobným konceptem je červí díra, která propojuje dva body přes další dimenzi. Rozdílem je, že červí díra má nenulovou délku a tedy umožňuje větší výběr cesty. Takže existuje nekonečný počet zakřivení v našem prostoru a tudíž deformací.\n\nNěkdy je možné hyperprostor použít ke komunikaci podobné rádiové, samozřejmě nadsvětelnou rychlostí. Jindy je nejrychlejší informace doručovat kurýrní lodí.\n\nV sérii o Nadaci amerického spisovatele Isaaca Asimova k tomuto účelu slouží hyperrelé.\n\nPřestože koncept hyperprostoru se objevil až ve 20. století, cestování neviditelnými sférami mimo normální svět je součástí nejstarší lidové slovesnosti.\n\nVe sci-fi se objevilo kolem roku 1930, tedy ve stejnou dobu kdy se objevil termín sci-fi, a stal se velice rozšířeným kvůli omezení, které představovala rychlost světla v běžném prostoru.\n\nKolem roku 1950 bylo cestování hyperprostorem typickým způsobem cestování. Mnoho příběhů popisuje hyperprostor jako nebezpečné místo, kde se obtížně naviguje. Někdy nebezpečí spočívá v možnosti přiblížení se k velkému gravitačnímu poli (nejčastěji hvězdy), které může loď vytáhnout z hyperprostoru nebo přímo zničit. Hvězda může být nebezpečná na větší vzdálenost než v normálním prostoru - potom je nutné před vstupem do hyperprostoru použít „konvenční“ pohon pro let z planety (resp. její oběžné dráhy) do dostatečné vzdálenosti.\n\nLodě v hyperprostoru jsou obvykle izolované od běžného vesmíru: nemohou vidět kolem sebe a nejsou vidět v normálním prostoru. To umožňuje dramaticky uniknout z obklíčení skokem do hyperprostoru. Lodě v hyperprostoru nemusí vidět ani jedna druhou (buď principiálně, nebo je hyperprostor nepřehledný) - to poskytuje zdůvodnění, proč se lodě nejčastěji setkávají u planet nebo hvězd.\n\nDalším častým konceptem je náročnost přechodu do hyperprostoru (skoku), prakticky omezující přístup k hyperprostoru na velmi velké lodě a statické „skokové brány“, které otevírají cestu pro menší lodě.\n\nExistují různé druhy hyperprostorových generátorů, ale všechny fungují v podstatě stejně, loď musí zadat cílové souřadnice a zafixovat se na cíl, otevřít hyperprostorové okno a vystoupí z vesmíru do Hyperprostoru (subprostoru) a poté, když je loď na místě, zase vystoupí zpět do vesmíru. Cesta hyperprostorem se dá samozřejmě kdykoliv přerušit a zadat nové cílové souřadnice. Při vstupu do hyperprostoru je loď vystavena obrovskému přetížení, že to není schopen vydržet žádný druh materiálu, proto jsou nutné inerciální tlumiče (které tlumí přetížení). Generátory jsou výkonné v závislosti na toku energie, kterou hyperpohon vyžaduje a kterou má k dispozici. Ale samozřejmě je cestování možné i s minimálním množstvím energie, která je potřebná k otevření hyperprostorového okna.\nTechnicky pokročilejší rasy (Asgardi, Antikové) byly schopné dosáhnout i dalších efektů, jako například modulování hybnosti lodi po výstupu z hyperprostorového okna, eventuálně přímou změnu směru letu v hyperprostoru. Obě tyto rasy zároveň disponovali schopností monitorovat hyperprostor z normálního prostoru.\nKromě toho se dá hyperpohon modifikovat pro jiné účely. SG-1 například odklonila asteroid, který měl smést Zemi, právě díky hypermotoru tím, že rozšířila hranici hyperokna na jeho maximální hranici v závislosti na toku energie.\n\nSkok hyperprostorem je nespojitý pohyb, je to jako vystřídání diapozitivů, kdy jeden snímek okamžitě nahradí druhý. Galaxie je v tomto prostředí nepatrný objekt, v ideálním případě bezrozměrný bod. Silné gravitační pole ztěžuje průnik do hyperprostoru a především velmi zvyšuje riziko vynoření se z něj na nesprávném místě (např. i v hmotném objektu, ve středu hvězdy...). Čím dále je kosmická loď od vlivu gravitace, tím více se eliminují vlivy nahodilých faktorů či chyb a tím pádem klesá i pravděpodobnost katastrofy.\n\nV nouzi lze použít únik hyperprostorem už 200 km od povrchu planety - vzhledem k tomu, že ve vesmíru je mnohem více bezpečného prostoru než hmoty, dá se vcelku spolehnout, že i tato situace dobře dopadne.\n\nKdyž bylo cestování hyperprostorem ještě novinkou, někomu bývalo při Skoku špatně či trpěl závratěmi (není vyloučeno, že to bylo psychogenního původu). Detektiv Elijáš Baley (kolem roku 5 022 n.l.) popisuje Skok jako pocit, kdy se v něm během zlomku sekundy vše obrátilo naruby a pak se rychle vrátilo nazpět.\n\nPostupem času a rozvojem technologie se tento vjem odboural a všechny účinky jsou hluboko pod prahem vnímání. Fyzikové v Baleyho éře podotýkali, že není prakticky možné, aby se Skok odehrál v nulovém čase, což by zaručilo dokonalý přechod a absenci jakéhokoli biologického vjemu. To je pouze v rámci teorie, neboť by si takový ideální Skok vyžádal nekonečnou energii. Nepříznivé účinky zbytkového reálného času lze pouze minimalizovat, nikoli zcela eliminovat.\n\nVzhledem ke složitosti matematických propočtů plánuje Skoky palubní počítač kosmické lodi, lidem by to trvalo nepoměrně déle a vždy by výsledek trpěl určitou odchylkou. Moderní počítač (jakým je vybaven např. hvězdolet FS Vzdálená hvězda dokáže naplánovat a realizovat i početnou sérii Skoků hyperprostorem přes celou Galaxii.\n\n\n\n"}
{"id": "127692", "url": "https://cs.wikipedia.org/wiki?curid=127692", "title": "Electro step", "text": "Electro step\n\nElectro Step je další ze stylů drum'n'Bass. Tento styl si také našel své místo v 90. letech 20. století podobně jako liquid funk. Je to jakási směsice electro, disko a funky v jednom balení. Základem jsou většinou čisté „uhlazené“ vokály (zpěv), vydatná podpora syntetizátorů (hardware zařízení pro produkci elektronických zvuků) a v neposlední řadě hutná basová i bicí linka.\n\n"}
{"id": "127694", "url": "https://cs.wikipedia.org/wiki?curid=127694", "title": "Jiří Kraus", "text": "Jiří Kraus\n\nJiří Kraus (* 25. května 1935 Praha) je český jazykovědec, lexikograf, překladatel z ruštiny a profesor Fakulty sociálních věd Univerzity Karlovy v Praze. Po absolvování obchodní akademie vystudoval češtinu a ruštinu na VŠRJL v Praze. V letech 1994–2002 byl ředitelem Ústavu pro jazyk český Akademie věd České republiky, profesorem byl jmenován v roce 1995. Je členem spolku českých stenografů.\n\n\n\n"}
{"id": "127712", "url": "https://cs.wikipedia.org/wiki?curid=127712", "title": "Petr Linhart", "text": "Petr Linhart\n\nPetr Linhart (* 3. února 1962) je český písničkář a frontman kapely Majerovy brzdové tabulky.\n\nV letech 1979–1981 hrál a skládal v kapele \"Listy\". Poté (v letech 1982–1985) působil jako kytarista ve slavné skupině Járy Ježka Čp.8. V roce 1986 spolu s Radimem Prokopem a Pavlem Ullmannem založil hudební skupinu, která později přijala název Majerovy brzdové tabulky a která hraje především jeho písničky. Spolupracoval také s Františkem Stralczynským a jeho kapelou Bonsai, poslední dobou také často vystupuje sám nebo s kapelou 29 Saiten s programem \"Sudéta\". Jeho texty zde obsahují náměty ze společné česko-německé historie a legend z česko-německého pomezí (jako příklad lze uvést píseň Annenruhe, pojednávající o nešťastné lásce Franze Gromese a Anny Glaserové v obci Gruna na Moravskotřebovsku, tedy v bývalém sudetském českoněmeckém pohraničí).\n\nJako textař spolupracoval také s Janem Spáleným na albu ASPM \"Zpráva odeslána\" (2010), zhudebnil také dva texty Michala Horáčka na albu \"Český kalendář\" (2013).\n\n\nDvě písničky zpívá a hraje také na albu Františka Stralczynského \"Na skleničku s Napoleonem, Lenkem a Linhartem\" (1993), jeho hra na mandolínu je slyšet také na albech Josefa Lábuse \"Morana\" (1996) a skupiny Bonsai \"Rozpad kolonií\" (1997).\n\nOficiální web\n"}
{"id": "127713", "url": "https://cs.wikipedia.org/wiki?curid=127713", "title": "Žurnalistická etika", "text": "Žurnalistická etika\n\nŽurnalistická etika je souhrnné pojmenování psaných i nepsaných norem, které se uplatňují v žurnalistice. Patří sem především etické kodexy, které přijímají jak jednotlivé redakce, tak organizace nebo státní instituce, aby novinářům poskytly vodítka, jak se rozhodovat v každodenních etických otázkách .\n\nV novinářské etice se spolu střetává svoboda slova (zaručená v ČR článkem 17 Listiny základních lidských práv a svobod, v USA Prvním dodatkem Ústavy) s obecnou mírou vkusu, ochranou soukromí, ochranou práva na čest a důstojnost a zodpovědným hledáním objektivní pravdy.\n\n\nV Československu před rokem 1989 existovala žurnalistika oficiálně pouze ve své stranické podobě (Kodex stranického žurnalisty klade důraz na loajalitu, ideovost a lidovost). Po roce 1989 se tisk stal svobodným a dlouho nikdo nechtěl připustit, že by mohla existovat nějaká omezení. Důsledkem byla absence hlubší diskuze o etických problémech žurnalistické práce v 90. letech.\n\nJako první kodifikovala Česká televize. 27. září 1995 Rada ČT schválila Statut ČT, jehož součástí je i Kodex ČT. Zakotvil princip odpovědnosti a zásadní povinnost \"vést dělící čáru mezi zprávami a názory\". Od roku 1995 fungoval v ČT také Etický panel (funguje dodnes, avšak pouze formální činností).\n\nSyndikát českých novinářů vydal 18. června 1998 Etický kodex novináře. Je závazný pro členy Syndikátu, Etická komise této organizace se kodexem řídí i při rozhodování o sporech mezi nečleny. Etický kodex má tři části:\n\nV říjnu roku 1998 časopis Týden jako první tištěné médium u nás zveřejnil svůj etický kodex na stránkách časopisu. Další kodexy následovaly: Hospodářské noviny (leden 2002), Mladá fronta Dnes (březen 2002), deníky Bohemia a Moravia (říjen 2004)\n\n\n"}
{"id": "127717", "url": "https://cs.wikipedia.org/wiki?curid=127717", "title": "Norodom Sihamoni", "text": "Norodom Sihamoni\n\nNorodom Sihamoni, oficiálním titulem Preah Karuna Preah Bat Samdech Preah Baromneath Norodom Sihamoni, (* 14. května 1953 Phnompenh) je současný kambodžský král a jediný monarcha, který hovoří plynně česky . Kromě češtiny a khmérštiny hovoří dále plynně francouzsky , a dobře též anglicky a rusky.\n\nNarodil v roce 1953, má dvanáct nevlastních sourozenců pocházejících od různých žen. Jeho otcem je Norodom Sihanuk, kambodžský monarcha, který měl řadu manželek a partnerek. Jediným Sihamoniho bratrem, který má stejné oba rodiče, byl Norodom Narindrapong.\nV roce 1962 byl poslán studovat do Prahy. V květnu 1962 napsal jeho otec princ Norodom Sihanuk dopis prezidentu Antonínu Novotnému a požádal ho, zda by jeho syn, princ Sihamoni, nemohl pokračovat ve svém vzdělávání v Československu. Prezident Novotný souhlasil a princ Sihamoni obdržel vládní stipendium. Československé velvyslanectví bylo prý jediné, které zareagovalo na Sihanukovu žádost o zprostředkování tanečního vzdělání .\n\nMladý princ přijel do Československa v červnu 1962. Zpočátku bydlel na kambodžském velvyslanectví. Dne 31. srpna 1962 byl zapsán do 3. třídy základní devítileté školy v Majakovského ulici (dnešní Peléova), později do základní devítileté školy v Ostrovní ulici s rozšířenou výukou jazyků . Ministerstvo školství ČSSR mu zajistilo preceptora, který se zabýval Sihamoniho přípravou do školy a pokračoval s ním podle Sihanukova přání ve studiu francouzštiny. Doprovázel jej také na kulturní podniky. Sihamoni měl velké pohybové nadání a miloval balet, z toho důvodu mu byly umožněny návštěvy sobotních baletních představení v Národním divadle a Stavovském divadle.\n\nOd roku 1967 studoval na Pražské konzervatoři. Se svými spolužáky se zúčastnil demonstrací proti okupaci Československa zeměmi Varšavské smlouvy v roce 1968. Po Lon Nolově převratu, kdy byl jeho otec Norodom Sihanuk svržen, již nemohl pobývat na kambodžské ambasádě, a proto se přestěhoval do rodiny ředitelky své první základní devítileté školy.\n\nOd roku 1971 studoval tanec, hudbu a divadlo na Akademii múzických umění (AMU) v Praze. Chtěl se po studiích vrátit do Kambodže, kde chtěl pracovat v baletním oboru a zároveň jako pedagog. Čáru přes rozpočet mu způsobilo vítězství ultrakomunistických Rudých Khmérů v Kambodži. V Praze žil do roku 1975 , kdy ukončil svá studia na AMU.\n\nV září 1975 byl jeden měsíc na návštěvě v polpotovské Kambodži. Kambodžská města již v té době byla vylidněna a Sihamoni byl záhy zařazen do skupiny určené k práci na rýžových polích. Oblečený v černých kalhotách a haleně těžce pracoval, spal v provizorních přístřešcích na polích a skromné jídlo dostával pouze dvakrát denně. S obtížemi a pouze na rozhodné naléhání jeho otce se mu podařilo získat povolení k zpětné návštěvě Československa na slavnostní promoci konanou v září 1975. Jeho matce princezně Monineath, která ho chtěla doprovodit, už Rudí Khmerové povolení neudělili.\n\nZ Prahy odcestoval do KLDR, kde žil jeho otec na pozvání Kim Ir-sena. V letech 1975–1976 studoval kinematografii v severokorejském Pchjongjangu. Jeho otec mezitím odjel do Kambodži, kde byl jednak hlavou státu Rudých Khmérů a současně jejich vězněm.\n\nV březnu 1976 vedení Rudých Khmerů rozhodlo Sihamoniho přilákat zpět do Kambodže. Obdržel zfalšovaný telegram podepsaný jménem jeho otce prince Sihanuka. Přikazoval mu vrátit se zpět do vlasti na oslavy Nového roku a Dne nezávislosti. Sihamoni byl ihned po příletu do Phnompenhu obstoupen vojáky Rudých Khmérů a eskortován přímo do královského paláce, kde se ocitnul společně s otcem Norodomem Sihanukem a svojí matkou Monineath v domácím vězení. Zde prožili období vlády Rudých Khmerů . Po osvobození Kambodži Vietnamem se podařilo královské rodině odletět do Číny. Později se usadil v Paříži. Před tím musel dle tradic královské rodiny strávit půl roku jako řadový buddhistický mnich v klášteře. V Paříži založil taneční školu a stal se profesorem tance . Od srpna 1993 pracoval jako velvyslanec Kambodže při UNESCO v Paříži .\nRoku 1994 ho král Norodom Sihanuk obdařil titulem Velký princ. 14. října 2004 byl po abdikaci otce Sihanuka zvolen králem Kambodže, korunován byl 29. října 2004 v královském paláci v Phnompenhu . Jako panovník nemá výrazné politické pravomoci a reprezentuje především jednotu země .\n\nČeskou republiku znovu navštívil v roce 2006, kdy jako jediný král obdržel čestné občanství hlavního města Prahy. Zatím poslední jeho návštěva se uskutečnila v březnu 2010 a Norodom Sihamoni během ní obdržel čestný doktorát na pražské Akademii múzických umění .\n\nV roce 1967 natočil český režisér Vladimír Sís o Sihamonim dokumentární film „Jiný malý princ“, jehož název parafrázoval název slavné knihy Antoine de Saint-Exupéryho.\n"}
{"id": "127718", "url": "https://cs.wikipedia.org/wiki?curid=127718", "title": "Paul Klecki", "text": "Paul Klecki\n\nPaul Klecki též Paweł Klecki (21. března 1900, Lodž, Polsko – 6. března 1973) byl švýcarský dirigent polského původu. Jeden ze světově známých a uznávaných dirigentů.\nPo studiích ve Varšavě zahájil svou uměleckou dráhu nejdříve v Berlíně, a to zprvu jako skladatel. Všechny jeho kompozice však byly během druhé světové války zničeny. Prakticky současně se začal věnovat dirigentské profesi a brzy úspěšně vystoupil se špičkovými evropskými orchestry (například Orchestre National de Paris či Royal Philharmonic Orchestra).\n\nV roce 1946 řídil zahajovací koncert ku příležitosti znovuotevření milánské opery La Scala. Následovala řada nahrávek pro společnost Columbia a velká turné po Střední a Jižní Americe. Delší dobu působil v USA jako umělecký ředitel symfonický orchestrů (Philadelphia, Dallas) a později jako ředitel Orchestre de la Suisse Romande v Ženevě.\n\nV šedesátých letech 20. století nahrál s Českou filharmonií komplet všech Beethovenových symfonií vynikající úrovně.\n\n"}
{"id": "127719", "url": "https://cs.wikipedia.org/wiki?curid=127719", "title": "Vodopády svatého Wolfganga", "text": "Vodopády svatého Wolfganga\n\nVodopády svatého Wolfganga (řidčeji Wolfgangovy vodopády) se nacházejí 1,5 km od Vyšebrodského kláštera proti proudu Menší Vltavice. Vede kolem nich žlutá turistická značka spojující Vyšší Brod, Vyklestilku a Loučovice. Cesta kolem vodopádů je alternativní trasou spojující Vyšší Brod a Maria Rast am Stein (druhá vede východněji po zelené okolo křížové cesty).\n\nOznačení za vodopády může někdo brát jako poněkud nadnesené, ve skutečnosti se jedná po většinu času pouze o kaskádu minivodopádů na obrovských balvanech v řečišti, která nabývá na impozantnosti pouze v období silných dešťů či jarního tání, nicméně divoké a neudržované řečiště a jeho okolí poskytují zajímavé a pro řadu lidí okulibé prostředí. Pod největším z vodopádů je zbudována dřevěná lávka. Voda ve vodopádech je kyselá (pH 6,6–6,8) a studená (téměř 0 v zimě až cca 10 stupňů v nejparnějším létě). Vodopády jsou pojmenovány po svatém Wolfgangovi.\n\n"}
{"id": "127720", "url": "https://cs.wikipedia.org/wiki?curid=127720", "title": "Symfonie č. 1", "text": "Symfonie č. 1\n\nNázev Symfonie č. 1 má více hudebních děl:\n\n"}
{"id": "127727", "url": "https://cs.wikipedia.org/wiki?curid=127727", "title": "Tomáš Sokol", "text": "Tomáš Sokol\n\nTomáš Sokol (* 6. října 1951 Praha) je jeden z nejznámějších českých právníků. Vykonává advokacii nejen v oblasti práva trestního, ale také občanského, obchodního a v dalších odvětvích a specializacích. Je několikanásobným vítězem soutěže Právník roku, spolupořádané Českou advokátní komorou, a to v kategorii \"Právník roku volený laickou veřejností\" (2006–2009).\n\nV roce 1978 absolvoval Právnickou fakultu UK v Praze a od té doby pracuje v advokacii. Výjimkou byly události po sametové revoluci, kdy se roku 1990 stal městským prokurátorem v Praze a poté až do roku 1992 českým ministrem vnitra. V letech 1996–1997 působil jako předseda politické strany Svobodní demokraté - Liberální strana národně sociální (SD-LSNS), od července 1997 jej však pro neaktivitu zastupoval první místopředseda, Sokol pak definitivně rezignoval v září 1997. V roce 1996 za tuto stranu kandidoval do Senátu ve volebním obvodu Příbram, nepostoupil však do druhého kola. Až do akademického roku 2011/2012 odmítal všechny dlouhodobé nabídky výuky na vysokých školách, poté se stal odborným asistentem na katedře veřejného práva a veřejné správy Vysoké škole CEVRO Institut.\n\nTomáš Sokol je nicméně aktivní především jako advokát, už v roce 1992 spoluzaložil advokátní kancelář, později pojmenovanou Brož & Sokol & Novák, ve které stále působí jako partner. Kromě vlastního výkonu advokacie se ale také angažuje v samosprávě českých advokátů, od roku 1995 byl členem kárné komise a od roku 2009 odvolací kárné komise České advokátní komory, také se v roce 1997 stal zkušebním komisařem pro trestní právo při advokátních zkouškách. Dále je od roku 2004 členem Výboru České advokátní komory pro vnější vztahy a sekce České advokátní komory pro právo trestní. Kromě toho však působí i jako rozhodce, a to v soukromé Společnosti pro rozhodčí řízení, a. s., kterou založili s partnery z advokátní kanceláře. V polovině roku 2014 pak dále spoluzaložil Unii obhájců České republiky a stal se jejím prezidentem.\n\nVeřejnosti je znám jako obhájce Radovana Krejčíře, Marka Dalíka a Bohumila Kulínského, či právní zástupce Jiřího Paroubka a v roce 2010 zastupoval vládu České republiky před Nejvyšším správním soudem ve věci projednávání vládního návrhu na rozpuštění Dělnické strany.\n\nAdvokátní kancelář Brož & Sokol & Novák např. dále zastupovala Dopravní podnik hl. m. Prahy při vymáhání pokut od černých pasažérů. V těchto kauzách mimo jiné vymáhala zaplacení pokut od nevinných pasažérů, kterým byl ukraden občanský průkaz.\n\n"}
{"id": "127728", "url": "https://cs.wikipedia.org/wiki?curid=127728", "title": "Tišri", "text": "Tišri\n\nTišri (hebrejsky: ' (někdy též ', \"tišrej\"); z akkadského \"tašrītu\" „začátek“, z \"šurrû\" „začít“, respektive s aramejského \"šerej\", též „začít“) je první měsíc v občanském a sedmý měsíc v biblickém židovském kalendáři. Název se objevuje v akkadsko-babylonské literatuře a v židovském prostředí se objevuje poprvé až v Talmudu. V Bibli je jednou nazýván „etanim“, jinak je zmiňován pouze jako „sedmý měsíc“. Je to podzimní měsíc, který má 30 dní. Podle gregoriánského kalendáře připadá 1. tišri na období od začátku září až do října, 30. tišri pak může připadnout na období od 5. října až do 3. listopadu. Znamením měsíce v zodiaku jsou váhy. V židovském pojetí pak váhy symbolizují Boží soud, ke kterému dochází během prvních deseti dnů tohoto měsíce. V důsledku fixace kalendáře ve 4. století nemůže 1. tišri nikdy připadnout na neděli, středu nebo pátek.\n\n\n\n"}
{"id": "127729", "url": "https://cs.wikipedia.org/wiki?curid=127729", "title": "Chešvan", "text": "Chešvan\n\nChešvan (: , zkrácenina pro \"marchešvan\", : ; z akkadského \"waraḫsamnu\", doslova „osmý měsíc“) je druhý měsíc podle občanského kalendáře a osmý podle biblického kalendáře. V Bibli je nazýván „bul“. Jedná se o podzimní měsíc, který trvá 29 dní (mimo „kompletní roky“, při kterých má 30 dní). Podle gregoriánského kalendáře připadá chešvan obvykle na říjen–listopad. Jeho znamením v zodiaku je štír. Je to jediný měsíc, na který nepřipadají žádné svátky, proto se podle tradice nazývá \"mar chešvan\" – hebrejsky „hořký chešvan“.\n\n\n"}
{"id": "127730", "url": "https://cs.wikipedia.org/wiki?curid=127730", "title": "Klára Slámová", "text": "Klára Slámová\n\nKlára Long Slámová, za svobodna Klára Slámová, (* 27. srpna 1977) je česká advokátka a politička. Od 30. dubna do 3. června 2010 byla krátce poslankyní Poslanecké sněmovny Parlamentu ČR jako náhradnice na kandidátce ODS, ale do parlamentu nastoupila v době, kdy kandidovala jako nezávislá za stranu Suverenita. Jako soudkyně vystupuje v pořadu Soudy Kláry Slámové na TV Nova.\n\nPochází z Jindřichova Hradce, vystudovala Státní konzervatoř v Praze, obor housle a absolvovala s vyznamenáním Právnickou fakultu UK. V roce 2001 začala pracovat jako advokátní koncipientka, v roce 2004 získala titul JUDr. a složila též advokátní zkoušky, od té doby působí ve vlastní advokátní kanceláři. V roce 2012 se provdala za Američana, technického instruktora potápění Gregoryho Scotta Longa - od té doby užívá nové příjmení Long Slámová.\n\nJe známá především jako obhájkyně Jiřího Kajínka. Mimo to obhajovala např. Johna Pacovského, který se svým otcem zavraždil na Českobudějovicku tři lidi, mělnického lékaře Jiřího Pasovského (obžalován z vraždy nigerijského konzula), svého kolegu Kolju Kubíčka, který byl trestně stíhán za vydírání svědka. Hájila i soudce Josefa Košelu, který byl podezřelý z nákupu dětské pornografie. Mezi její známé klienty patřil i David Duke, autor knihy Moje probuzení a bývalý šéf Ku-klux-klanu, dále též organizátor CzechTeku Václav Šroub a Martin Koryčánek, u kterého dosáhla zproštění obžaloby z několikanásobné vraždy. Na podzim roku 2008 se stala obhájkyní mladých národních demokratů a jiných radikálních uskupení. Zúčastnila se jako právní zástupce Dělnické strany její demonstrace v Brně, která se konala v den Svátku práce. V rámci trestní obhajoby se objevuje často u těžkých případů násilných trestných činů a trestných činů hospodářských, jako například obhájce jednoho z obžalovaných u půlmiliardového úniku z ČKA - Česká konsolidační agentura, či jako obhájce majitele realitní kanceláře Rekin. V roce 2013 se ujímá obhajoby Michala Kisiova, podezřelého z tzv. Jihlavské vraždy.\n\nVe volbách v roce 2006 kandidovala do poslanecké sněmovny za ODS (volební obvod Praha) na 17. místě pražské kandidátky strany. Poslankyní však zvolena nebyla (skončila na třetím místě pod hranicí zvolení, nicméně v počtu preferenčních hlasů v rámci ODS byla na 11. místě v ČR). Do sněmovny nicméně nastoupila dodatečně 30. dubna 2010, tedy krátce před koncem funkčního období sněmovny, jako náhradnice poté, co rezignoval poslanec Daniel Reisiegel. Mandát se rozhodla přijmout kvůli lidem, kteří jí dali v minulých volbách přednostní hlas. Prohlásila, že je nechce zklamat. Ve sněmovně setrvala jen několik týdnů, proto se výrazněji se do její činnosti nemohla zapojit. Ačkoliv v roce 2006 kandidovala za ODS, v době nástupu do parlamentu již působila jako nezávislá za formaci Suverenita, která tak získala krátkodobě zastoupení v parlamentu. Působila jako nezařazená poslankyně.\n\nZ ODS vystoupila v únoru 2010 a oznámila kandidaturu za stranu Suverenita jako nezávislá kandidátka. Zdůvodnila to následovně: „\"jsem zklamaná z politiky, kterou se ubírá ODS, a z arogance některých jejích představitelů\".“ Za tuto stranu následně kandidovala jako nezávislá ve volbách v roce 2010 coby lídr její kandidátní listiny v Praze. Suverenita se do Parlamentu nedostala.\n"}
{"id": "127732", "url": "https://cs.wikipedia.org/wiki?curid=127732", "title": "Kislev", "text": "Kislev\n\nKislev (hebrejsky: ; pravděpodobně z akaddského \"kislimu\", význam nejasný) je třetí měsíc podle civilního a devátý měsíc podle biblického židovského kalendáře. Kislev je podzimním-zimním měsícem s 30 dny (nebo 29 dny). Jméno „kislev“ se vyskytuje v Bibli a to v knihách Zacharjáš a Nehemjáš. Podle gregoriánského kalendáře připadá 1. kislev na období od 3. listopadu do 4. prosince, konec měsíce pak na období od 3. prosince do 1. ledna.\n\n\n\n"}
{"id": "127734", "url": "https://cs.wikipedia.org/wiki?curid=127734", "title": "Právnická fakulta Univerzity Karlovy", "text": "Právnická fakulta Univerzity Karlovy\n\nPrávnická fakulta Univerzity Karlovy (PF UK) je fakulta Univerzity Karlovy, která uskutečňuje vzdělávací a vědeckou činnost v oboru právo. Je jednou ze čtyř původních fakult této univerzity, založena byla spolu s ní už v roce 1348. Od roku 1372 se oddělila v samostatnou právnickou univerzitu, která zanikla počátkem husitských válek. Fakulta byla obnovena až roku 1624 a současná právnická fakulta se navíc odvozuje od rozdělení celé univerzity na českou a německou roku 1882.\n\nFakulta sídlí v Praze v novoklasicistní památkově chráněné budově na nábřeží Vltavy a kromě programů celoživotního vzdělávání především realizuje právnické studium v pětiletém magisterském studijním programu (Mgr.), včetně možnosti vykonání rigorózní zkoušky (JUDr.), a v tříletém doktorském studijním programu (Ph.D.).\n\nZaložena byla 7. dubna 1348 a patří tak mezi první čtyři fakulty pražského vysokého učení (společně s teologickou, medicínskou a artistickou). Vyučovalo se na ní právu římskému a zejména kanonickému, v roce 1372 se však kvůli dlouholetým sporům s vedením celé univerzity o způsob jejího řízení osamostatnila a vytvořila novou univerzitu juristů (\"universitas iuristarum\") v čele s vlastním rektorem. Zůstala nicméně podřízena pražskému arcibiskupovi jako kancléři obou univerzit. O rok později pro ni byla z královských peněz postavena kolej u kostela sv. Jakuba v pozdější Celetné ulici. Šlo o skutečně mezinárodní školu; zapisovali se na ni studenti z mnoha částí Evropy, kteří se dělili na čtyři „národy“. Nejpočetnější byl saský, poté polský a nejméně zastoupeni byli bavorští a čeští studenti. Na fakultě působila řada významných právníků, např. Vilém Horborch, Bonsignore de Bonsignori, Jan Naz, Jan z Pernštejna, Mikuláš Geunher, Bohuslav z Krnova, Mikuláš Puchník nebo Kuneš z Třebovle.\n\nPražské vysoké právnické učení zažilo největší rozkvět v letech 1380 až 1390. Později, po přijetí dekretu kutnohorského, nastal značný úpadek, ačkoli dekret se formálně vztahoval jen na třífakultní univerzitu. Někdy na přelomu let 1418/1419 celá škola definitivně zanikla. Po skončení husitských válek už nebyla obnovena, pouze po roce 1556 se začalo vyučovat kanonickému právu na jezuitské akademii v Klementinu a Jan Kocín z Kocinétu občas přednášel na artistické fakultě o římském právu.\n\nV roce 1622 padlo rozhodnutí obnovit právnickou fakultu a o dva roky později začala v rámci pražské univerzity opět fungovat. Kvůli událostem třicetileté války a sporům s jezuitskou akademií byla ale stabilizována až po roce 1654, kdy došlo ke spojení univerzity a akademie v Karlo-Ferdinandovu univerzitu. Studium bylo standardně tříleté a bylo opět založeno na právu římském a kanonickém, vyučovalo se v tzv. „čtyřech stolicích“ (Instituce, Digesta, Kodex z Justiniánovy kodifikace a jednotlivé prameny kanonického práva). Samotná výuka probíhala formou veřejných přednášek v jediné místnosti Karolina; řádní a později i mimořádní profesoři poskytovali i placené soukromé hodiny. Vyučoval zde např. Kryštof Kyblín z Waffenburku, Jan Kryštof Schambogen nebo Jan Václav Xaver Neumann z Pucholtze. Na konci studia bylo nutné složit ústní (\"tentamen\") a písemnou (\"examen\") zkoušku, absolvovat formální disputaci a po zaplacení poplatku a vystrojení hostiny profesorům i slavnostní promoci. Absolventi právnické fakulty získávali buď jen nižší licenciát nebo také vyšší titul doktora obojího práva (\"iuris utriusque doctor\"), průměrně ale byli promováni pouze dva doktoři ročně.\nV době osvícenství se začala pomalu měnit struktura výuky, přibyly přednášky o české soudní praxi, řečnictví, politických vědách nebo o veřejném a lenním právu. Vyučovalo se německy; studium trvalo zprvu pět let, později již jen čtyři roky. Po roce 1755 se dosavadní závěrečné zkoušky nahradily přísnými zkouškami, rigorózy, a udílen byl už pouze doktorský titul. Rigoróza byla nejdříve čtyři, od roku 1774 tři, první z přirozeného, státního a kanonického práva, druhé z římského a trestního práva, a třetí z německého státního a lenního práva a z říšských právních dějin, později ještě z tzv. politických věd (státní správa, policejní věda, obchod a finance). V tomto období zároveň přibyly průběžné semestrální zkoušky a vedle voleného děkana začal fakultu také řídit direktor, vrchnostensky jmenovaný státní úředník. Mezi významné učitele lze zařadit Mikuláše Ignáce Königsmanna, Františka Karla Kressla z Kvaltenburku, Josefa Ignáce Bučka, Josefa Azzoniho, Jana Mayerna nebo Josefa Madera, který vyučoval statistiku.\n\nStudijní reformy pokračovaly i v 19. století; odpadly právní dějiny a státní právo Svaté říše římské a naopak na významu nabyly předměty jako občanské právo, obchodní a směnečné právo, trestní právo nebo soudní praxe. Výuka podle Thunových reforem později probíhala ve třech blocích, historickém, judiciálním a státovědném, z nichž každý byl zakončen státní zkouškou, které byly podmínkou pro pozdější zaměstnání v justici či státní správě. Semestrální zkoušky byly zrušeny. Titul doktora práv, pro nějž bylo nutné složit tři obdobná, ale nepovinná rigoróza, byl podmínkou jen pro působení v advokacii. Přesto začal narůstat počet promovaných studentů, zatímco ještě mezi roky 1800–1827 titul doktora obojího práva (označovaného také jako doktor veškerých práv) získalo jen 74 absolventů. V této době byl nejznámějším učitelem a také děkanem fakulty Jan Nepomuk Kaňka, dále zde přednášeli např. Josef Helfert, Václav Gustav Kopetz, Eberhard Jonák, Karel Habětínek nebo Němci Alois Brinz, Joseph Unger, Eduard Herbst, Emil Sax či Leopold Hasner. Po roce 1848 se začalo přednášet také česky; prvním vyučujícím byl docent Josef František Frič. V době Bachova absolutismu bylo od vyučování v domácím jazyce upuštěno, ale po obnovení konstitucionalismu v 60. letech se čeština opět vrátila.\n\nTato situace pak vedla roku 1882 až k rozdělení celé školy na českou a německou univerzitu, z nichž každá měla svou vlastní právnickou fakultu. Na české vyučoval Antonín Randa, Josef Stupecký a Emanuel Tilsch občanské právo, Emil Ott civilní proces, Karel Hermann-Otavský obchodní právo, Alois Zucker a František Storch trestní právo, římské právo Leopold Heyrovský, právní dějiny Jaromír Čelakovský, Jan Jaromír Hanel a Bohuslav Rieger, Jiří Pražák a František Fiedler správní právo, Matouš Talíř statistiku a finanční právo a Albín Bráf a Josef Kaizl národní hospodářství. Profesoři fakulty se významně podíleli na vydávání odborného časopisu \"Právník\" a od roku 1900 též \"Sborníku věd právních a státních\". Začala se také rozvíjet studentská spolková činnost, už v roce 1868 byl v hostinci „U Fáfů“ založen spolek Všehrd, který se staral o knihovnu, vydával odborné publikace a pořádal také veřejné přednášky.\n\nPo vzniku Československa byla zákonem z roku 1920, později zvaným lex Mareš, česká univerzita pod názvem Univerzita Karlova prohlášena pokračovatelkou původního vysokého učení. Také byly založeny další československé právnické fakulty, brněnská a bratislavská, přičemž v meziválečném období se pak zejména mezi pražskou a brněnskou vyvinula jistá rivalita a právněteoretické spory (brněnská byla normativistická, zatímco pražskou ovládal právní pozitivismus). Probíhaly též diskuze o velké reformě právnických studií, s níž by byly ve prospěch platného práva omezeny zejména historickoprávní obory, ale za celou první republiku nedošly svého naplnění. Už od roku 1918 bylo umožněno, aby na právnické fakultě studovaly ženy, ačkoli zpočátku šlo jen asi o 5–7 % všech posluchačů. V roce 1922 promovala Anděla Kozáková-Jírová jako první doktorka práv, která se také stala první notářkou, a roku 1928 se jako první habilitovala Jarmila Veselá v oboru trestního práva. Za první republiky zde přednášeli Jan Krčmář, Emil Svoboda a Bedřich Andres občanské právo, Václav Hora civilní právo procesní, Arnošt Wenig-Malovský obchodní právo, August Miřička a Josef Prušák trestní právo, správní právo Jiří Hoetzel a Jan Matějka, ústavní právo František Vavřínek, mezinárodní právo Antonín Hobza a Ladislav Vošta, právní filosofii Bohuš Tomsa, Vilém Funk a Josef Drachovský finanční právo a finanční vědu, Cyril Horáček, Josef Gruber a Vilibald Mildschuh národní hospodářství, právní dějiny Jan Kapras, Karel Kadlec, Theodor Saturník a Miloslav Stieber, římské právo Josef Vančura, Otakar Sommer a Miroslav Boháček a kanonické právo Kamil Henner. 17. listopadu 1939 došlo k uzavření všech českých vysokých škol, během války pak byl popraven docent Vladimír Hora a profesoři Wenig, Matějka a Peška byli vězněni v koncentračních táborech.\n\nPo válce byla spolu s celou německou univerzitou zrušena i její právnická fakulta, na českou se naopak v akademickém roce 1945/1946 zapsalo 5987 studentů. S Únorem 1948 však přišly politické čistky, kromě asi 1300 studentů museli odejít profesoři Engliš, Bušek, Matějka, Vošta, Boháček a Tomsa. Zdeněk Peška byl odsouzen v procesu s Miladou Horákovou a Otto Fischl byl dokonce v rámci procesu s Rudolfem Slánským popraven. Výuka byla podřízena ideologii marxismu-leninismu, kromě ní se vyučovaly i dějiny mezinárodního dělnického hnutí, politická ekonomie apod., a na fungování fakulty přímo dohlížela právní komise ÚV KSČ. Podle sovětského vzoru byly zřízeny katedry a po roce 1955 se studium prodloužilo na pět let, ačkoli od roku 1977 bylo zkráceno zpátky na čtyři roky. Kromě řádného denního studia se organizovaly i zvláštní školy pracujících se zkráceným studijním programem. Byl také na čas zrušen tradiční titul JUDr., v předválečném období někdy používaný i se zkratkou Dr. jur. (\"doctor juris\"), absolventi až do roku 1966 získávali jen profesní označení „promovaný právník“. V 60. letech se situace pomalu liberalizovala, reformy byly ale ukončeny nástupem normalizace, kdy opět musela odejít řada učitelů, např. Petr Pithart, Zdeněk Jičínský, Václav Pavlíček nebo František Šamalík. Kromě nich na fakultě vyučovali např. Viktor Knapp občanské právo, právní teorii a srovnávací pravovědu, trestní právo Vladimír Solnař, teorii státu a práva Jiří Boguszak, právní dějiny Václav Vaněček, Josef Tureček a Jaromír Kincl, ústavní právo Pavel Peška, správní právo Pavel Levit nebo finanční právo Bedřich Spáčil.\n\nSe sametovou revolucí došlo i k rehabilitacím dříve vyloučených učitelů a studentů a fakulta se zapojila do řady mezinárodních vědeckých spoluprací. Byl také např. obnoven spolek Všehrd a vznikla zde místní skupina ELSA. Doba řádného studia se opět prodloužila na pět let a byl zaveden blokový systém, který však byl po roce 1997 opuštěn a studium se zase začalo organizovat ročníkově.\n\nPo roce 1989 děkany postupně byli:\n\nPrávnická fakulta sídlí v památkově chráněné budově postavené v letech 1924–1931 na nábřeží řeky Vltavy u Čechova mostu v Praze (do té doby používala jen několik místností Karolina). Roku 1907 vznikl projekt centrální budovy české univerzity, kterým byl pověřen zakladatel moderní české architektury Jan Kotěra. Už o rok později byl slavnostně položen základní kámen, celá realizace se ale poněkud pozdržela. Kotěra postupně zpracoval několik variant, poslední návrh budovy byl již v novoklasicistním stylu. Naproti měla původně stát právnická fakulta německé univerzity, po vzniku Československa byla ale tato myšlenka opuštěna. Samotná stavba byla zahájena až po Kotěrově smrti, projekt dokončil Ladislav Machoň, který jej plně respektoval a doplnil pouze o vlastní návrhy vybavení interiéru.\n\nStavbě, která má pět nadzemních a dvě podzemní podlaží, dominuje velký trojúhelníkovitý štít, v jehož špici je československý státní znak, pod ním nápis „Universita Karlova“ a ještě níže pískovcové sochy ženy a muže od Bedřicha Stefana. Základním komunikačním prostorem je prostorná vstupní hala zasahující několik podlaží a největší přednáškovou místností je Collegium maximum, původně zamýšlená jako promoční sál univerzity. Vzhledem k velkorysé a kvalitní koncepci nemusela být budova po dlouhá léta upravována, ačkoli v protektorátním období sloužila jako velitelství SS a ke konci války byl poničen interiér. Až v roce 1996 došlo k větší rekonstrukci fakultní knihovny a mezi lety 2004 až 2007 byly adaptovány půdní prostory, kde vznikla mj. výuková soudní síň. 14. března 2018 byl po rekonstrukci zprovozněn historický páternoster.\n\nBudova fakulty je často využívána domácími i zahraničními filmaři, zvláště potom její mramorová hlavní dvorana. Ta se již několikrát změnila v sídlo nacistických úřadů, které pokrývají prapory se svastikou (\"I ve smrti sami\", \"České století\"), což je kuriózní, protože v budově za války opravdu sídlily jednotky SS. Ve filmu \"Člověk proti zkáze\" zde například Karel Čapek hraný Josefem Abrhámem přednáší studentům, v cyklu \"České století\" je hala kulisou svatby Emanuela Moravce, v \"Lídě Baarové\" se stává místem projevu Josepha Goebbelse.\n\nNa fakultě jsou vyučovány:\n\nVedle toho fakulta organizuje též studium pro studenty jiných fakult univerzity, studium pro studenty jiných vysokých škol na základě dohod a postgraduální studium pro absolventy zejména zahraničních vysokých škol. Od akademického roku 2005/2006 škola používá kreditní výukový systém.\n\nPřijímací zkoušky do magisterského studia pořádá PF UK jako národní srovnávací zkoušky, neboli Scio testy, které jsou tvořeny dvěma oddíly. První je nazvaný jako \"obecné studijní předpoklady\", které ověřují uchazečovo logické a analytické myšlení. Druhý oddíl pak tvoří \"základy společenských věd\", jejichž náplní je ověření znalostí základu společenských věd, evropského zeměpisu a novodobých dějin. Zohledňují se také výsledky maturitní zkoušky a případná státní nebo mezinárodně uznávaná zkouška z cizího jazyka. Každý rok je k magisterskému studiu přijato přibližně 600 studentů.\n\nZe srovnání všech českých veřejných právnických fakult, které uskutečnily Hospodářské noviny v roce 2011, ztratila dlouholetou vedoucí pozici a vyšla až jako druhá nejlepší po Právnické fakultě Masarykovy univerzity. Druhého místa dosáhla také téhož roku a opětovně i v roce 2012 ve srovnání Lidových novin. V roce 2013 ze srovnání Hospodářských novin vyšla opět na druhém místě, o dva roky později už obsadila první místo, ale roku 2016 ji znovu předstihla brněnská právnická fakulta.\n\nFakulta má celkem 16 kateder, dva ústavy a pět center:\n\n\n\n"}
{"id": "127736", "url": "https://cs.wikipedia.org/wiki?curid=127736", "title": "Tevet", "text": "Tevet\n\nTevet (hebrejsky: ; z akkadského \"ṭebētu\") je čtvrtý měsíc podle občanského a desátý měsíc podle biblického židovského kalendáře. Následuje po měsíci kislev a předchází měsíc ševat. Tevet je zimní měsíc, který má 29 dní. Podle gregoriánského kalendáře připadá obvykle tevet na prosinec–leden. V Bibli je název měsíce zmíněn pouze v Knize Ester.\n\n\nGregoriánský Nový rok téměř vždy připadá na tento měsíc. Pouze vzácně připadá na některý ze sousedních měsíců.\n\n"}
{"id": "127737", "url": "https://cs.wikipedia.org/wiki?curid=127737", "title": "Ševat", "text": "Ševat\n\nŠevat (hebrejsky: ; z akkadského \"šabātu\") je pátým měsícem občanského a jedenáctým měsícem biblického židovského kalendáře. Název měsíce se vyskytuje v Bibli v Knize Zacharjáš a také v apokryfní První knize Makabejské 16, 14. Existují domněnky, že jméno měsíce je odvozeno od kořene \"s-b-t\", což v některých semitských i indoevropských jazycích znamená „bít“, „udeřit“. Jedná se o zimní měsíc, který trvá 30 dní. Znamením v zodiaku je vodnář. Podle gregoriánského kalendáře připadá ševat obvykle na leden–únor. V krajních případech může ševat končit až 1. března.\n\n\n\n"}
{"id": "127740", "url": "https://cs.wikipedia.org/wiki?curid=127740", "title": "Al Capone", "text": "Al Capone\n\nAlphonse Gabriel Capone (17. ledna 1899 Brooklyn, New York – 25. ledna 1947 Palm Beach, Florida) byl jedním z nejznámějších šéfů organizovaného zločinu v USA. Působil ve 20. letech 20. století. Přestože se má za to, že měl na svědomí popravy mnoha desítek lidí, žádná z vražd mu nikdy nebyla prokázána.\n\nAlphonse Capone (ital. Alfonso Capone, zkráceně Al) se narodil italským imigrantům v Brooklynu dne 17. ledna 1899. Jeho otec Gabriele Capone byl holič a matka Teresina Raiola pracovala jako švadlena. Do Spojených států se Al Caponovi rodiče přistěhovali z Neapole v roce 1894. Dohromady měli sedm synů a dvě dcery: James (Vincenzo), Ralph (Raffaele), Frank (Salvatore), Alphonse (Al), John (Erminio), Albert (Umberto) a Matthew (Amedeo), Rose a Mafalda.\n\nDva z Alphonsových bratrů, Ralph a Frank, se k němu připojili v kriminální činnosti, ostatní si většinou změnili jména a s těmito záležitostmi nechtěli mít nic společného.\n\nVe škole Alphonse Capone absolvoval pouze několik tříd, jeho docházka však byla nevalná, proto 2x propadl, ale bylo mu to jedno. Ve 14 letech školu opustil, protože si řekl, že se bude radši potloukat po ulicích New Yorku, než sedět ve škole. Ředitel často posílal rodičům dopisy kvůli synovu chování, posléze jej ze školy vyhodil, protože Alphonse zbil svou učitelku, která mu vrazila pár pohlavků (jak stálo v dopise, který škola zaslala rodičům). Po odchodu ze školy se živil příležitostnými pracemi a postupně byl členem několika brooklynských pouličních gangů. Kradl cigarety a alkohol a bojoval s členy ostatních gangů.\n\nJeho vzorem byl Johnny Torrio, který se později odstěhoval do Chicaga. Caponeho pak zaměstnal Frankie Yale. Pracoval v jeho podniku jako barman a vyhazovač. Tam také v létě roku 1917 přišel ke svým jizvám na levé tváři, podle kterých dostal přezdívku “Scarface”. Pořezal ho Frank Gallucio poté, co měl Al Capone nevhodné poznámky vůči jeho sestře. Al Capone se pak musel omluvit a Gallucio mu zaplatil za zranění odškodnění. V pozdější době Al Capone Gallucia dokonce zaměstnával.\n\nV roce 1918 se Al Capone seznámil s Irkou Mary (Mae) Josephine Coughlin. 4. prosince 1918 se jim narodil syn Albert Francis Capone, kterému říkali “Sonny”. Jeho kmotrem byl Johnny Torrio. 30. prosince 1918 měli Al a Mary svatbu.\n\nKoncem roku 1919 se Yale a Torrio dohodli, že by se měl Al Capone přestěhovat do Chicaga – byl zapleten do boje s jiným brooklynským gangem a bylo tedy moudřejší, aby odjel. V té době měl mít Al Capone za sebou dvě vraždy.\n\nV Chicagu 20. a 30. let 20. století byla činnost mafie velmi rozšířená. Al Capone začal pracovat pro Torria v organizaci, kterou vedl Torriův strýc Jim Colosimo a jež měla v té době kolem 800 členů.\n\nDne 16. ledna 1920 začala prohibice, která trvala až do roku 1933. Měla za cíl potlačit alkoholismus a zvýšit tak produktivitu práce v továrnách. Jejím důsledkem však byl rozkvět organizovaného zločinu, jehož nejvýnosnější aktivitou se stalo právě pašování alkoholu a obchod s ním.\n\nDne 11. května 1920 pomohl Al Capone Torriovi zabít Jima Colosima. Na popravě se měl podílet i Frankie Yale. Torrio se tak ujal vedení organizace.\n\nV roce 1922 už byl Capone Torriovou pravou rukou, byl zodpovědný za obchod s alkoholem a řízenou prostituci v Chicagu.\n\nV březnu roku 1925 se Torrio zotavoval z těžkých zranění a rozhodl se odejít na odpočinek. Vedení organizace předal Alu Caponemu.\n\nAl Capone si získal pověst chladnokrevného a brutálního člověka, který se vyznal v boji s nožem, uměl dobře střílet a nevyhýbal se ani pěstním konfliktům. Na veřejnosti si však budoval pověst úspěšného obchodníka se starým nábytkem, který rád a hodně rozdával chudým a potřebným. Stal se populárním i díky tomu, že občanům mohl zajistit tehdy tolik žádaný alkohol.\n\nKromě alkoholu a prostituce kontroloval Al Capone hazardní hry a dostihy, vyhýbal se však obchodu s drogami. Bál se, že by to mohlo jeho organizaci zruinovat. Al Capone měl vliv a styky, uplácel úředníky, soudce, politiky i policii. Jeho organizace byla velká a bohatá.\n\nV roce 1927 vešel v platnost zákon, podle kterého se musely zdanit i nelegální příjmy. To dovolovalo stíhat lidi za daňový únik v případě, že příjmy nepřiznali nebo za nelegální aktivity v případě, že takové příjmy přiznali. Tento zákon se měl stát zbraní proti Alu Caponemu – žádné těžké zločiny mu totiž policie nemohla dokázat.\n\nV době své největší moci byl Al Capone často terčem útoků, několikrát se ho pokoušeli zabít, ale útoky skončily vždy neúspěšně.\n\nDne 1. července 1928 byl zastřelen Frankie Yale, Alův někdejší šéf z Brooklynu. Popravu nařídil Al Capone.\n\nDne 14. února 1929 měl Al Capone nařídit popravu několika mužů konkurenčního gangu. Akce se stala známou jako Masakr na Den svatého Valentýna. Al Capone chtěl tehdy dostat především svého rivala Bugse Morana.\n\nCelou operaci řídil Caponeho přítel, Jack McGurn, který sám měl s Moranem nevyřízené účty. Bylo sjednáno, že Moran koupí určité množství kvalitní whisky za velmi výhodnou cenu. K předání mělo dojít 14. února 1929 dopoledne v jedné garáži. Kolem 10:30 hod k místu přijelo policejní auto. V té době bylo v garáži šest členů Moranova gangu a jeden jejich přítel. Moran sám měl zpoždění. Když přicházel, spatřil policejní vůz a schoval se. To mu zachránilo život.\n\nZ auta vystoupili dva policisté a tři muži v civilu. Byli to převlečení Caponeho muži. Do garáže vešli nejprve falešní policisté a všichni přítomní si mysleli, že se jedná o obyčejnou policejní razii. Nekladli žádný odpor. Na požádání složili zbraně a seřadili se všichni s rukama za hlavou čelem ke zdi. Nato se objevili muži v civilu a začala palba, při níž mělo být vystříleno kolem 150 nábojů ráže 45.\n\nZ garáže pak vyšli falešní policisté a před nimi s rukama nad hlavou ti muži v civilu. Všichni pak nasedli do auta a odjeli. Obyvatelé přilehlých domů, kteří si něčeho všimli, si mysleli, že policie dopadla pachatele, a ani je tedy nenapadlo volat policii.\n\nKdyž na místo přijela skutečná policie, našli člověka, který ještě nějakou dobu dýchal. Byl to Frank Gusenberg. Na otázku, kdo po něm střílel, však řekl, že nebude vypovídat.\n\nAl Capone sám byl v době incidentu na Floridě a Jack McGurn měl také dobré alibi. Bugs Moran se pak veřejně vyjádřil v tom smyslu, že jen Al Capone může mít na svědomí takovou popravu. Tím však porušil mafiánský zákon omerty a v podsvětí ztratil svůj vliv a postavení.\n\nRoku 1930 plánoval výlet do ČSR, který musel ale zrušit. Dne 23. dubna 1930 byl v Chicagu publikován seznam veřejných nepřátel. Bylo na něm 28 jmen a Al Capone byl na prvním místě.\n\nOd 16. května 1929 do 17. března 1930 byl Al Capone ve vězení za nelegální držení zbraně. Těchto deset měsíců strávil jako privilegovaný vězeň ve speciálně upravené cele. Dál řídil své obchody a mohl přijímat návštěvy. Odsouzen byl sice na jeden rok, byl ale propuštěn za dobré chování.\n\nAl Capone sám pod svým jménem nic nevlastnil, všechno měl napsáno na své nejdůležitější lidi. Všechny Caponeho obchody byly prováděny prostřednictvím třetích osob. S pomocí nastrčeného agenta se však podařilo shromáždit důkazy proti Alu Caponemu o porušení zákona o přiznání daně z příjmu. Mužem, který předložil důkazy o Caponeho příjmech, byl Edward Joseph O'Hare. (V roce 1939, kdy byl Al Capone propuštěn z vězení, byl O'Hare zastřelen.)\n\nDne 5. června 1931 byla na Ala Caponeho podána žaloba za krácení daně ve výši 200 000 dolarů. Byla to suma velmi nízká, jednalo se však o částku, která byla prokazatelná.\n\nDne 16. června 1931 začal soud. Al Capone chtěl nejdříve uzavřít dohodu o tom, že se přizná a dostane mírný trest. Soudce však byl proti takovéto dohodě a Al Capone tedy tvrdil, že je nevinen.\n\nAl Capone se snažil podplatit porotu, ale soudce na poslední chvíli všech 12 členů poroty vyměnil.\n\nDne 17. října 1931 byl Al Capone uznán vinným v pěti bodech z celkových 23.\n\nDne 24. října 1931 padl rozsudek – Al Capone byl odsouzen k 11 letům vězení, měl zaplatit pokutu 50 000 dolarů, dále soudní náklady (necelých 8 000 dolarů) a dlužnou daň za roky 1925–1929 (215 000 dolarů plus úroky z prodlení).\n\nDne 4. května 1932 byl Al Capone poslán do vězení v Atlantě ve státě Georgia. Celu tam měl poměrně luxusně zařízenou, mohl dál vést své obchody a přijímat návštěvy.\n\nDne 18. srpna 1934 byl převezen do ostrovní věznice Alcatraz u pobřeží Kalifornie. Jeho vězeňské číslo bylo AZ-85, ale kvůli ztrátě záznamů nelze zjistit, ve které cele věznice pobýval. Tam byl od okolního světa naprosto izolován a dozorci se také snažili o to, aby Al Capone neměl žádný vliv na své spoluvězně.\n\nV té době nastal pád Caponeho říše. Al Capone ztratil veškerou moc a kontrolu nad svou organizací. Prohibice již byla zrušena a aktivity mafie se musely radikálně změnit. Místo alkoholu se začalo obchodovat s drogami.\n\nCaponeho psychický a fyzický stav se rapidně zhoršil. Naplno se projevila jeho nemoc – syfilis, kterou se v mládí nakazil. Jako její následek nastala u Ala Caponeho demence.\n\nKvůli své nemoci a také za dobré chování byl 16. listopadu 1939 z vězení předčasně propuštěn. Do jara 1940 byl ještě léčen v baltimorské nemocnici, poté se uchýlil na své sídlo na Floridě. Do Chicaga už se nikdy nevrátil.\n\nPro společnost již Al Capone nepředstavoval žádnou hrozbu. Caponeovým nástupcem byl jeden z jeho hlavních mužů, Frank Nitti.\n\nAl Capone po návratu z nemocnice dál bojoval s následky syfilidy, měl nenávratně poškozený mozek a dožíval v péči svých příbuzných. Dne 21. ledna 1947 měl záchvat mrtvice. Za tři dny dostal těžký zápal plic a druhý den, 25. ledna 1947, zemřel na zástavu srdce.\n\nPohřben byl nejprve v Chicagu na hřbitově Mount Olivet mezi hroby svého otce a bratra Franka. V březnu 1950 byl převezen na hřbitov Mount Carmel.\n\nAl Capone je dnes považován za typického představitele mafiánského bosse, je symbolem americké mafie 20. let 20. století. Capone však vstoupil do již zavedené organizace, kterou sám nevybudoval a jeho moc nebyla tak velká, jak se mu často přisuzuje.\n\nV té době existovalo několik dalších lidí, kteří měli daleko větší vliv než Al Capone (např. Lucky Luciano). Na rozdíl od něj se ale vyhýbali novinářům, nenechávali se fotit, nedělali rozhovory a neukazovali se veřejnosti. Al Capone se naopak rád stavěl do role ochránce lidí. Rozdával například polévku lidem v chudinských čtvrtích, podporoval ostatní Italo-Američany a pomáhal jiným cizincům. Novináře zval často k sobě domů.\n\n"}
{"id": "127741", "url": "https://cs.wikipedia.org/wiki?curid=127741", "title": "Adar", "text": "Adar\n\nAdar (hebrejsky: ; z akkadského \"adaru\") je šestý měsíc občanského a dvanáctý měsíc biblického židovského kalendáře. Jedná se o zimní měsíc, který trvá 29 dní. Jelikož je židovský kalendář lunární, dochází k tomu, že se adar každoročně posunuje směrem blíže lednu. Tím by ovšem došlo k tomu, že měsíc nisan by nepřipadl na březen–duben a tudíž by nepřipadl na začátek jara. Časový posun je proto kompenzován dvakrát za sedm let vložením třináctého měsíce, který je nazýván \"adar šeni\" („druhý adar“ či „adar II.“) nebo též \"ve-adar\" („a adar\"). Podle gregoriánského kalendáře připadá jak měsíc adar, tak druhý adar na únor-březen.\n\n\n\n"}
{"id": "127742", "url": "https://cs.wikipedia.org/wiki?curid=127742", "title": "Státní zemědělský intervenční fond", "text": "Státní zemědělský intervenční fond\n\nStátní zemědělský intervenční fond (SZIF nebo také Fond) je česká státní instituce v působnosti Ministerstva zemědělství, která zprostředkovává finanční podporu z Evropské unie a národních zdrojů a zajišťuje následnou kontrolu oprávněnosti užívání dotací. SZIF je akreditovanou platební agenturou pro provádění opatření Společné zemědělské politiky financovaných z Evropského zemědělského záručního fondu a Evropského fondu pro rozvoj venkova. Fond ročně spravuje finance v celkové hodnotě 35–40 miliard Kč a aktuálně má přibližně 1300 zaměstnanců. V čele stojí generální ředitel, v současnosti jím je Martin Šebestyán.\n\nStátní zemědělský intervenční fond je právnickou osobou se sídlem v Praze a jeho činnost se řídí zákonem o Státním zemědělském intervenčním fondu č. 256/2000 Sb., ve znění zákona č. 128/2003 Sb. a ve znění zákona č. 85/2004 Sb. a prováděcími právními předpisy ve formě nařízení vlády. SZIF je zprostředkovatelem finanční podpory z Evropské unie a národních zdrojů. Dotace z EU jsou v rámci Společné zemědělské politiky poskytovány z Evropského zemědělského záručního fondu (EAGF) a Evropského zemědělského fondu pro rozvoj venkova (EAFRD) a v rámci Společné rybářské politiky z Evropského námořního a rybářského fondu (ENRF). V rámci Společné zemědělské politiky se v EU uplatňují tři zásady – společný trh pro zemědělské produkty při společných cenách, zvýhodnění produkce ze zemí Unie na úkor vnější konkurence a finanční solidarita – financování ze společného fondu, do něhož všichni přispívají.\n\nV současné době SZIF administruje režimy podpor 1. a 2. pilíře Společné zemědělské politiky – jedná se o tyto typy podpor:\n\n\n\nV roce 2018 SZIF vyplatil 36,6 miliard Kč, z toho více než polovinu tvořily přímé platby a asi třetinu platby na Program rozvoje venkova. Kontroverzní jsou platby koncernu Agrofert českého předsedy vlády Andreje Babiše, které od roku 2012 činily celkem cca 6,5 miliardy. V roce 2019 SZIF pozastavil proplácení dotací Agrofertu a také firmám spojeným s ministrem zemědělství Miroslavem Tomanem s tím, že úředníci analyzují zprávu o auditu Evropské komise týkající se údajného střetu zájmů.\nFond je tvořen centrálním pracovištěm v Praze, sedmi regionálními odbory (RO), které odpovídají úrovni NUTS II a 65 Odděleními příjmu žádostí a LPIS (OPŽL), dříve Agentury pro zemědělství a venkov (AZV).\n\n\n\n\n"}
{"id": "127743", "url": "https://cs.wikipedia.org/wiki?curid=127743", "title": "Nisan", "text": "Nisan\n\nNisan (: ; z akkadského \"nisānu\", ze sumerského \"nisag\" „první ovoce“) je první měsíc biblického a sedmý (v běžném roce) respektive osmý (v přestupném roce) měsíc občanského židovského kalendáře. V Tanachu je též pojmenován jako \"aviv\" (hebrejsky: ), což znamená \"zralý klas\" , neboť v tomto měsíci na Blízkém Východě dozrává ječmen. V rámci židovského kalendáře je nisan prvním jarním měsícem. Podle gregoriánského kalendáře připadá nisan obvykle na březen-duben.\n\nBěhem nisanu platí zvláštní předpis v židovské liturgii (neříká se kajícná modlitba Tachanun).\n\nV turečtině a arabštině je nisan název měsíce dubna.\n\n\n\n"}
{"id": "127744", "url": "https://cs.wikipedia.org/wiki?curid=127744", "title": "Kouzla ve světě Harryho Pottera", "text": "Kouzla ve světě Harryho Pottera\n\nKouzla se běžně vyskytují v sérii knih o Harrym Potterovi, stejně jako i v jejích filmových a počítačových zpracováních. Tato stránka slouží jako seznam těchto kouzel spolu s definicemi a různými postřehy.\n\nPokud je kouzlo v závorce, znamená to, že víme, jak se kouzlo jmenuje, ale nevíme kouzelnou formuli. Většina kouzelných formulí je nějakým způsobem odvozena z latiny, mnohdy jsou ale vzhledem k latině v chybném tvaru nebo jsou to anglická slova upravená tak, aby působila jako latina. V knihách je opakovaně zdůrazněno, že nestačí jen formuli vyslovit, je třeba i určité soustředění a trénink.\n\n\nOdemyká dveře, je silnější než \"Alohomora\". Použito ve filmu Fantastická zvířata a kde je najít. Z portugalského \"aberto,\" což znamená „otevřený“.\n\n7. prosince 1926 se Queenie Goldsteinová pokusila použít toto kouzlo k tomu, aby se dostala do kanceláře Percivala Gravese, poté co \"Alohomora\" nefungovalo. Nicméně nefungovalo ani toto kouzlo, což dovedlo Queenie ke spekulaci, že Graves zamkl své dveře pomocí pokročilého kouzla.\n\n\nPřivolávací kouzlo, které přivolá předmět ke kouzelníkovi. Většinou se používá v kombinaci s pojmenováním daného předmětu, například \"accio koště\". Formule pochází z latiny a znamená „volám, přivolávám“ či taktéž „akce“. Většinou se míří směrem k předmětu, kouzlo to zřejmě usnadňuje. Nevyvolává žádné efekty, světlo, paprsky ani jiskry (na rozdíl od kouzla Carpe retractum).\nV knize se objevuje již v prvním díle, Harry jej použil např. ve čtvrtém díle, kdy si v prvním úkolu Turnaje tří kouzelnických škol tímto kouzlem přivolal své koště a poté bylo v sedmém díle často používáno při hledání viteálů, ovšem často nefungovalo, neboť viteály byly zabezpečeny černou magií.\n\n\nOchranné kouzlo. Přenese člověka na jiné místo, poprvé použito ve filmu Fantastická zvířata a kde je najít.\n\nVykouzlí z hůlky fontánku vody. V Bradavicích se učí v šestém ročníku, a v šestém díle knihy se objevuje několikrát. \"Agua\" znamená španělsky \"voda\", a pochází z latinského \"aqua\". \"Mentio\" je latinsky „prohlašuji“ a \"augmento\" je „rozmnožuji, zvětšuji“.\nObjevilo se v šestém díle, když je Harry s prof. Brumbálem v jeskyni.\n\n\nKouzlo, které po seslání před vámi vykouzlí bariéru z ledu\n\n\nJedná se o kouzlo, které svým efektem vymrští cíl vysoko do vzduchu. Zlatoslav Lockhart použil toto kouzlo v dílu Harry Potter a Tajemná komnata (film a kniha) na hada, kterého vyčaroval Draco Malfoy, přičemž doufal v nějaký užitečnější efekt.\n\nZaklínadlo sloužící k odemykání zamčených (dveří, oken atd.). Poprvé ho v knize již v prvním díle použila Hermiona Grangerová.\n\n\nKouzlo, které způsobí ztrátu paměti.\n\nKouzlo proti dušení. V šestém díle ho použil Horacio Křiklan na Marcuse Belbyho. Řecké slovo \"anapneo\" (\"αναπνεω\") znamená „nadechuji se“.\n\nKouzlo přeměňující vlasy cíle v parohy.\n\nZobrazí neviditelný inkoust. Z latinského \"apparere\", což znamená „objevit se“.\n\n\nPo zasáhnutí soupeře tímto kouzlem se u soupeře objeví koule vody, která ho do sebe uzavře a soupeř po dobu třiceti sekund nemůže nic dělat a jenom nehybně stojí v kouli z bubliny. (Po půl minutě se kouzlo samo zruší a bublina soupeře vyplivne.)\n\nVytvoří velký a silný proud vody z konce hůlky.\n\nKouzlo proti pavoukům. V druhém díle ho použil poprvé Tom Rojvol Raddle (pozdější Lord Voldemort) proti Aragogovi, později ho použil i Harry Potter proti pavoukům ze Zapovězeného lesa. Toto kouzlo působí jen na pavouky. \"Araneae\" jsou latinsky pavouci.\n\nVyvolá z hůlky pavouky.\n\nVýrazně zpomalí pád. Použito Hermionou v pátém díle při útěku ze Síně věšteb a v sedmém díle při vloupání se do Gringottovic banky. Známo také jako polštářové kouzlo. Také ho použil Albus Brumbál na Harryho Pottera ve 3. díle filmu na famfrpálovém zápase, když Harry padal z koštěte.\n\nKouzlo podobné tryskovému pohonu. Ascendio použil Harry Potter ve čtvrtém díle, když potřeboval vyskočit z jezera. Odvozeno od latinského slovesa \"ascendo\" – jít vzhůru, zdvihat se, vystoupat.\n\nKletba „usmaž se ve vlastní šťávě“.\n\nSmrtící kletba. Patří mezi tři „kletby, které se nepromíjejí“ (mezi ně patří i kouzla: Cruciatus a Imperius – za její použití je kouzelník poslán na doživotí do Azkabanu). Člověk, proti kterému je použita, uvidí zelené světlo, uslyší svištivý zvuk a zemře bez jakéhokoliv zranění. Jediný tvor, o kterém se ví, že ji přežil, je Harry Potter. Podařilo se mu to, protože ho chránila láska jeho matky, a to přesto, že ve chvíli útoku na Harryho už byla mrtvá. Kouzlo se obrátilo proti lordu Voldemortovi, který nezemřel díky viteálům. Harrymu po kletbě zůstala jen jizva ve tvaru blesku na čele a spojení s lordem Voldemortem, který na něj přenesl část své duše (nechtěně). Také Fénix přežije. Shoří a z popela se pak znovu zrodí. Kletbu není možné blokovat štítovým kouzlem a zasáhne-li neživý předmět, je poškozen ve výbuchu zelených plamenů. Odvozeno z latinského \"avadere\" (odejít) a \"cadaver\" (mrtvola).\n\nKouzlo Avifors je transformační kouzlo schopné přeměnit cíl v ptáka/ptáky, či netopýra/netopýry.\n\nKouzlo vytvářející hejno ptáků. Při seslání vydá kouzlo střelbě podobný zvuk a kouř. Ve čtvrtém díle ho použil Ollivander na prověření Krumovy hůlky. V šestém díle Hermiona následně ptáčky kletbou Oppugno poštvala proti Ronovi.\nFormule je z latiny a znamená \"pták\".\n\n\nKouzlo umožňující bez námahy sbalit vícečetné objekty do kufru, či jiného úložného prostoru. V angličtině zní \"Pack\".\n\nEfekt tohoto kouzla není dobře znám. Buďto se jedná o kouzlo poškozující povahy (vytváří při seslání blesk), či se jedná o kouzlo na zdobení vánočního stromku stuhami. Jediným známým uživatelem je Filius Kratiknot.\n\nKletba nutící cíl blábolit, kdykoliv se pokusí promluvit.\n\nMocné kouzlo vyžadující mnoho síly. Ze špičky hůlky vyšlehne mohutný blesk. Kouzlo je tak silné, že pouze jedním použitím rozervalo gigantický štít obklopující Bradavice, na jehož tvorbě se podíleli více jak tři mocní kouzelníci.\n\nFormule vytvoří explozi na místě ukázání hůlky. Variantu Bombarda Maxima použila Dolores Jane Umbridgeová k probourání zdi do Komnaty nejvyšší potřeby (ve filmu se dostala a v knize se do komnaty vůbec nedostala). Kouzlo se vyskytuje pouze ve filmu, nikoli v knihách.\n\nVyčaruje velkou bublinu vzduchu, v níž je například možné dýchat pod vodou. Poprvé ho použili Cedric Diggory a Fleur Delacourová ve čtvrtém díle při plnění druhého úkolu Turnaje tří kouzelnických škol.\n\nKouzlo na opravení kostí. Pokusil se ho použít Zlatoslav Lockhart ve druhém díle na Harryho zlomenou ruku. Výsledkem bylo, že Harrymu z ruky všechny kosti zmizely. \"Brachium\" znamená \"paže\" a \"enmendo\" \"spravuji\".\n\nBrachaibindo\n\nFormule na spoutání nepřítele. Není tak silné jako pouta na tebe nebo petrificus totalus.\n\nKouzlo vyvolávající okamžitou ztrátu vlasů u cíle.\n\nKouzlo nutící oběť nekontrolovatelně zpívat. Odvozeno z latinského slova cantó, áre, ávi, átum (zpívat)\n\nNezjistitelné zvětšovací kouzlo, zvětší vnitřní dimenzi nádoby, či jiného úložného prostoru, zatímco vnější dimenze zůstane zachována.\nTím může masivně zvýšit kapacitu i malé tašky, použito Hermionou Grangerovou v sedmém díle (knize i filmu). Patrně bylo též použito na stany na famfrpálovém mistrovství světa, nebo ke zvětšení vnitřního prostoru auta pana Weasleyho v druhém díle.\n\nPřitahovací kouzlo. Z hůlky vytryskne fialový blesk a přitáhne daný předmět. Ve třetím díle hry ho používal Ron. \"Carpe\" znamená latinsky \"trhej\". Retract znamená\n\"vzít zpět\".\n\nOchranné kouzlo. Pravděpodobně varuje před příchodem nepřátel. Latinsky doslova znamená \"pozor na nepřátele\". Používala ho Hermiona v sedmém dílu na místo, kde stanovali.\n\nKouzlo pro otvírání beden a truhel. Použil ho Tom Rojvol Raddle k otevření Hagridovy bedny s Aragogem.\n\nFormule na kouzelné uzamčení dveří. \"Porte\" ve francouzštině znamená dveře, \"coller\" zase lepit.\n\nKouzlo vytvoří pod nohama oběti lepivou ektoplazmickou látku, která způsobí, že boty/nohy oběti se okamžitě přilepí k podlaze.\n\nKouzlo přeměňující barvu cíle.\n\n\nVybuchovací kouzlo, zasažený předmět se rozletí. Použito Harrym v 7. díle při přesunu ze Zobí ulice do domu Teda Tonkse. Také použito v posledním díle na Nagini, když Harry seskočil z náruče Hagrida.\n\n\nMatoucí kouzlo. Protivník sebou lehce škubne při zásahu tohoto kouzla a tím je zmaten a nevšímá si okolí. Hermiona Grangerová ho v 6. díle použila na Cormaka McLaggena. Dále ho použil Severus Snape na Mundunguse Fletchera, aby Řádu vnukl nápad s Harryho dvojníky a také Harry na hlídače u Gringottových. \"Confundo\" je v latině \"matu, pletu\".\n\n\nKletba zhoršující zrak. Způsobuje i bolest a použil ji Viktor Krum v prvním úkolu Turnaje tří kouzelnických škol proti samici čínského ohniváče (drak č. 3). \"Conjunctivitis\" znamená též zánět spojivek.\n\nKouzlo způsobující, že se kůže na celém těle oběti obalí ovesnými vločkami.\n\n\nDruhá z kleteb, které se nepromíjejí. Způsobuje bolest, která může oběti přivodit i šílenství, jak se to stalo rodičům Nevilla Longbottoma, Frankovi a Alice Longbottomovým.\nFormule zní \"crucio\" a latinsky znamená \"mučím\". Ačkoliv by měla vést do Azkabanu, Harry ji beztrestně použije na Bellatrix Lestrangeovou na Ministerstvu kouzel, poté, co zabila Siriuse Blacka. Dále ji použili v sedmém díle proti Amycusovi Carrowovi (beztrestně), poté, co Carrow plivl Minervě McGonagallové do obličeje, a Bellatrix Lestrangerová na Hermionu.\n\nObranné kouzlo.\n\nKletba způsobí okamžité zmenšení předmětu.\n\nDefodio je drtící kouzlo. Působí na cíl vysokým tlakem a tak ho ničí. V minulosti bylo používáno k vyhrabávání truhel. V sedmém díle bylo použito při útěku Harryho, Rona a Hermiony z Gringottovy banky. Později bylo pravděpodobně použito k vyrytí nápisu na Dobbyho hrob.\n\nVyvolává zmizení daného předmětu. \"Delere\" znamená latinsky \"ničit\".\n\nZpůsobuje nekontrolovatelný růst zubů. Kouzlo může být použito i na dorostení ztracených zubů. Z latinského \"dens\", což znamená \"zub\", a \"augeo\", což znamená \"zvětšuji\". Použil ho Draco Malfoy na přední zuby Hermiony Grangerové.\n\nKouzlo vytvářející obrovský tlak na cílový povrch. V sedmém díle ho použila Hermiona, aby unikli z domu Xenofilia Láskoráda před Smrtijedy.\n\nOdpuzující kouzlo, opak kouzla Accio.\n\n\nKouzlo vyšle záblesk modrého světla, který zasáhne objekt a zdevastuje vše v okolí. Bylo předvedeno Bellatrix Lestrangeovou v šestém díle, kde rozbilo všechna okna ve velké místnosti a zanechalo za sebou jen spoušť.\n\n\nŘezací kouzlo. Bylo vytvořeno za účelem správného sestřižení šatů Delfinou Crimpovou. Jeho efektem může být i trhání a praskání cílového materiálu. V čtvrtém díle knihy bylo použito Harrym Potterem k roztržení tašky Cedrica Diggoriho, v šestém díle ho Harry použil při vyměnění desek knížky Prince Dvojí Krve s Ronovou. Dále bylo použito v sedmém díle (filmu i knihy) při pokusu zničit medailón Salazara Zmijozela a při přeseknutí pout, kterými byl Ron Weasley spoután (pouze kniha).\n\nKouzlo nutící objekty se zmenšovat. Použil ho při tréninku Nigel Wolpert v Komnatě nejvyšší potřeby ve filmu Harry Potter a Fénixův řád. Je podobné kouzlu Reducio.\n\nOdhaluje tajné vchody. Bylo použito na otevření hrbu sochy jednooké čarodějnice, která je vchodem do tajné chodby (o té se Harry dozvěděl z Pobertova plánku) vedoucí z Bradavic do sklepa Medového ráje v Prasinkách. \"Descent\" je anglicky \"sestup\".\n\nPřemění cíl v draka. Pokud je použito studentem s nevelkými schopnostmi magie, většinou přemění cíl pouze v malého dráčka.\n\nPřemění cíl v kachnu.\n\n\nPromění cokoliv kromě přírodních živlů v kámen. V sedmém dílu ho použila Hermiona. Formule znamená v latině \"ztvrzuji, činím něco tvrdým\".\n\n\nKouzlo uvězní cíl ve velké, pevné bublině. Kouzlo může být použito i v útočné formě, kdy cíl vybuchne do stovek barevných bublin. To však vyžaduje zároveň použití zavlažovacího kouzla. Seslání kouzla je doprovázeno nádherným fialovým plamenem. Nemůže však zachytit více cílů najednou, tento efekt více-záchytnosti umí pouze Ebublio maxima.\n\n\nKouzlo je velice podobné kouzlu Ebublio, ale bublina má možnost zachytit více cílů najednou.\n\n\nProbudí člověka z bezvědomí. Je to protikouzlo proti Omračujícímu kouzlu Stupefy. Je doprovázeno červeným světlem. Někdy bývá uváděno jako \"Rennervate.\"\n\n\nZvětšovací kouzlo. Protikouzlem je kouzlo Reducio. Použito Bartym Skrkem mladším (byl převlečen mnoholičným lektvarem za Pošuka Moodyho) při první hodině, když žákům předváděl kletby, které se nepromíjejí.\n\n\nKouzlo disproporčně zvětšující hlavu cíle. Protikouzlem je kouzlo Redactum Skullus.\n\n\nKouzlo přeměňující cíl v hmyz. Funguje pouze po krátkou dobu.\n\n\nKouzlo, které kolem vás a ostatních blízko vás vykouzlí kouli žlutých blesků a ty vám zahojí lehká zranění (podobné kouzlu Episkey, ale toto může být použito na více lidí).\n\n\nUžívá se pro zhojení relativně lehkých zranění.\nV šestém díle tímto kouzlem (ve filmu Lenka Láskorádová, v knize Nymfadora Tonksnová) napravila zlomený nos Harrymu. Řecky \"episkeui\" (\"επισκευή\") znamená \"opravit\".\n\nTransformační kouzlo, které spojí dva cíle dohromady.\n\n\nZ příslušných součástí postaví skoro všechno. Harry, Ron a Hermiona toto kouzlo často používali v \"Harry Potter a relikvie smrti\" pro postavení svého stanu, když se často přesouvali z místa na místo a sháněli viteály lorda Voldemorta.\n\nOdstraňovací kouzlo. Z latinského slova \"evanescere\", které znamená zmizet. Poprvé jej použil Bill Weasley v pátém díle, aby odstranil plány, které zbyly po poradě Fénixova řádu. Severus Snape jím běžně likviduje nevydařené lektvary studentů. Variantu \"vipera evanesca\" použil ve filmu (nikoli knize) Harry Potter a Tajemná komnata profesor Severus Snape, aby nechal zmizet hada vyčarovaného Dracem Malfoyem. (\"Vipera\" znamená latinsky zmije.) Jak se lze dozvědět ze sedmého dílu knihy od profesorky McGonagallové, tyto věci zmizí \"do nebytí\".\n\n\nLatinsky \"everto\" = vyvracet, \"statim\" = okamžitý, naléhavý, neprodleně neodkladný. Používá se pro odhození protivníka stranou. Řadí se mezi soubojová kouzla. Poprvé ho použil Draco Malfoy ve filmu ve druhém díle při Soubojnickém klubu na Harryho.\n\n\nVykouzlí patrona, pozitivní sílu, Ochránce, který má v případě, že je opravdu mocný, podobu zvířete a je velmi účinný proti mozkomorům a dalším nebezpečným magickým tvorům. Podoba Ochránce je charakteristická pro každého kouzelníka, ale po výrazné změně osobnosti se může změnit. Zkušený kouzelník může do patrona nahrát i stručný vzkaz a poslat jej na určité místo. Poprvé se objevuje od 3. dílu, kde ho použije Remus Lupin na zahnání mozkomora. Harry ho taktéž použije poprvé ve třetím díle, ve kterém se ho naučí používat od profesora Lupina. Ve 4. díle se objevuje možnost posílat po něm vzkazy – Albus Brumbál posílá svého fénixe se zprávou k Hagridovi. A v sedmém díle ho použil Aberforth proti většímu množství mozkomorů. Patron je velice složité zaklínadlo patřící do vysoké úrovně magie a lze ho vykouzlit jen se silnou vůlí – mimo formule je k jeho vyčarování potřeba aktivně myslet na nějakou velice výraznou a šťastnou vzpomínku. Lord Voldemort, Červíček, většina Smrtijedů a Salazar Zmijozel nemůžou mít Ochránce, protože ochránci slouží pouze proti černé magii, kterou oni používají. (Severus Snape ochránce mít mohl, z toho důvodu, že přešel na stranu dobra a k používání černé magie byl nucen). E\"xpecto\" znamená latinsky „očekávám“, \"patronum\" znamená „ochránce“ (4. pád).\n\nPokud je kouzelník nebo čarodějka zvěromág, bývá jejich zvířecí podoba i jejich patronem.\n\nOsoby a podoby jejich ochránců:\n\nOdzbrojovací kouzlo.\nČlověk, který je touto kletbou zasažen, ztratí hůlku (vyletí mu z ruky), a pokud je kletba dost silná, je schopna ho i udeřit či zvednout do vzduchu a odhodit. Kouzlo při použití vytváří červené světlo. Někdy je vyobrazeno pouze jako bílý, či modrý záblesk, který se objeví na špičce hůlky sesilatele a následně u cíle (záblesky nejsou propojeny). V druhém díle je vyobrazeno jako mohutný zlatý paprsek.\nLatinsky \"expellimus\" znamená „vyháníme“ a \"arma\" latinsky \"zbraň\".\nPoprvé se toto kouzlo objevilo ve druhé knize, kdy ho použil Snape k odzbrojení Zlatoslava Lockharta v Soubojnickém klubu. V sedmém díle také prozradilo pravého Harryho, když Stana Silničku pouze odzbrojil, namísto toho, aby jej omráčil.\n\nOvládá oheň.\nRychlé kouzlo. Pokud ho kouzelník nabije, funguje jako automatická puška. Člověka, kterého toto kouzlo zasáhne, čeká velmi nepříjemné pokračování. Toto kouzlo bylo použito v sedmém díle.\n\n\nNičí sklo na drobné střepiny. Použito ve filmu Fantastická zvířata a kde je najít.\n\n\nVykouzlí obvazy a omotá je kolem končetiny či jiné zraněné části těla. Použito ve třetím díle Remusem Lupinem na Rona.\n\nOchranné kouzlo, které zpevňuje již existující bariéru. Použili ho v sedmém díle filmu Filius Kratiknot spolu s Molly Weasleyovou a Horáciem Křiklanem při vytváření magické bariéry kolem Bradavic.\n\n\nVykouzlí slabé světlo v okolí kouzelníka.\n\nUkrývací kouzlo. Pro jeho provedení je třeba důvěryhodná osoba, která jediná ví, jak skrytou věc najít. Bylo tak zamaskováno například sídlo Fénixova řádu, dům Fleur a Billa nebo také dům Potterových. \"Fidelis\" znamená latinsky „věrný, spolehlivý, oddaný“.\n\nKletba vyčaruje zložár, ohnivé duchy, jenž zničí vše v okolí. Použil ji Vincent Crabbe v sedmém dílu série v Komnatě nejvyšší potřeby proti Harrymu, Hermioně a Ronovi. Kouzlo se však vymklo kontrole, zabilo Crabbea a zničilo diadém Roweny z Havraspáru přeměněný Voldemortem na viteál. \"Fiend fire\" je anglicky \"ďábelský oheň\".\n\nRuší probíhající děje. Neslouží k odstranění následků proběhlých. Finite incantatem ruší působící kouzla. \"Finite\" je latinsky „skončete“ a \"incantatum\" je „zaklínadlo, kouzlo“. Ve druhém díle jej použila Hermiona na začarovaný potlouk (pouze ve filmu), v šestém díle ho použila Lenka Láskorádová na Harryho Pottera pod kletbou Petrificus Totalus, v sedmém díle jej poradila Hermiona Ronovi, aby mohl ukončit probíhající déšť v jedné z kanceláří na Ministerstvu.\n\nKletba, která způsobí, že očarovaný objekt popálí kohokoliv, kdo se jej dotkne.\n\nKouzlí ohnivé čáry ve vzduchu, slouží ke psaní do prostoru. Ohnivým X označila v 5. knize Hermiona dveře vedoucí do místností na odboru záhad. Formule znamená latinsky \"spálenina\". Ve druhém díle pomocí tohoto kouzla napsal Voldemort, coby Tom Raddle, v tajemné komnatě své jméno.\n\nKouzlo velmi podobné zaklínadlu Depulso. Také odhazuje předměty, slouží ale spíše pro prvňáky a druháky v Bradavicích.\n\"Flip\" znamená anglicky \"otočit, odhodit\". Toto kouzlo se objevuje pouze v hrách na motivy prvních dvou knih.\nExistují i variace Flipendo Duo, které vystřelí mnoho kouzel Flipendo najednou v podobě roje modrých jisker, a Flipendo Tria, které má sílu odhodit mnoho oponentů najednou, v podobě malého tornáda.\n\n\nVěc zasažena kouzlem nabude schopnost létat. Používá se hlavně pro košťata nebo koberce.\n\n\nVykouzlí modrý blesk.\n\nKouzlo vytvoří ze špičky hůlky proud temného kouře. Při číselném modifikátoru Fumos Duo vytvoří dost hustého kouře na zakrytí skupiny lidí.\n\nBolákové kouzlo. Použito Hermionou Grangerovou na Draca Malfoye poté, co ji zasáhl zaklínadlem Densaugeo. (Pouze ve filmu.)\n\nKopírovací kouzlo. V sedmém díle ho použila Hermiona na výrobu duplikátu medailonku Salazara Zmijozela.\nTaké jím byl zaklet obsah trezoru Lestrangeových, a při každém dotyku se vytvořily kopie nerozpoznatelné od originálu. V českém vydání ovšem v tomto případě nazývali kouzlo \"Gemino\". \"Gemini\" jsou latinsky \"dvojčata, blíženci\".\n\nZmrazovací kouzlo. Vytváří led ve směru hůlky. Ve třetím díle počítačové hry ho používal Harry a Hermiona. V latině \"glacies\" (s e, nikoli u) znamená led.\nPosílená verze Glacius Duo je použitelná v duelu a zmrazí protivníka, podobně jako mnohem silnější Glacius Tria.\n\n\nToto kouzlo je možné použít pouze na schodiště, které tím promění ve skluzavku. Účinek se dostaví okamžitě. (Použito Hermionou v 7. díle.) Tímto kouzlem bylo také začarováno schodiště do dívčích ložnic v Bradavicích. Kouzlo začalo působit, stoupl-li na schodiště chlapec.\n\n\nPoužito v 6. díle, kdy Draco Malfoy využil rozplývavé skříně k průchodu smrtijedů do Bradavic.\n\nKouzlo způsobuje vyhasnutí ohně, na který je hůlka namířena.\n\nKouzlo způsobující růst květin na těle (obzvláště hlavě) cíle.\n\nKouzlo nutící rostliny okamžitě vyrůst.\n\nKouzlo způsobí, že oběti začne téct žlutý hnis z nosu.\n\n\nNestabilní a nebezpečné kouzlo umožňující kouzelníkovi vrátit se až pět hodin zpět v čase.\n\nHomenum Revelio\n\nPrůzkumní kouzlo, které opatří ujištění, není-li v domě či jiném prostoru kouzelník.\n\nVelmi složité kouzlo určené k přeměně Zvěromága, Vlkodlaka, či transfigurovaného objektu zpět do původního stavu.\n\n\nKouzlo k zvednutí koštěte. V knize používáno jako zaklínadlo Vzhůru . \n\nKouzlo vytvářející proud horkého vzduchu ze špičky hůlky.\n\nKouzlo využívané společností Comet k tomu, aby jejich košťata velmi snadno zastavovala.\n\nToto kouzlo je specialita Hermiony Grangerové. Vykouzlí voděodolné, modré plameny, které tepelně ovlivňují pouze objekty přímo nad plamenem. Plameny mohou být přenášeny ve sklenicích, či drženy v ruce, aniž by poškodily objekt, či člověka.\n\nKouzlo učiní psaný text nečitelným.\n\n\nZnehybňovací kouzlo. Použila ho Hermiona na rarachy ve druhém díle a Lupin ve filmu Harry Potter a vězeň z Azkabanu na vrbu mlátičku. \"Imobilní\" znamená \"nepohyblivý\".\n\nKouzlo, které má zabránit pohybu cíle vůči kouzelníkovi. Může mít mnoho efektů, jako znehybnění, odhození, zpomalení, nebo i levitaci cíle. Formule znamená latinsky \"překážky\".\n\n\nTřetí z kleteb, které se nepromíjejí. Umožňuje absolutní ovládání oběti. Někteří lidé se silnou vůlí, jako například Harry Potter, se jí dokáží vzepřít. Samotná formule zní \"imperio\", což latinský znamená \"vládnu\". Většina lidí se po nějaké době kouzlu vzepře, jako Barty Skrk.\n\nMnoho smrtijedů se po pádu Voldemorta hájilo, že bylo pod jejím vlivem, a mnoho nevinných osob skončilo v Azkabanu, protože pod jejím vlivem skutečně bylo.\n\nV posledním filmovém díle byla použita Harrym beztrestně, a to na skřeta v bance, a Minervou McGonagallovou na Smrtijeda Amycuse Carrowa.\n\nKouzlo učiní cíl odolný vůči kapalinám. Umožňuje tak například kouzelníkovi být v dešti a přesto nezmoknout viz Repellentus.\n\n\nTímto jednoduchým kouzlem naplníte jistý předmět kouzlem. To pak bude spuštěno vrácením předmětu do podoby, jakou měl, když se očaroval\n\nKouzlo, které přeměňuje různé druhy živočichů na jiné.\n\n\nZapálí nebo nechá vzplanout nějaký předmět. \"Incendo\" znamená latinsky \"zapaluji\".\nIntenzivnější variace Incendio Duo a Incendio Tria umožňují přivolat zelený (Duo), či modrý (Tria) plamen o vyšší teplotě a velikosti, než kouzlo Incendio.\n\nIndicare\n\nPo použití zaklínadla se hůlka začne chovat jako kompas - bude ukazovat sever.\n\nNafoukne cíl. Je-li kouzlo použito s dostatečnou silou, cíl se nafoukne, vybuchne a uvolní tucty barevných balónků.\n\nPo seslání na cílového tvora, či rostlinu přidá informace o něm do kouzelníkova \"Folio Bruti\" (bestiáře tvorů a rostlin).\n\n\nKouzlo používané k ochraně určitého místa. Vstoupí-li na toto místo nepovolaná osoba, kouzlo začne vydávat hlasitý zvuk o vysoké tónině, aby na ni upozornilo.\n\nZ hůlky vystřelí modrý paprsek\n\nJavor buk a krynda platan ať je tahle krysa zlatá\n\nNefunkční zaklínadlo vynalezené Fredem a Georgem. Formule anglicky zní Sunshine daises butter mellow turn tu stupid fat rat to yellow.\n\nKouzlo vytvoří explozi, která zasáhne mnoho cílů najednou.\n\nKletba používaná Antoninem Dolohovem. Svižným pohybem hůlky vyšle k cíli fialové plameny, které po zásahu způsobí vážná vnitřní zranění, či dokonce smrt.\n\nKouzlo, které Hermiona vytvořila speciálně pro Brumbálovu armádu. Pokud by nějaký člen tajnou skupinu zradil, vyraší mu na tváři boláky, které dohromady vytvoří slovo \"práskač\" (SNEAK).\n\nPo této kletbě se zasaženému přilepí jazyk k patru a postižený nemůže mluvit. Vynalezeno Princem dvojí krve (Severus Snape). Použita pouze v knize na Protivu. Viz Langlock.\n\nVyčaruje neviditelnou překážku, o kterou zakopne každý, kdo jde kolem. Poprvé ji použil Draco Malfoy na Harryho, když Brumbálova armáda prchala před Umbridgeovou.\n\n\nTransformační kouzlo, které přemění libovolný kotlík v cedník, čímž způsobí vylití tekutiny v kotlíku obsažené.\n\n\nKouzlo v podobě oranžového, či zeleného projektilu, které pronásleduje svůj cíl, dokud nenarazí na překážku, či na cíl samotný. Při nárazu způsobí podobné poškození jako Omračovací kouzlo.\n\nPodpalovací kouzlo. Toto kouzlo bylo použito Hermionou Grangerovou v prvním dílu, když podpálila Snapeovi plášť při Famfrpálu.\n\nKouzlo růžové barvy přemění cíl v zajíce, či králíka.\n\n\nUmožňuje kouzelníkovi či čarodějce proniknout do mysli druhého člověka (oběti).\nPoprvé jsme ho mohli vidět v pátém díle, při hodinách nitrobrany, ale ve znění \"lakerimé\". \"Legere\" je latinsky \"číst\" a \"mens\" je \"mysl\".\n\nKletba, která způsobí, že postižený visí za kotník hlavou dolů ve vzduchu a lze ho přemisťovat, dokud na něj není použita protikletba Liberacorpus. Vynalezl ji Princ dvojí krve jako neverbální zaklínadlo a používali ho i Smrtijedi. \"Levare\" je latinsky \"zvednout\" a \"corpus\" je \"tělo\". Toto kouzlo jste mohli vidět v 5. díle Fénixův řád, když jeden ze Smrtijedů uhodil Lenku Láskorádovou, ta však Smrtijeda tímto kouzlem odhodila. Kouzlo je neverbální, takže při jeho používání si může kouzelník zaklínadlo myslet v hlavě a nemusí jej vyslovovat. Kouzlo je vyvoláno se zábleskem zeleného světla.\n\nProtikletba ke kletbě Levicorpus, vynalezl ji též Princ dvojí krve. \"Liberare\" je latinsky \"uvolňovat, osvobozovat\" a \"corpus\" je \"tělo\".\n\nKouzlo o mnoho silnější než Wingardium leviosa, neboť dokáže zvedat a přenášet i živé tvory. Při seslání je nutno říct jméno cíle, například \"\"locomotor\" kufr\".\n\n\nSvěrací kouzlo. V prvním díle si ho zkoušel Malfoy na Nevillovi a ten pak měl spoutané nohy k sobě a mohl jenom snožmo skákat a to samé kouzlo se naučili Ron s Hermionou, aby mohli zneškodnit Snapea, když soudcoval utkání Nebelvír vs. Mrzimor ve famfrpálu. Protikouzlo existuje, ale neznáme formuli. Latinsky je \"locus místo\", \"motor hybatel\" a \"mortis smrti\" (2. pád).\n\n\nZáblesk červeného světla vyvolá slabost v nohách cíle a způsobí, že spadne. Kouzlo je taky známo jako Kletba želatinových nohou.\n\nRozsvítí světlo na špičce hůlky. Světlo také trochu zahřívá. Použil ho Harry Potter v Tajemné komnatě. Opačné kouzlo je Nox, které světlo zase zhasne. Latinsky \"lumen\" je \"světlo\".\n\n\nKouzlo vytvářející oslňující světlo na špičce hůlky, které může být vrženo v podobě létající svítící koule, která osvětluje okolí.\n\n\nKouzlo vytvářející oslnivý proud slunečního světla ze špičky hůlky. Použila ho Hermiona v prvním díle, když pomáhala Ronovi z Ďáblova osidla (pouze ve filmu).\n\nKouzlo umožní kouzelníkovi po krátkou dobu sesílat mnohem silnější kouzla.\n\nKouzlo zasáhne oranžovým paprskem oběť a uzavře její hlavu v dýni.\n\nToto kouzlo poradil Arthur Weasley Reginaldu Cattermolovi, zaměstnanci Ministerstva kouzel, na odstranění kletby způsobující déšť v místnosti. Netušil, že to nebyl Reginald, ale jeho syn Ron zamaskovaný mnoholičným lektvarem. Je také pravděpodobné, že toto kouzlo bylo použito Bartemiusem Skrkem mladším ve filmu Harry Potter a Ohnivý Pohár.\n\nKouzlo způsobí, že se jazyk oběti doslova zamotá a zabrání tak například vyzrazení určitého tajemství.\n\n\nPřípadně \"\"Mdloby na vás\"\". Omračovací kouzlo. V anglickém originále používáno jako zaklínadlo \"Stupefy\".\n\n\nKouzlo určené k levitaci rostlin.\n\n\nKouzlo určené k levitaci živých tvorů.\n\nJe to polštářové kouzlo. Použil ho Albus Severus Potter a Scorpius Malfoy, když skákali ze střechy vlaku, který jel do Bradavic.\n\nVykouzlí znamení zla. Používali jej Smrtijedi na označení místa, kde provedli nějaký zločin, nejčastěji vraždu. Poprvé jsme ji viděli ve 4. díle, kdy viděl Harry Bartyho Skrka Juniora. \"Mors\" je latinsky \"smrt\" a \"mordre\" francouzsky \"kousnout\" či \"uštknout\".\n\nČeským překladem Hlen až do zhloupnutí, známá též jako Kletba nudlí. Po zásahu zeleného světla způsobí vážné nachlazení, rýmu a extrémní zahlenění nosu.\n\nKouzlo umožňující kouzelníkovi změnit barvu oblečení cíle.\n\nZnovu naplní nádobu tekutinou, která v nádobě byla před vyprázdněním.\n\nZpůsobí, že nehty na nohou oběti začnou růst vysokou rychlostí.\n\nKouzlo očaruje oheň, aby při kontaktu nepálil, ale šimral. Čarodějka Wendelina se tímto kouzlem proslavila, když byla 47krát neúspěšně upálena.\n\n\nKouzlo neznámého zaklínání, které uzavře přísahu mezi dvěma kouzelníky. Je-li slib porušen jedním z nich, ten, jenž ji porušil, zemře.\n\nKouzlo očaruje objekt (například dveře), čímž je učiní neproniknutelné a zvukotěsné.\n\nKouzlo učiní libovolný objekt nerozbitným.\n\nZhasne světlo vyčarované kouzlem Lumos.\n\n\nPřípadně \"Zapomeň/te.\" Člověk, na kterého bylo kouzlo sesláno, kompletně zapomene na určitou událost nebo okamžik, který mu druhý kouzelník nebo čarodějka chce vymazat z paměti. Pokud je kouzlo příliš silné, dokáže vymazat všechny vzpomínky. Použito Lockhartem v Tajemné komnatě. Kouzlil ale Ronovou hůlkou, která byla rozbitá a kouzlo se obrátilo proti němu samotnému. Dále použito Hermionou Grangerovou na začátku sedmého dílu. Použila ho, aby na ni její rodiče zapomněli - nebyli by tak ohroženi smrtijedy, neboť byli mudlové. Funguje i na fotky a obrazy. Někdy také \"Amnesia\" či \"Forget\".\n\nKouzlo způsobující, že se kolena oběti obrátí na opačnou stranu, stejně jako chodidla.\n\nKouzlo zakryje páskou oči cíle. Hodí se do duelů na rozptýlení.\n\n\nVarianta kouzla \"Reparo\". Kouzlo, které bylo použito na opravu Harryho brýlí.\n\n\nKouzlo vytvářející mohutný kruh ohně kolem sesilatele pohybující se dle směru hůlky. Bylo použito Albusem Brumbálem v šestém díle proti neživým.\n\n\nKouzlo se v prvním díle pokusil použít Seamus Finnigan, aby proměnil vodu v rum. Místo toho mu kouzlo vybuchlo do obličeje a Ron Harrymu řekl, že se mu to minule podařilo proměnit ve slabý čaj. Anglická formule zní \"Eye of rabbit, harp string hum, turn this water into rum.\"\n\nKouzlo neznámým způsobem pomáhá kouzelníkovi v podvádění při písemných zkouškách.\n\nPoužito v šestém díle. Hermiona tak poštvala hejno ptáčků vyčarovaných kouzlem Avis proti Ronu Weasleymu. Formule je z latiny a znamená \"bojuji\".\n\nKouzlo použitelné pouze pokud je cíl ve vzduchu. Obklopí jej vírem modrého světla a zaboří jej do země.\n\nKouzlo vytvoří květiny na místě, kam ukazuje hůlka. Může být také použito k přeměně cíle v květiny. Použila ho Hermiona na hrob Harryho rodičů, kde vykouzlila věnec.\n\nKouzlo způsobující náhlý růst srsti na těle cíle.\n\nKouzlo vytvoří mezeru v cíli. Kouzlo pravděpodobně nefunguje na pevné objekty. Je ale použitelné na magické bariéry a (ve všech případech použití) oheň.\n\nKouzlo umožňuje cíli mít až 30minutový, vysoce realistický sen. Kouzlo bylo pravděpodobně vytvořeno bratry Fredem a Georgem Weasleyovými.\n\n\nKouzlo k uzamčení dveří.\n\n\n\"Z\"akopávací formule. \n\nPři použití vyletí z hůlky červená světlice. Použito ve 4. díle ve třetím úkolu. Latinské \"Periculum\" znamená \"nebezpečí\". Zde bráno jako \"Jsem v nebezpečí, žádám o pomoc\".\n\nSilné kouzlo způsobující, že cíl se přilepí k povrchu jiného a je následně prakticky nemožné je oddělit.\n\nKouzlo zlehčující cílový objekt.\n\n\nV českém překladu \"Peskirarach Pesternomi\". Ve druhém díle jej použil Zlatoslav Lockarth na cornwallské rarachy, ale nic se nestalo. Není známo, zda má kouzlo vůbec nějaký účinek.\n\n\nKouzlo, které vyčaruje kouzelnické petardy. Je účinné v duelech, ale může poranit i sesilatele.\n\nKouzlo úplného spoutání, oběť může hýbat jen očima. Hermiona ho použila proti Nevillu Longbottomovi, který chtěl trojici bránit, když v noci opouštěla kolej. Malfoy ho použil proti Harrymu v šestém díle ve vlaku do Bradavic, když zjistil, že odposlouchával pod neviditelným pláštěm. \"Petra\" je latinsky \"skála\" a \"totalis\" je \"úplný\".\n\nTímto kouzlem profesorka Minerva McGonagallová v sedmém díle oživí bradavické sochy, aby pomohly s obranou hradu. Latinské slovo \"petra\" (z čehož je odvozené italské jméno Pier a české Petr) znamená \"skála\". \"Totus\" je \"celý\", \"locus\" je \"místo\" a \"moto\" je \"pohybovat se\".\n\nKouzlo neviditelně změkčí cílový povrch. Je často využívané při výrobě košťat.\n\nZpůsobí, že cíli z uší začnou růst pórky.\n\nKouzlo, které přemění jakýkoliv předmět v přenášedlo. Poprvé ho použil Albus Brumbál v pátém díle v ředitelově pracovně, po vidění napadení Artura Weaslyho hadem Naginim při plnění úkolu pro Fénixův řád, aby dostal Weasleyovy a Harryho v pořádku na Grimmauldovo náměstí 12. \"Portare\" znamená latinsky \"přemísťovat\".\n\n\nPřípadně \"\"Pouta na vás\"\". Poutací kouzlo. V anglickém originále používáno jako zaklínadlo \"Incarcerous\".\n\nOdhalí předchozí kouzla, která byla hůlkou provedena. V Ohnivém poháru je takto odhaleno, že znamení zla bylo vykouzleno Harryho hůlkou. \"Prior\" je v latině „dřívější, předešlý“ a \"incantatum\" znamená „zaklínadlo, kouzlo“. Ve 4. díle se střetly sesterské hůlky Harryho Pottera a Lorda Voldemorta. Jejich jádro se spojilo mocným kouzlem, které obrátilo \"Prior incantato\" proti Lordu Voldemortovi a jeho znásobená verze odhalila poslední oběti Voldemortovy hůlky.\n\nKouzlo prohodí pozice dvou objektů.\n\nKouzlo vytvoří spojení mezi dvěma objekty. Jakkoliv se změní jeden (je do něj něco vyryto, či je přeměněn), změní se přesně tak i ten druhý.\nKouzlo bylo využíváno na mince Brumbálovy armády.\n\n\nŠtítové kouzlo. Je-li dost silné, může protivníka i odhodit.\nV pátém díle jej použije Harry proti Snapeovi, když s ním cvičí nitrobranu. Protego dokáže odvrátit většinu zaklínadel i fyzických útoků, nedokáže však odvrátit ani jednu ze tří \"kleteb, které se nepromíjejí\". Formule znamená latinsky \"chráním\".\n\nKouzlo vytvoří mnohem větší a časově stálý štít na ochranu velkého území.\n\nSilnější varianta Štítového kouzla, která ochrání menší území po delší časový úsek před vetřelci. V sedmém díle Hermiona používá \"Protego totalum\" k ochraně jejich tábora.\n\nSilnější Štítové kouzlo určené pro obranu velkého území proti černé magii. Profesor Filius Kratiknot během bitvy o Bradavice použil \"Protego horribilis\".\n\n\nZačaruje psací potřebu, například brk, aby ten, kdo ho používá, nemohl podvádět. Používalo se během zkoušek v Bradavicích.\n\n\nČisticí kouzlo. Bylo použito v pátém díle knihy Nymphadorou Tonksovou k vyčištění Hedvičiny klece. V anglickém originálu zní \"Scourgify.\"\n\n\nKouzlo pro ztlumení hlasu na původní sílu (protikouzlo ke kouzlu \"Sonorus\"). V latině znamená \"tichý\".\n\nKouzlo zmenšující hlavu cíle. Je to také protikouzlo proti Engorgio Skullus.\n\n\nZpůsobuje zmenšení předmětu. Pokud je kouzlo použito jako protikouzlo ke kouzlu \"Engorgio\", předmět se zmenší na původní velikost.\n\n\nNičící kouzlo. Kouzlo ve filmu po dopadnutí na živou bytost vytvoří tlakovou vlnu. Po dopadu na předmět ho rozbije nebo rozpráší. Ve čtvrtém díle bylo použito Harrym v bludišti při záchraně Cedrica ze spárů bludiště. V pátém díle bylo použito Ginny Weasleyovou při výcviku Brumbálovy armády. V 7. díle se Harry pokusil zničit pomocí tohoto kouzla viteál, ale nevyšlo to.\n\nKouzlo donutí jakýkoliv objekt, či osobu, aby uvolnila sevření jiného objektu, či osoby, nebo od sebe dva cíle silou rozdělí. Pod vodou toto kouzlo vytvoří proud vařící vody. Ve čtvrtém díle jej Harry použil proti ďasovcům. V sedmém díle ho použila Hermiona k uvolnění pout draka v Gringottově bance. \"Release\" je anglicky \"uvolnit\".\n\nOpravovací kouzlo. \"Reparo\" znamená latinsky „obnovit“. Ve filmové podobě použila Hermiona variantu \"Ocullus Reparo\", aby Harrymu opravila brýle.\n\n\nKouzlo určené k navracení transfigurovaných objektů zpět do původního stavu.\n\nKouzlo zahojí škody způsobené kouzly, jako paralýzu, či otrávení.\n\nKouzlo odpuzující vodu a další tekutiny. Použito Hermionou Grangerovou (jen v knize) na brýle Harryho Pottera při famfrpálovém zápasu.\n\nOdpuzuje nepřátele. Často se používá v kombinaci s protego maxima a fianto duri. Bylo použito v sedmém díle při budování magického štítu na ochranu Bradavic.\n\nUdržuje mudly od místa, které bylo tímto kouzlem zabezpečeno. Hermiona ho používala v sedmém díle k zabezpečení místa, kde stanovali, a ve velkém bylo použito na mistrovství světa ve famfrpálu.\n\nRepleo\n\nPrázdná nádoba se naplní tekutinou, která se v ní nacházela původně.\n\nOdhalující kouzlo. \"Revelatio\" je latinsky \"odhalení\". Varianta Specialis revelio odhaluje, je-li daný předmět kouzelný. V šestém díle ho Hermiona použila na Harryho učebnici Přípravy lektvarů pro pokročilé, ale nic se nestalo. \"Specialis\" znamená latinsky \"zvláštní\". Homenum revelio odhaluje přítomnost lidí. V sedmém díle ho Hermiona použila v domě číslo dvanáct na Grimmauldově náměstí, ale nic se nestalo (dům byl prázdný). Použito Mlokem Scamanderem ve Fantastických zvířatech při odhalování Grindelwalda.\n\nOdhodí soupeře do dálky\n\nLechtací kletba. Harry ji použil ve druhém díle v soubojnickém klubu proti Dracu Malfoyovi a ten poté lehl na zem a svíjel se v křečích smíchem. Latinsky \"rictus\" znamená \"ústa\" a \"semper\" je \"stále\".\n\n\nZesměšní cíl kouzla, používá se proto k zahnání bubáka. Bubák je tvor živící se strachem, bere proto na sebe podobu, která podle něj oběť co nejvíce vyděsí a když člověka zastihne nepřipraveného, může ho zcela zaskočit, jako to bylo u paní Weasleyové v pátém dílu. Když se toto kouzlo učilo v hodině Obrany proti černé magii, Nevillův bubák se proměnil v profesora Severuse Snapea a po použití tohoto kouzla měl na sobě oblečení Nevillovy babičky. Bubák Rona Weasleyho se proměnil v pavouka, bubák Parvati Patilové v hada a Harryho bubák na sebe vzal podobu mozkomora. Bubák profesora Remuse Lupina měl podobu úplňku, neboť Lupin byl nakaženým vlkodlakem a v obavě o zdraví svých přátel se každého úplňku obával. Formule v latině znamená „směšný“. K úspěšnému provedení kouzla je nutné si představit něco směšného.\n\nOchranné kouzlo, Hermiona ho v sedmém díle používala k zabezpečení místa, kde stanovali. Patrně je to splývací kouzlo na dané místo.\n\nZpůsobí, že z nosu oběti vypadávají sardinky.\n\nŘezací kouzlo. Kletba zasaženého sekne jako neviditelný meč. V šestém díle ji Harry objevil ve staré učebnici lektvarů po Princi Dvojí Krve (Severus Snape, který ho vynalezl) a pak, nevěda, co kouzlo způsobí, ho použil proti Dracu Malfoyovi. Později se jej neúspěšně pokusil použít proti neživým v jeskyni, kam se s Brumbálem vypravil získat Voldemortův viteál.\n\nV sedmém díle jej během pronásledování na košťatech použije Snape proti smrtijedovi, který se chystá napadnout Lupina, kletba však omylem zasáhne George Weasleyho a utne mu ucho.\n\nZranění pocházející od této kletby lze vyléčit zaklínadlem, jako to udělal Severus Snape, aby zachránil Draca. Zaklínadlo zní: \"Vulnera Sanentur\" (lat: ať se zranění uzdraví) (vysloveno pouze ve filmu).\n\nVykouzlí hada – \"serpente\" je z latiny a značí hada. Anglicky \"sortie\" znamená \"let\" nebo \"výpad\".\n\nNa radu Severuse Snapea ho ve druhém díle knihy v soubojnickém klubu použil Draco Malfoy na Harryho Pottera. Harry místo kouzel použil hadí jazyk (svou schopnost mluvit s hady).\n\nOčaruje koště a způsobí, že koště shodí svého jezdce při nejbližší příležitosti.\n\nTišící kouzlo. Člověk nemůže mluvit, i když otevírá ústa. Formule znamená španělsky \"ticho\".\n\nKouzlo použité pro vyčištění ektoplazmy, podivného materiálu, který za sebou zanechávají někteří duchové. Kouzlo při seslání vytváří mydliny.\n\nPaprsek zeleného světla zasáhne oběť, která pak následujících deset minut zvrací slimáky. Použil ho Ron Weasley ve druhém díle na Draca Malfoye. Ron měl však zlomenou hůlku a kouzlo se obrátilo proti němu. Ron pak sám musel slimáky plivat.\nKouzlo zní v české verzi \"Žer slimáky\".\n\n\nKletba vytvoří kolem oběti kolo rampouchů a nakonec nechá oběť zamrznout do velkého rampouchu který se oběti vynoří pod nohama. Následně oběti zamrzne celé tělo. Kletba jde zrušit pouze jakýmkoliv drtícím kouzlem (např. Bombarda, Confringo, Expulso...), ale po zničení rampouchů bude oběť velmi ochrnutá.\n\n\nOsoba zasažena kletbou upadá do půlhodinového spánku, při kterém se mu zdá realisticky působící sen. Má prázdný výraz a může u toho i slintat.\n\n\nKouzelník zasažen kletbou upadá do spánku s tím, kdo vyslal kouzlo. Spánek může ukončit ten, co formuli pronesl. Sdílejí spolu svět, ve kterém se v jejich okolí stane vše, na co pomyslí.\n\nKouzlo, po kterém se stává hlas hlasitější. Kouzlo může být také použito k projekci ohlušujícího řevu z hůlky. Formule je z latiny a znamená \"hlasitý\". Používal ho například Ludo Pytloun při komentování Mistrovství světa ve famfrpálu. Protikouzlem je kouzlo \"Quientus\".\n\nKouzlo vytvářející tancující plameny s účelem spálit cíl. Bylo použito v sedmém díle Minervou McGonagallovou.\n\nKouzlo udělá cíl měkčím a naducanějším.\n\nKouzlo způsobí, že oběť musí po krátký čas neustále kýchat. Je oblíbené v duelech pro rozptýlení soupeře. Kouzlo je sesláno v podobě střely zelených kruhů.\n\nKouzlo zlepší smysly sesilatele.\n\n\nVšem nežádoucím osobám v okolí zaplňuje uši nevysledovatelným šumem, takže je možné mluvit bez obav, že budete zaslechnuti. Toto kouzlo bylo vynalezeno Princem Dvojí Krve a poprvé se objevilo v šestém dílu když se Harry domlouval s Dobbym a s Kráturou. V anglickém originále je užíváno zaklínadlo Muffliato.\n\nKouzlo vystřelí z hůlky šíp. Toto kouzlo je oblíbené u Applebyjských Šípů, jeho použití ve famfrpále bylo však zakázáno Ústředím Britské a Irské Famfrpálové Ligy.\n\n\nKouzlo seslané na určité slovo. Je-li toto slovo vyřčeno, sesilatel Tabu se okamžitě dozví, kdo slovo vyřkl a kde bylo vyřknuto.\n\nKouzlo, které přinutí protivníka stepovat. \"Tarantella\" je italský tanec a \"allegro\" je v hudbě výraz pro \"rychle\".\n\nPřenese objekt na jiné místo.\n\nKouzlo přemění hlavu cíle v chapadlo. Není známo, zdali v této podobě může cíl dýchat.\n\nNa začátku šestého dílu použila Hermiona toto kouzlo, aby Harrymu smyla krev z obličeje. Formule znamená latinsky \"čistím.\"\n\nLechtací kouzlo. Zasažený se svíjí smíchy, dokud někdo kletbu nezruší.\n\nKouzlo neznámým způsobem mučí a zabije oběť.\n\nKouzlo, které má údajně přeměnit uši cíle v tropické ovoce kumquat.\n\n\nHůlka se po pronesení těchto slov natočí směrem k severu. Toto kouzlo bylo použito v knize Harry Potter a Ohnivý Pohár při třetím úkolu Turnaje tří kouzelníků a je jedním z mála kouzel pojmenovaných v moderní angličtině (v anglickém originálu \"Point Me\").\n\nKouzlo umožňuje, aby byl cíl snadno uchopitelný a držený. Bylo používáno při Famfrpálu. V nynějších dobách je Camrál navržen tak, aby byl snadno udržitelný a není tak tohoto kouzla třeba.\n\n\nVyvolá silný proud vzduchu ze špičky hůlky. Kouzlo má i svou posílenou verzi - Ventus Duo.\n\nKouzlo umožňuje loďce, aby sama plula, bez jakékoliv výpomoci.\n\n\nPromění živého tvora v pohár na vodu. Harryho třída se ho učila v přeměňování ve filmovém zpracování druhého ročníku s profesorkou McGonnagalovou. Před pronesením formule je nutno na cíl (tvora) třikrát klepnout hůlkou.\n\nPři seslání špička hůlky napodobí hořící zelenou prskavku.\n\nKouzlo vystřelí ze špičky hůlky zelené jiskry, které mohou být použity v duelu, ale také k odhalení předmětů skrytých černou magií. Kouzlo má i posílenou verzi Verdimillious Duo, která má však červené zbarvení.\n\n\nVytvoří věkovou hranici, kterou nemůže překročit žádný člověk, kterému není např. 21. let. Věkovou hranici použil Albus Brumbál ve čtvrtém díle kolem Ohnivého poháru, aby zajistil, že se nepřihlásí nikdo pod 17 let. Dvojčata Fred a George Weasleyovi se ho pokusili obelstít použitím postaršovacího lektvaru, ale marně.\n\n\nVarianta kouzla Evanesco (vyřčena pouze ve filmu). Je bezpečné a na rozdíl od kletby Avada Kedavra povolené, i když živý cíl rovnou zničí zaživa (bez zabití). Použil jej Severus Snape ve druhém díle v Soubojnickém klubu, když chtěl Harryho ochránit před hadem, kterého na něj vyslal Malfoy.\n\n\nKouzlo, které okamžitě zmrazí vodu\n\n\nKletba umožňující čaroději nebo čarodějce uzavřít kus své duše do objektu, čímž z něj udělá Viteál. K tomu, aby mohl člověk tohoto ohavného kouzla použít, musí zabít člověka. Jde tak o jednu z nejhorších, ne-li nejhorší podobu černé magie. Použil jej lord Voldemort k vytvoření svých viteálů.\n\n\nToto kouzlo působí pouze na zvířata a dělá je mnohem hrůzostrašnějšími a silnějšími.\n\n\nJedná se o léčivé kouzlo, které bylo vytvořeno Severusem Snapem jako protikouzlo ke kletbě \"Sectumsempra\". Jeho formule se podle knihy podobá písni. Formule se vysloví 3x, než dojde k plnému vyléčení ran. První pronesení zpomalí tok krve. Druhé pronesení navrátí krev do těla. Třetí pronesení uzavře rány. Toto kouzlo bylo použito v knize, filmu i hře Harry Potter a Princ dvojí krve. Z latiny znamená \"Vulnus- \"\"rány\" a \"Sanere\"- \"bude zhojeno\".\n\nKouzlo nechá zmizet stopy.\n\n\nKouzlo způsobující vysušení určitého množství vody. Není však dost silné, aby ovlivnilo jezera, či rybníky. Většinou se užívá k vysušení oblečení.\n\nKletba způsobující, že uši cíle vyschnou.\n\nKletba pravděpodobně způsobující vyvržení vnitřností cíle.\n\n\nKouzlo umožňující levitovat určitý objekt. Jedná se nejspíš o jednu z variací kouzla Wingardium Leviosa. Bylo použito například Dobbym v druhém díle.\n\nPoužil Remus J. Lupin ve třetím díle, kdy ji použil proti Protivovi (pouze v knize). Po vyřčení zaklínadla vyletěla z klíčové dírky žvýkačka (kterou tam předtím Protiva nacpal) a vletěla strašidlu do levé nosní dírky.\n\nZpůsobuje levitaci předmětů. Ke kouzlu je kromě slov nutný pohyb hůlkou: švihnout a přiklepnout (ve filmu švihnout a mávnout). Jako první z Harryho ročníku se ho naučila Hermiona, za což profesor Filius Kratiknot udělil Nebelvíru body. Odvozeno od latinského slova \"levis\", což znamená „lehký“ (odtud slovo levitace).\n\nKouzlo způsobí, že vlasy a obočí oběti jsou velmi husté a začnou rychle růst.\n\n\nVytvoří neviditelnou překážku o kterou každý zakopne.\n\n\nPřípadně \"Zapomeňte.\" Člověk, na kterého bylo kouzlo sesláno, kompletně zapomene na určitou událost nebo okamžik, který mu druhý kouzelník nebo čarodějka chce vymazat z paměti. Pokud je kouzlo příliš silné, dokáže vymazat všechny vzpomínky. Použito Lockhartem v Tajemné komnatě. Kouzlil ale Ronovou hůlkou, která byla rozbitá a kouzlo se obrátilo proti němu samotnému. Dále použito Hermionou Grangerovou na začátku sedmého dílu. Použila ho, aby na ni její rodiče zapomněli - nebyli by tak ohroženi smrtijedy, neboť byli mudlové. Funguje i na fotky a obrazy. V anglickém originálu se užívá zaklínadla \"Obliviate\". (Někdy také \"Amnesia\" či \"Forget)\"\n\n\nZpůsobí že člověk nebo věc na kterou je kouzlo sesláno splyne s okolím a tím jej zneviditelní. Toto kouzlo je ovšem poměrně nespolehlivé a stává se že ve chvíli kdy je potřeba nejvíc, neviditelný plášť zradí. Albus Brumbál je ovšem známý tím, že dokáže vykouzlit dokonalé zastírací kouzlo. Poprvé ho použil Alastor Moody v pátém dílu, když chtěli propašovat Harryho na Grimmauldovo náměstí 12. V knize je to popisováno tak, že měl Harry pocit, jako by mu někdo na hlavu rozklepl vejce. Tímto kouzlem jsou také očarovány běžné neviditelné pláště, používané bystrozory a smrtijedy. Ne však ten Harryho. Ten není očarován žádným kouzlem, je to jedna z relikvií Smrti.\n\nZateplí a vysuší daný předmět. Poprvé ho použila Hermiona Grangerová v pátém dílu na sebe, když se vrátila od návštěvy Hagrida, který se, po dlouhé době, uprostřed zimy, vrátil ze své výpravy, kterou dělal pro Fénixův řád. Vrátila se s mokrými nohavicemi a horkým vzduchem sálajícím ze špičky hůlky si je v nebelvírské společenské místnosti vysušila.\n\nKouzlo negativně ovlivňující myšlení cíle.\n\nKletba způsobující změkčení prstů cíle na úroveň želatiny. \n\n\nPaprsek zeleného světla zasáhne oběť, která pak následujících deset minut zvrací slimáky. Použil ho Ron Weasley ve druhém díle na Draca Malfoye protože řekl Hermioně že je mudlovská šmejdka. Ron měl však zlomenou hůlku a kouzlo se obrátilo proti němu. Ron pak sám musel slimáky plivat. V angličtině kouzlo zní \"Eat slugs\". (Někdy taky \"Slugus Eructo\").\n\nBolestivá kletba způsobí, že zasažená část cíle oteče. Byla použita v sedmém díle Hermionou Grangerovou, aby zamaskovala tvář Harryho Pottera.\n\nKouzlo umožňuje kouzelníkovi oživit a následně ovládat své oblečení, či jeho části.\n"}
{"id": "127745", "url": "https://cs.wikipedia.org/wiki?curid=127745", "title": "Limitní ordinál", "text": "Limitní ordinál\n\nLimitní ordinál je ordinální číslo, které nemá předchůdce a není prázdné.\n\nOrdinální číslo formula_1 je limitní, pokud\nformula_2\nOn zde označuje třídu všech ordinálních čísel.\n\nMnožina formula_3 všech přirozených čísel je limitní - každý menší ordinál je konečný a nemůže být předchůdcem formula_3 ve smyslu výše uvedené definice.\n\nPodobně množina formula_5 je limitní. \n\nNaproti tomu ordinály formula_6 nejsou limitní. 0 není limitní z definice a ostatní mají předchůdce formula_7. Takovým ordinálům říkáme izolované.\n\nRozdělení ordinálních čísel na limitní a izolovaná se často používá v důkazech transfinitní indukcí a v konstrukcích transfinitní rekurzí, kde je prováděn zvláštní krok (z předchůdce na následníka) pro izolovaný ordinál a zvláštní krok (z množiny všech menších ordinálů na jejich supremum) pro limitní ordinál.\n\nLimitní ordinály mají některé zajímavé vlastnosti, které nemají izolované ordinály:\n\n"}
{"id": "127748", "url": "https://cs.wikipedia.org/wiki?curid=127748", "title": "Ijar", "text": "Ijar\n\nIjar (hebrejsky: nebo ; z akkadského \"ajjaru\", znamenající „rozeta; květ“) je osmý měsíc občanského a druhý měsíc biblického židovského kalendáře. Jméno je babylonského původu. V Bibli je pojmenován též jako \"ziv\" (זִו). Jedná se o jarní měsíc, který trvá 29 dní. Podle gregoriánského kalendáře připadá ijar obvykle na duben-květen.\n\n\n"}
{"id": "127750", "url": "https://cs.wikipedia.org/wiki?curid=127750", "title": "Platební agentura", "text": "Platební agentura\n\nPlatební agentura je organizace, která zprostředkovává přenosy peněz.\n\nV Česku jsou zatím ministerstvem financí akreditované dvě platební agentury:\n"}
{"id": "127751", "url": "https://cs.wikipedia.org/wiki?curid=127751", "title": "Sivan", "text": "Sivan\n\nSivan (hebrejsky: ; z akkadského \"simānu\", mající význam „čas sklizně“) je devátý měsíc občanského a třetí měsíc biblického židovského kalendáře. Jedná se o jarní měsíc trvající 30 dní. Podle gregoriánského kalendáře připadá sivan obvykle na květen–červen. V Bibli se název měsíce vyskytuje pouze v Knize Ester.\n\n\n"}
{"id": "127754", "url": "https://cs.wikipedia.org/wiki?curid=127754", "title": "Tamuz", "text": "Tamuz\n\nTamuz (hebrejsky: ) je desátý měsíc občanského a čtvrtý měsíc biblického židovského kalendáře. Jedná se o letní měsíc, který trvá 29 dní. Podle gregoriánského kalendáře připadá tamuz obvykle na červen–červenec. Jméno měsíce bylo převzato z babylonského kalendáře, ve kterém byl měsíc pojmenován po jednom z hlavních babylonských bohů Tamuzovi. Název měsíce se v Bibli nevyskytuje.\n\n\n"}
{"id": "127755", "url": "https://cs.wikipedia.org/wiki?curid=127755", "title": "Tekken 2", "text": "Tekken 2\n\nTekken 2 (1995 jako automatovka; 1996 pro konzole) navazuje na úspěšný první díl série. Dosáhl značného obchodního úspěchu, když jej bylo prodáno na 3 miliony kusů. 24 týdnů se držel na špici nejprodávanější arkády v USA.\n\nOproti prvníu dílu přibylo devět nových postav a několik pohybů. Naproti tomu stejně jako u svého předchůdce, používá hra pre-renderované (předvypočítané) scény s „nekonečnou“ herní plochou. To znamená, že je možný neustálý pohyb do stran bez možnosti dosažení limitu prostoru.\nRozšířila se škála pohybů, postavám přibyla možnost úkroků (v předchozí verzi měl tuto možnost pouze Kazuya Mishima). Novou vlastností je též „zašlápnutí“ protivníka, pokud se dotyčná postava rozeběhne proti němu z větší vzdálenosti. Za zmínku stojí také to, že tento díl má oproti svému předchůdci o poznání více ponurou atmosféru.\n\nV mystickém zápase o titul prvního krále turnaje železné pěsti (\"King of the Iron Fist Tournament\"; japonsky se \"železná pěst\" řekne … \"Tekken\") Kazuya Mishima poráží svého otce, Heihachi Mishima a shazuje ho za bouřky a hromobití z mořského útesu. Tady začíná úvodním intro|intrem druhý díl série. Heihachi šplhá po ostrých kamenech útesu nahoru, Kazuya se mezitím stává tím, kdo kontroluje mocný konglomerát Mishima Zaibatsu. Když se doslechne, že Heihachi žije, vyhlásí druhý turnaj o titul krále železné pěsti. Stane se tak přesně dva roky po prvním klání.\n\nTekken 2 měl jako první bojová arkáda u každé z obsažených postav vlastní outro. Na svou dobu a žánr obsahoval také nevídané herní módy:\n\nTekken 2 vyšel v USA dubnu roku 1996, právě když firma Nintendo vydala svoji konzoli Nintendo 64. Během prvního dne se prodalo na 250 tisíc kopií hry, což byl dobový rekord.\n\n\n"}
{"id": "127758", "url": "https://cs.wikipedia.org/wiki?curid=127758", "title": "Silnice I/33", "text": "Silnice I/33\n\nSilnice I/33 je česká silnice I. třídy spojující města Hradec Králové, Jaroměř a Náchod a dále pokračující do Polska (směr Kladsko, Vratislav, Varšava). Délka silnice je 41,403 km a v celé délce je po ní vedena evropská silnice E67. V úseku mezi Hradcem a Jaroměří peážuje s I/37, v zásadě by mohla být bez faktického rozdílu zkrácena na úsek Jaroměř – státní hranice. \n\nPřed přečíslováním v roce 1998 byla silnice I/33 mnohem delší, začínala už v Písku a vedla dále přes Tábor, Čechtice (v těchto místech peáž s také již bývalou silnicí I/18), Zbraslavice, Kutnou Horu a Přelouč. Tento úsek je nyní rozdělen mezi silnice I/29, II/137, II/150, II/336, II/126, I/2 a II/333.\n\n\nNa současné silnici I/33 jsou tři související silnice III. třídy:\n"}
{"id": "127759", "url": "https://cs.wikipedia.org/wiki?curid=127759", "title": "Izolovaný ordinál", "text": "Izolovaný ordinál\n\nIzolovaný ordinál je ordinální číslo, které má předchůdce nebo je rovno prázdné množině. Formálněji:\nOrdinální číslo formula_1 je izolované, pokud\nformula_2\nOn zde označuje třídu všech ordinálních čísel.\n\nKaždý konečný ordinál (tj. každé přirozené číslo) je izolovaný. Stačí si uvědomit, že\n\nExistují ale i nekonečné izolované ordinály, například označím-li jako formula_7 množinu přirozených čísel, která je rovněž ordinál, pak\nformula_8 má předchůdce formula_7\nPodobně má formula_10 předchůdce formula_11, takže se také jedná o izolovaný ordinál.\n\nNaproti tomu existují i ordinály, které nejsou izolované. Takovým ordinálům říkáme limitní. Nejmenším takovým ordinálem je právě formula_7, ale existují i větší limitní ordinály – například formula_13, formula_14 nebo formula_15.\n\nRozdělení ordinálních čísel na limitní a izolovaná se často používá v důkazech transfinitní indukcí a v konstrukcích transfinitní rekurzí, kde je prováděn zvláštní krok (z předchůdce na následníka) pro izolovaný ordinál a zvláštní krok (z množiny všech menších ordinálů na jejich supremum) pro limitní ordinál.\n\n"}
{"id": "127762", "url": "https://cs.wikipedia.org/wiki?curid=127762", "title": "Av (měsíc)", "text": "Av (měsíc)\n\nAv (hebrejsky: ; z akkadského \"abu\"), nazývaný také menachem av (, dosl. „utěšitel av“) je jedenáctý měsíc občanského a pátý měsíc biblického židovského kalendáře. Název je babylonského původu a objevuje se v Talmudu již kolem 3. století. Jedná se o letní měsíc, který trvá 30 dní. Podle gregoriánského kalendáře av obvykle připadá na červenec–srpen.\n\nKvůli tragickým událostem 9. avu se jedná o nejsmutnější měsíc v židovském kalendáři. Smutek je zmírněn dlouho opomíjeným a nepříliš známým menším svátkem 15. avu, který je někdy označován jako „svátek lásky“ a \"„doba veselí, kdy se dcery jeruzalémské oblékaly do bílých rouch a vydaly se na vinice, kde tancovaly a setkávaly se s mladými muži.“\"\n\n\n"}
{"id": "127763", "url": "https://cs.wikipedia.org/wiki?curid=127763", "title": "Dubrovačko Primorje", "text": "Dubrovačko Primorje\n\nDubrovačko Primorje je samosprávná oblast (opčina) ležící v chorvatské Dubrovnicko-neretvanské župě. Nachází se severozápadně od Dubrovníku a táhne se směrem k bosenskému městu Neum.\n\nBanići, Čepikuće, Doli, Imotica, Kručica, Lisac, Majkovi, Mravnica, Ošlje, Podgora, Podimoć, Slano, Smokovljani, Stupa, Štedrica, Točionik, Topolo, Trnova, Trnovica, Visočani.\n"}
{"id": "127764", "url": "https://cs.wikipedia.org/wiki?curid=127764", "title": "Konavle", "text": "Konavle\n\nKonavle (italsky \"Canali\" nebo \"Valle dei Canali\") je opčina ležící jihovýchodně od Dubrovniku (Chorvatsko). Zahrnuje 32 sídel s centrem v Grudě, žije zde 8577 obyvatel (2011). Spadá pod Dubrovnicko-neretvanskou župu.\n\nTvoří oblast mezi horou Sniježnica, Jadranem, přímořským městem Cavtat a Prevlakou, městem u hranic s Černou Horou. Kromě Cavtatu leží na pobřeží ještě vesnice Molunat, zbylých 30 vesnic leží ve vnitrozemí.\n\nVrch Sniježnica je s výškou 1254 metrů nad mořem nejvyšším bodem Dubrovnicko-neretvanské župy, vesnice Kuna Konavoska je s nadmořskou výškou 700 metrů nejvýše položeným sídlem v župě. Administrativním sídlem a největším sídlem opčiny je Cavtat.\n\n"}
{"id": "127765", "url": "https://cs.wikipedia.org/wiki?curid=127765", "title": "Menší Vltavice", "text": "Menší Vltavice\n\nMenší Vltavice (něm. \"Kleine Moldau\", často též byla nazývána \"Hamerský potok\") je říčka v okrese Český Krumlov v Jihočeském kraji v České republice. Je dlouhá asi 6 km.\n\nPramení v rakouské části Šumavy poblíž Dürnau na severozápadním svahu Sternsteinu. Pod soutokem s Mezním potokem tvoří 80 m dlouhý úsek koryta státní hranici. Po soutoku s Mnichovickým potokem řečiště prudce klesá kaňonovitým údolím směrem k Vyššímu Brodu, na trase se nacházejí vodopády svatého Wolfganga. V okolí vodopádů a přilehlých částí toku se nachází relativně málo udržovaný les a ostrovy přirozených porostů, včetně horských olšin. Ve Vyšším Brodě se vlévá zprava do Vltavy.\n\nVýznamnější přítoky jsou Mezní potok (Grenzbach, pramení v Rakousku, soutok je v oblasti českorakouské hranice) a Mnichovický potok (pramení poblíž Rašeliniště Kapličky). Oba zmíněné přítoky jsou levostranné.\n\nDál pod vodopády je odebírána pitná voda pro Vyšší Brod a okolí, v provozu je stále ještě i Opatský kanál, který odváděl vodu z Menší Vltavice do kláštera (v provozu nejpozději od roku 1380). Od roku 1998 zde též stojí malá vodní elektrárna s turbínou o výkonu 22 kW, ještě níže se nachází další vodní elektrárna se dvěma turbínami po 25 kW. V současné době panuje snaha minimalizovat potřebu odběrů pitné vody z Menší Vltavice (a nakonec jej zcela ukončit), neboť kvalita vody je nestálá a závisí na aktuálním počasí. Podstatnou část dolního toku (od okraje Vyššího Brodu až k \"Opatské cestě\") sleduje žlutá turistická značka.\n\nÚdolím Menší Vltavice vede naučná trasa Opatská stezka.\n\nDalší větší pravostranný přítok Vltavy jménem Vltavice (Větší Vltavice) se vlévá do Vltavy za Horním Mlýnem v Herbertově.\n\n"}
{"id": "127766", "url": "https://cs.wikipedia.org/wiki?curid=127766", "title": "Elul", "text": "Elul\n\nElul (hebrejsky: ; z akkadského \"elūlu\") je dvanáctý měsíc občanského a šestý měsíc biblického židovského kalendáře. Jedná se o letní měsíc, který má 29 dní. Podle gregoriánského kalendáře připadá elul obvykle na srpen–září. Název měsíce se v Bibli nevyskytuje.\n\nMěsíc elul je čas pokání a příprav na vysoké svátky – Roš ha-šana a Jom kipur. V aramejštině (jazyku, jímž mluvili Židé v dobách, kdy byla dána měsícům jména), znamená slovo „elul“ „hledání.“ V hebrejštině je elul zkratka, jež sestává z „Ani le-dodi ve-dodi li“ (Já jsem mého milého a můj milý je můj), což symbolizuje návrat Izraele k Bohu.\n\nBěhem měsíce elul je několik změn v liturgii, které směřují k Vysokým svátkům. Každé ráno po skončení ranní modlitby se troubí na šofar (mimo šabat), počínaje Roš chodeš elul (prvním dnem měsíce). Troubení na šofar slouží jako vyburcování člověka z letargie a nutí ho zamyslet se nad uplynulým rokem a připravuje jej na pokání. Součástí této přípravy jsou dary potřebným a prosby o odpuštění. Každý den až do Sukot se kromě žalmu pro daný den v týdnu recituje žalm 27.\n\nKromě troubení na šofar je v průběhu měsíce elul dalším zvykem recitovat slichot (speciální kajícné modlitby). Buď každé ráno před samotnou ranní bohoslužbou (\"šacharit\") během týdne před poslední středou před Roš ha-šana (aškenázská tradice) nebo po celý měsíc elul (sefardská tradice). V recitaci slichot se po Roš ha-šana pokračuje až do Jom kipur.\n\nMnozí Židé také navštěvují hroby svých milovaných, během tohoto měsíce, aby vzpomněli a uctili ty v naší minulosti, kdo nás inspirovali k plnohodnotnějšímu životu v budoucnosti. Další společenský zvyk je začít nebo ukončit všechny dopisy psané v měsíci elul s přáním, aby měl adresát dobrý rok.\n\n\n"}
{"id": "127767", "url": "https://cs.wikipedia.org/wiki?curid=127767", "title": "Kula Norinska", "text": "Kula Norinska\n\nKula Norinska je vesnice ležící ve stejnojmenné opčině v Chorvatsku v Dubrovnicko-neretvanské župě.\n\nV roce 2011 žilo ve vesnici 250 obyvatel, v celé opčině pak 1748 obyvatel. Největší vesnicí v opčině je však Krvavac, v němž žije 577 obyvatel. Kula Norinska leží blízko hranic s Bosnou a Hercegovinou.\n\nKula Norinska se skládá z devíti místních částí (počty obyvatel z roku 2011):\n"}
{"id": "127770", "url": "https://cs.wikipedia.org/wiki?curid=127770", "title": "Symfonie č. 2", "text": "Symfonie č. 2\n\nNázev Symfonie č. 2 má více hudebních děl:\n\n"}
{"id": "127771", "url": "https://cs.wikipedia.org/wiki?curid=127771", "title": "Španělská heraldika", "text": "Španělská heraldika\n\nŠpanělská heraldika je heraldika vzniklá a používaná ve Španělsku. Vznikla (jako jiné v západní Evropě) na přelomu 11. a 12. století. Vedle britské heraldiky se nejvíc rozšířila po světě (Jižní Amerika).\n\nVe španělské heraldice jsou kromě klasických tinktur zlata a stříbra i žluť a běloba.\n\nLemy jsou velice časté. Mají na sobě často ještě další figury – hrady, lilie, svatoondřejské kříže…\nVe Španělsku je volná čtvrť umísťována po obou stranách a vyskytují se v ní i zajímavé heroldské figury – například:\n\nVe Španělské heraldice se též rozlišují štítonoši a strážci štítu. Strážci jsou lidé či andělé a mohou je používat pouze králové a princové, pokud nejsou uděleni jiným osobám. Štítonoši bývají zvířata a různá monstra a většinou se nedědí.\n\nVe španělské městské heraldice se užívají lemy s nápisy a figurami Aragonu, Granady, Kastilie, Leónu a Navarry. Znaky Valencie a Barcelony jsou na routových štítech, což nemá jinde obdoby. Za období republiky (1931–1939 převládaly hradební koruny, nyní se nejčastěji používají jakékoli figury.\n\n\n\n"}
{"id": "127774", "url": "https://cs.wikipedia.org/wiki?curid=127774", "title": "Anna Seghersová", "text": "Anna Seghersová\n\nAnna Seghersová, vlastním jménem Netty Radványi, rozená Reiling, (19. listopadu 1900 Mohuč – 1. června 1983 Východní Berlín) byla německá socialistická spisovatelka a esejistka.\n\nNarodila se v roce 1900 v německé Mohuči v rodině židovského obchodníka se starožitnostmi a znalce umění Isidora Reilinga a Hedwigy Reilingové (rozené Fuldové). Vystudovala historii, dějiny umění a sinologii v Kolíně nad Rýnem a Heidelbergu; v roce 1924 získala doktorát za dizertaci o Rembrandtovi. V roce 1925 se provdala za maďarského sociologa Lászla Radványiho, se kterým měla dvě děti – syn Peter se narodil v roce 1926 a dcera Ruth v roce 1928 – a se kterým se rok nato přestěhovala do Berlína.\n\nV roce 1927 uveřejnila svou první povídku \"Grubetsch\" pod pseudonymem Seghers – ten byl odvozen od jména jejího oblíbeného nizozemského malíře Hercula Segerse. V roce 1928 vstoupila do \"Komunistické strany Německa\" a o rok později do \"Svazu proletářsko-revolučních spisovatelů Německa\".\n\nV roce 1933 byla po nástupu nacismu k moci zadržena gestapem, ale podařilo se jí přes Švýcarsko utéct do Paříže. V nacistickém Německu byly její knihy posléze zakázány a páleny.\n\nV Paříži spolupracovala při vydávání časopisu \"Neue Deutsche Blätter\", po dobytí Francie byl její muž zatčen a internován v táboře La Vernet v jižní Francii. Seghersová se přestěhovala do Marseille, kde bojovala o jeho propuštění a hledala cestu k emigraci.\n\nV březnu roku 1941 se jí s celou rodinou podařilo přes Martinik a New York emigrovat do Mexika, usazuje se v Mexico City a v roce 1942 zde píše svůj nejslavnější román Sedmý kříž, který byl v roce 1944 Fredem Zinnemannem zfilmován.\n\nV roce 1947 se vrací zpět do Německa. Usazuje se v Západním Berlíně, je členkou \"Jednotné socialistické strany Německa\". V roce 1950 se přestěhovala do Východního Berlína, účastní se \"1. světového mírového kongresu\" a spoluzakládá \"Německou akademii umění\". Od roku 1952 byla předsedkyní \"Svazu spisovatelů Východního Německa\", kterou zůstala až do roku 1978, poté zůstala jeho čestnou předsedkyní. Ve stejném roce umírá její manžel, Seghersová umírá ve Východním Berlíně roku 1983.\n\nNejvýznamnější literární díla:\n\n\n\n"}
