{"id": "116070", "url": "https://cs.wikipedia.org/wiki?curid=116070", "title": "Vítkov", "text": "Vítkov\n\nMěsto Vítkov (německy \"Wigstadtl\", polsky \"Witków\") se nachází v okrese Opava, v kraji Moravskoslezském. Leží v terénu Vítkovských vrchů na úpatí Nízkého Jeseníku. Žije zde obyvatel. Vítkov je pro jižní Opavsko obec s rozšířenou působností; její správní obvod zahrnuje 12 obcí.\n\nVítkov má celkem osm částí: Jelenice, Klokočov, Lhotka, Nové Těchanovice, Podhradí, Prostřední Dvůr, Vítkov a Zálužné, přičemž Jelenice je od území zbytku města odloučena (tvoří jeho exklávu).\n\nPodhradí, Prostřední Dvůr a Vítkov leží v katastrálním území \"Vítkov\" o výměře 26,68 km. Z menších osad dále leží v tomto katastrálním území mj. Annina Dolina a Nýtek. Katastrální území \"Nové Těchanovice\" obsahuje i část Zálužné a naopak součástí Klokočova je malé katastrální území \"Hadinka\", které bylo od 1. ledna 2016 vyloučeno z vojenského újezdu Libavá.\n\nMěsto Vítkov bylo založeno spolu s hradem Vikštejnem patrně ve 2. polovině 13. století Vítkem z Kravař. První písemná zmínka je z roku 1301 na listině v Budišově nad Budišovkou ve věci soudní příslušnosti obce Dolejší Kunčice, aby „brala naučení v soudních sporech“ u městského soudu ve Vítkově. Král Ludvík Jagellonský udělil Vítkovu v roce 1523 právo výročního trhu. Město včetně hradu Vikštejna a okolních obcí přecházelo do rukou různých majitelů, mezi nimiž vznikli převážně Bírkové z Násile, Planknarové z Kynšperka a Oderští z Lídeřova. V letech 1713–1714 dal tehdejší majitel vítkovského panství F. K. Wipplar z Ulschitz postavit barokní zámeček na Horní Vsi u Vítkova (později součást areálu nemocnice). V roce 1776 byl hrad Vikštejn opuštěn a záhy se přeměnil ve zříceninu.\n\nV roce 1802 zakoupil vítkovské panství Emanuel Záviše z Osenic a v roce 1875 jej koupilo samotné město Vítkov. To však zde již existoval magistrát a město bylo součástí opavského okresu. Roku 1891 byla vybudována železniční trať vedoucí z Budišova nad Budiškovkou přes Vítkov do Suchdola nad Odrou.\n\nV roce 1938 byl převážně německý Vítkov připojen k nacistické Třetí říši v rámci Sudet. Na konci druhé světové války bylo město osvobozeno dne 4. května 1945. Při dělostřelbě byl poškozen farní kostel, ostatní škody nebyly příliš rozsáhlé. Až několik dní po příchodu Rudé armády vyhořela polovina náměstí a několik domů v přilehlých ulicích, včetně hasičské zbrojnice. Za oběť požáru padla i radnice, kde shořela prakticky veškerá registratura městského úřadu. Pachatelé nebyli zjištěni a pozadí tohoto činu oficiálně objasněno nebylo. Dochované přihlášky válečných škod naznačují, že Rusové (sověti) často ničili vše, co nemohli pobrat. Bilance škod je tragická: 45 budov bylo zcela zničeno, 22 těžce poškozeno. Byly to vesměs budovy, kde byly soustředěny obchody a živnosti. V době od 31. března do 23. října 1946 byli odsunuti vítkovští občané německé národnosti, jednalo se celkem o 3395 osob. Město zabydlovali noví osídlenci.\n\nDne 3. července 1950 se zde narodil Jan Zajíc, jenž se 25. února 1969 na protest proti okupaci vojsky Varšavské smlouvy, upálil v průjezdu domu č. p. 39 na Václavském náměstí. Po Janu Zajícovi je pojmenováno vítkovské náměstí. Událost zachycuje film \"Ve jménu života Vašeho, hořím!\"\n\nDne 19. dubna 2009 byl v obci za použití několika zápalných lahví vypálen dům obydlený romskou rodinou. Při útoku bylo popáleno několik lidí včetně dvouleté holčičky, která utrpěla popáleniny na osmdesáti procentech těla, ale díky péčí lékařů přežila. V srpnu téhož roku obvinila policie čtyři členy organizace Autonomní nacionalisté z pokusu o vraždu.\n\nHřbitovní kostel Nanebevzetí Panny Marie je jednolodní architektura v raně barokním stylu z počátku 17. století. Avšak podle nejstarších kronik je možné datovat základy hřbitovního kostela k osídlení Vítkova, tj. do poloviny 13. století (asi r. 1268). První kostel byl dřevěný a několikrát vyhořel. Na jeho místě byl postaven kostel kamenný. Za vpádu Dánů asi v r.1625 byl vypleněn. Na jeho místě byl postaven kostel s funkcí tvrze, kde se při útoku nepřátel mohli obyvatelé Vítkova schovat. Pro tuto hypotézu svědčí okna v podobě střílen na východní straně kostela. Podle tradice bylo z věže tohoto kostela vidět na hradby hradu Vikštejna. Avšak během 19. století jej opět dvakrát stihl požár (v roce 1830 a 1860). Po každém z nich však byl kostel znovu opraven. V osmdesátých letech 20. století farář František Pevný přestavěl interiér v duchu závěrů druhého vatikánského koncilu do dnešní podoby.\n\nDruhý kostel ve Vítkově je postaven v novogotickém stylu. S pozemními pracemi bylo započato 27. září 1909 podle plánu architekta Václava Mattusche z Vejprt. Počátkem roku 1914 byla stavba kostela již dokončena, avšak první světová válka brzdila opatřování vnitřního zařízení, takže teprve 15. října 1918 mohl být chrám vysvěcen. Kostel je postaven ve tvaru kříže, což je typické pro starou i novou gotiku. Má jednu hlavní loď s vysoko žebrovanou klenbou, která je zhotovena z jutového materiálu máčeného v sádře a je zavěšena na železné nosníky upevněné u krovu. Vedle hlavní lodi jsou dvě boční, které jsou podstatně nižší, každá má boční oltář. Zvláštností je to, že kostel je stavěn z místního kamene, a to hlavně z toho, který se získal při kopání základů. Chrám je prostorný, světlý, příjemný, pojme 2 000 osob. Pro tyto přednosti je nazýván „vítkovskou katedrálou“. Pro okna byly zvoleny světlé tóny skel, které na rozdíl od staré gotiky vnitřek kostela zjasňují, takže zde není ta typická šerost a vznešené přítmí. Ve vstupním prostoru kostela je umístěna vzpomínková tabule vojáků padlých za 1. světové války (později byla doplněna také vzpomínka na padlé z druhé světové války).\n\nNa konci druhé světové války byl kostel poškozen dělostřeleckou palbou. Jeden granát urazil rameno kamenného kříže nad střechou, jiný rozbil okna, přičemž tlak vzduchu vyrazil mnoho tabulí malovaných oken. Chrám však byl opraven ze sbírek a státního příspěvku. 20. června 1946 se v opraveném kostele slavilo první Boží tělo a 28. září v den svátku národního světce sv. Václava byl tento chrám znovu vysvěcen, neboť byl znesvěcen ruskými (sovětskými) vojáky, kteří zde měli ustájeny koně.\n\n28. dubna 1994 byl farní kostel, socha sv. Marka a městský park prohlášeny za kulturní památku.\n\nNa pravé straně vchodu do farního kostela je instalována socha sv. Marka. Svatý Marek je vytesán z bílého kamene jako důstojný muž středních let s plnovousem, jak se na evangelistu sluší. Na sobě má dlouhé, umně zřasené roucho, jaké se nosilo v době starověku. U nohou mu leží okřídlený lev (křídla lva lze uvidět, když se podíváte na sochu zezadu). Socha byla v roce 1861 postavena na náměstí na paměť velkého moru (1856). Za druhé světové války nacisté z rasistických důvodů sochu z náměstí odstranili, protože sv. Marek byl Žid. Dlouhá léta ležela socha v místním kamenictví. Až 16. 10. 1987 byla znovu postavena u tohoto kostela a tak opět našla své důstojné místo.\n\nSocha Ježíše Krista stojící na vítkovském hřbitově je odlita z bronzu. V roce 1905 ji vytvořil vítkovský rodák Josef Mühr, jehož jméno je na soše vyryto.\n\nSocha stojí na podstavci a představuje výraznou dominantu hřbitova. Svůj podíl na tom má jednak umístění sochy uprostřed hřbitova, jednak talent autora, který vystihl podstatné rysy Kristovy složité povahy. Socha představuje vysokého a štíhlého muže, který má na sobě jednoduchý, splývavý oděv. Ten zakrývá celou postavu od ramen až k chodidlům. Kristus je bos na znamení pokory, kterou celý život zdůrazňoval. Oděv je bez jakýchkoliv ozdob. Kristův obličej má výrazný profil a laskavý výraz. Tvář je ušlechtilá, ale pohublá, jako u člověka, kterého něco velmi tíží a zavazuje. S hlavou mírně nakloněnou kupředu a rozpřaženýma rukama jako by se chystal lidem sdělit něco velice důležitého: „Já jsem vzkříšení a život. Kdo věří ve mne, i když umřel, bude žít, a žádný, kdo žije a věří ve mne, neumřel navěky.“\n\n\n\n\n"}
{"id": "116071", "url": "https://cs.wikipedia.org/wiki?curid=116071", "title": "Kunžak", "text": "Kunžak\n\nObec Kunžak () se nachází v okrese Jindřichův Hradec v Jihočeském kraji, po obou stranách historické zemské hranice Čech a Moravy. Vlastní městečko Kunžak leží v Javořické vrchovině, v oblasti zvané Česká Kanada, na soutoku potoků Struha a Lánský, v nadmořské výšce 575 m. Žije zde obyvatel.\n\nPrvní písemná zmínka o vsi Kunžaku pochází z roku 1288. Původní částí dnešní obce Kunžak je Podolí, které je dnes součástí obce. Samotný Kunžak začali u české vsi Podolí budovat až němečtí osídlenci, kteří mu také dali název \"Königseck\", což znamená \"Králův újezd.\" Německá část obce postupně převážila. Stala se trhovou obcí a následně důležitým sídlem knížecích úřadů.\n\nZa vlády krále Vladislava II. Jagellonského získal Kunžak městská práva - právo výročního trhu, právo várečné a právo hrdelní (byl zde soud i šatlava).\n\nZápadně od vesnice leží přírodní památka Jalovce u Kunžaku.\n\nObec Kunžak se skládá ze sedmi částí na pěti katastrálních územích.\n\nVyjma Valtínova, který patří na Moravu, leží všechny části obce Kunžak v Čechách. Oblast okolo Kunžaku byla v minulosti (s ohledem na správní význam obce) označována jako \"Kunžacko\" nebo také \"Kunžatecko\". Později význam Kunžaku upadl, nadále si však Kunžacko udržuje svůj význam zajímavé turistické lokality.\n\n\n"}
{"id": "116073", "url": "https://cs.wikipedia.org/wiki?curid=116073", "title": "Přeštice", "text": "Přeštice\n\nPřeštice () jsou město v okrese Plzeň-jih v Plzeňském kraji, 20 km jižně od Plzně, na řece Úhlavě. Žije zde obyvatel.\n\n\nJméno Přeštice se ve starých listinách objevuje v různých obměnách jako Prescich, Pressic, Prestycz, Przeztich atp. Předpokládá se, že název vznikl odvozením od staročeského vlastního jména Přešek, což je zdrobnělina domáckého jména Přech, které je odvozeno ze jména Přemysl. Název se překládá jako „ves lidí Přeškových“ a odkazuje na nějakou osobu toho jména, významnou pro začátky vesnice. Někdy uváděný původ názvu ve výrazu „přes tyče“, který má vycházet z toho, že se „přes tyče“ překonávala řeka Úhlava, je považován za nepravdivý a za podstatně mladší lidovou tvořivost.\n\nPoprvé se Přeštice zmiňují v roce 1226 v listině Přemysla Otakara I. V roce 1239 je koupil benediktinský kladrubský klášter a zřídil zde proboštství. Benediktini rovněž na místě původní trhové vsi založili město. V letech 1420–1705 byly v majetku Švihovských z Rýzmberka. Pak se navrátily benediktinům, kteří obnovili proboštství a na místě starého gotického kostela postavili nový barokní poutní Kostel Nanebevzetí Panny Marie.\n\nNa počátku 19. století při dvou velkých požárech shořela radnice, panský dvůr a pivovar. Nová radnice byla postavena v roce 1832. Od roku 1874 městem vede železnice.\n\n\nSochařská díla:\n\n\n\n\n\n\n\nVýznamným zaměstnavatelem je závod na výrobu autodílů firmy IAC.\n\nSeverně od města se nachází přeštická rozvodna vysokého a velmi vysokého napětí krajského významu. V roce 2017 prošla modernizací.\n\nV roce 1901 Společenstvo řezníků nechalo postavit jatka (dnes Husova čp. 1138). V roce 1911 jatka převzala společnost \"Družstevní společná jatka v Přešticích\" a v roce 1922 byly městem Přeštice vydraženy a provozovány až do roku 1948. Po znárodnění fungovaly do roku 1951 jako sanitní a v roce 1958 byla začleněna do \"Západočeského průmyslu masného n. p.\" V roce 1968 byly modernizovány. Po roce 1992 sloužily jako sklad hutního materiálu a v současné době zde sídlí podnik ALTO SYSTEMS.\n\nObjekt jatek byl trojlodní halou se sedlovou střechou s hřebenovým větráním. V západním křídle byly stáje a úpravna masa, v centrální části byla porážková hala, ve východním křídle bylo technické zázemí. K severnímu průčelí byl v roce 1911 přistavěn hranolový komín vysoký devět metrů. U silnice byla postavena v roce 1911 přízemní správní budova (Husova čp. 406). Objekt je přestavěn, zachován je původní komín.\n\nPřeštice leží na železniční trati Plzeň – Klatovy – Železná Ruda. Je zde železniční stanice Přeštice a zastávka pojmenovaná \"Přeštice-Zastávka\".\n\nOd 2. ledna 2007 je zde provozována městská hromadná doprava.\n\nObcí prochází jedna silnice 1. třídy – I/27 – a dvě silnice 2. třídy – II/183 a II/230.\n\nSilnice I/27, procházející centrem města a podél hlavního náměstí i kostela, představuje výrazné dopravní zatížení obce – jde o frekventovanou část silnice E53. V plánu je obchvat města. Nejprve má v letech 2020–2023 dojít k rozšíření úseku silnice 1/27 Šlovice–Přeštice na čtyři pruhy, poté má navazovat stavba obchvatu, který má vést západně od města (mezi Žerovicemi a Přešticemi), má mít délku 5,2 km a mimoúrovňové křížení se silnicí II/230. Zahájení stavby obchvatu je plánováno na rok 2023, otevřen má být v roce 2025.\n\n\n\n\n"}
{"id": "116074", "url": "https://cs.wikipedia.org/wiki?curid=116074", "title": "Dvůr Králové nad Labem", "text": "Dvůr Králové nad Labem\n\nMěsto Dvůr Králové nad Labem (něm. \"Königinhof an der Elbe\") je položené na horním toku řeky Labe a nachází se v okrese Trutnov, v Královéhradeckém kraji. Malebné podkrkonošské město leží v Královédvorské kotlině na východě Jičínské pahorkatiny a na jižním svahu Podkrkonošského podhůří. Žije zde  obyvatel. Nadmořská výška se od hladiny Labe (270 m n. m.) zvedá až do výšky 485 metrů k severním okraji katastru, který sousedí s obcí Vítězná.\n\nVe městě se nalézá známá zoologická zahrada s africkým safari, která láká ročně přes půl milionu návštěvníků.\n\nHistorické jádro města je městskou památkovou zónou.\n\nDvůr Králové nad Labem leží v Královédvorské kotlině, která je sevřena z jihu příkrým Libotovským hřbetem a ze západu a severu Podkrkonošským Zvičinsko-kocléřovským hřbetem. Sousední obce jsou Vítězná(-Huntířov, Komárov), dále Kocbeře, Kohoutov, Choustníkovo Hradiště, Žireč, Kuks, Libotov, Doubravice, Nové Lesy a Verdek. Severozápadně od města, 4 km proti proudu horního toku Labe sbírá vodu podkrkonošská vodní nádrž Les Království. Z důvodu velkého výškového rozpětí mezi nejnižší a nejvyšší nadmořskou výškou města dochází k rozdílným hydrometeorologickým podmínkám (v zimě se déšť postupně s vyšší nadmořskou výškou mění na sníh, na jaře a v létě – ve více dešťových srážek.) Můžeme zde pozorovat i inverzní oblačnost na území města. Dvůr králové se řadí do klimatických oblastí MT9 která zasahuje především do středu města, a MT7, která je především v severní části Dvora Králové. Pro klimatickou oblast MT9 je charakteristické dlouhé léto které je teplé, suché až mírně suché. Přechodné období je krátké s mírným až mírně teplým jarem a mírně teplým podzimem. Zima je v této oblasti krátká, mírná a suchá a má krátké trvání sněhové pokrývky. Průměrná teplota vzduchu je v lednu −3 až −4 st. Celsia a v Červenci 17–18 st. Celsia. Dnů se sněhovou pokrývkou je přibližně 60–80. Pro klimatickou oblast MT7 je charakteristické normálně dlouhé léto, které je mírné až mírně suché. Přechodné období je krátké a je charakterizováno jako mírným jarem a mírně teplým podzimem, zima je dlouhá normálně, je mírně teplá, suchá až mírně suchá s krátkým trváním sněhové pokrývky. Průměrná teplota vzduchu je −2 až −3 a v Červenci 16–17. Co se týče srážkového úhrnu tak ten je ve vegetačním období 400–450 mm, a v zimním období 250–300 mm. Počet dnů se sněhovou pokrývkou je 60–80.\n\nPůvodně se zval Dvůr (Curia), Dvůr-Chvojno. První zmínka o Dvoru pochází z vypravování franckých kupců, kteří prý byli v krajině královédvorské oloupeni a někteří i pobiti. Česká knížata Dvůr-Chvojno držela odedávna, ale až o knížeti Soběslavu I. je známo, že Dvůr navštívil v roce 1139.\n\nPrvní písemná zmínka o obci pochází z roku 1270. V latinsky psaném listu ze dne 27. července, vydaném v Miletíně ohledně sporu mezi faráři Hořic a Miletína o farní právo, je mezi svědky uveden královédvorský plebán „Gottfridus de Curia“ (Bohumír ze Dvora). Tímto listem se ocitáme v období vlády Přemysla Otakara II. a dle práce předního znalce doby přemyslovských králů Josefa Žemličky je Dvůr Králové nad Labem spojen s fundacemi zakládanými tímto velkým králem. Městotvorný proces na území Čech a Moravy začal již za Přemysla Otakara I. a nezastavil se ani za Václava I. Přesto ještě k polovině 13. století počet měst sotva přesáhl pětadvacítku. Až Přemysl Otakar II. vtiskl urbanizačnímu tempu potřebnou dynamiku. Síť královských měst se tak zahustila a prakticky dovršila, takže jeho nástupcům zbyly pouhé jednotlivosti. Jedná se o více jak 40 měst založených nebo povýšených na město Přemyslem Otakarem II., či o začlenění již vzniklých sídel do jeho budovaných fundací. Josef Žemlička vyjmenovává ve své práci Přemysl Otakar II. král na rozhraní věků ta podstatná města, vázající se k městotovorné a fundační činnosti Přemysla Otakara II. a v té řadě je též uveden Dvůr Králové nad Labem. Přemysl Otakar II. dal město opevnit hradbami se čtyřmi branami a stejným počtem věží.\n\nPodle Ottova slovníku naučného povýšil Dvůr Králové na městys syn Přemysla Otakara II. král Václav II. V kterém roce se tak stalo, není známo.\n\n\nV době Třicetileté války utrpělo město velké škody a to zejména v r. 1646, kdy u města porazil švédský generál Wittenberg císařské vojsko vedené generálem Montecucculim.\n\nMěsto, jako věnné, získávaly postupně do vlastnictví níže uvedené královny. Žádná z nich, s výjimkou Marie Terezie, do Dvora Králové nepřijela.\n\n\n\n6 částí obcí má 154 ulic a 3 798 adres\n\nPodle sčítání 1921 zde žilo v 1 184 domech 13 290 obyvatel, z nichž bylo 7 148 žen. 12 009 obyvatel se hlásilo k československé národnosti, 1 124 k německé a 41 k židovské. Žilo zde 4 658 římských katolíků, 952 evangelíků, 4 128 příslušníků Církve československé husitské a 217 židů. Podle sčítání 1930 zde žilo v 1 717 domech 16 585 obyvatel. 14 703 obyvatel se hlásilo k československé národnosti a 1 601 k německé. Žilo zde 5 955 římských katolíků, 1 322 evangelíků, 5 385 příslušníků Církve československé husitské a 182 židů.\n\n\n\nHC RODOS Dvůr Králové nad Labem – hokejový klub\n\n1. HK Dvůr Králové nad Labem - házenkářský klub\n\n\n\n\nRadnice chtěla v roce 2008 začít se stavbou solárního parku s výkonem 3,8 megawattu za přibližně 400 milionů korun, který by se stal jednou z největších slunečních elektráren v České republice. V letech 2009 a 2010 však zastupitelé rozhodli, že takto velikou investici nepodpoří a pozemek pro tyto účely bude město pouze pronajímat.\n\n\n\n\n"}
{"id": "116075", "url": "https://cs.wikipedia.org/wiki?curid=116075", "title": "Podbořany", "text": "Podbořany\n\nMěsto Podbořany () se nachází v severozápadních Čechách, 14 kilometrů jihozápadně od Žatce v okrese Louny v Ústeckém kraji. Žije v něm obyvatel.\n\nNázev původní vesnice znamenal \"ves podbořanů\" (lidí, kteří žijí pod borovým lesem). V historických pramenech se vyskytuje ve tvarech Podwarzen (1369), Podworzan (1405), Podbořany (1436), Na Podbořanech (1615), Podersam nebo Podboržany, Podworžan, Podhoržany (1787) a Podersam, Podhořan nebo Podhořany (1846).\n\nNejstarší prokazatelné osídlení Podbořanska je datováno do neolitu. Na blízkém vrchu Rubín se údajně nacházelo bájné slovanské hradiště Wogastisburg, u nějž se roku 631 nebo 632 odehrála bitva mezi Sámovou říší a králem Dagobertem.\n\nPrvní písemná zmínka o obci pochází z roku 1369. Dne 11. listopadu 1575 obdržely Podbořany městská práva. V roce 1923 (podle jiného zdroje v roce 1928) byl ve městě odhalen první pomník Vladimira Iljiče Lenina mimo Sovětký svaz. Pomník byl památkově chráněn do roku 1993 a následně přeměněn v památník Města Podbořany. Při rekonstrukci přilehlé křižovatky v roce 2007 byl památník kompletně demontován a dnes se na jeho místě nachází malý parčík.\n\nDo roku 1960 byly sídlem okresu v Karlovarském kraji. V té době to byl rozlohou největší okres ČSR. V roce 1960 byl okres Podbořany zrušen, převážná část obcí se stala součástí okresu Louny, další obce byly začleněny do okresů Chomutov, Karlovy Vary, Rakovník a Plzeň-sever.\n\nPodbořany stojí na jižním okraji Mostecké pánve na soutoku Doláneckého a Kyselého potoka, které patří k povodí povodí Ohře. Do katastrálního území města na západě zasahují východní výběžky Doupovských hor, konkrétně jejich geomorfologický okrsek Rohozecká vrchovina. Samotné město se nachází v geomorfologickém podcelku Žatecká pánev a vede jím hranice mezi okrsky Pětipeská kotlina a Čeradická plošina. Do nejjižnější části území jižně od Valova zasahuje také Rakovnická pahorkatina.\n\nPočátky židovského osídlení Podbořan se datují k druhé polovině 18. století. Početnější komunita však byla ve městě až v druhé polovině následujícího století, kdy i dosáhla svého vrcholu (v roce 1880 zde žilo 232 židů). V letech 1873 až 1874 byla v Podbořanech postavena novorománská synagoga v dnešní ulici Antonína Dvořáka. V roce 1938 bylo její vybavení zničeno nacisty a v roce 1948 byly dvě třetiny budovy zbourány a na jejich místě vyrostly garáže. Zbytek byl zakomponován do sousedního obytného domu čp. 201, dříve obecního domu s židovskou školou a bytem rabína. Do dnešní doby se naopak dochoval židovský hřbitov z roku 1889, který se nachází asi dva kilometry jihovýchodně od Podbořan. Hřbitov byl těžce poničen nacisty, kteří odvezli většinu náhrobků – dochovalo se jich pouze šest.\n\n\n\nPod centrem města Podbořany se nachází stovky metrů podzemních chodeb z let 1820–1880. Chodby jsou pozůstatkem těžby arkozového kaolinového pískovce v 19. století. Chodeb je pod Podbořany celkem třináct. V roce 2001 byl proveden jejich průzkum a na podzim téhož roku bylo zastupitelstvem města Podbořany rozhodnuto, že podzemí bude kompletně zasypáno.\n\n\n\n\n\n\n"}
{"id": "116077", "url": "https://cs.wikipedia.org/wiki?curid=116077", "title": "Horní Tošanovice", "text": "Horní Tošanovice\n\nObec Horní Tošanovice ( ', ') se nachází v okrese Frýdek-Místek v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1305.\n\n\n"}
{"id": "116079", "url": "https://cs.wikipedia.org/wiki?curid=116079", "title": "Křivoklát (městys)", "text": "Křivoklát (městys)\n\nMěstys Křivoklát ( ) se nachází v okrese Rakovník, kraj Středočeský, zhruba 13 km jihovýchodně od Rakovníka. Žije zde obyvatel.\n\nPrvní písemná zmínka o osídlení tohoto místa pochází z roku 1110.\n\nNa místě hradu Křivoklát bývalo přemyslovské hradiště, na začátku 12. století nově opevněné. Ve druhé polovině 13. století zde vznikl gotický hrad, který byl od té doby mnohokrát upraven. Sloužil především jako lovecký. V letech 1643 a 1826 vyhořel, po roce 1826 byl romanticky přestavěn, což výrazně změnilo jeho podobu, koncem 19. století byl částečně upraven k původní podobě.\n\nMlýn a ves v podhradí vznikly někdy na přelomu 14. a 15. století a nesly název Budy. Nad hradem vznikl v 16. století hospodářský dvůr a ves Čamrdoves, roku 1818 na počest Amálie Bádenské přejmenovaná na Amalín (\"Amalienberg\"). Městečko Křivoklát vzniklo roku 1896 sloučením těchto vsí Budy a Amalín.\n\nDlouhou tradici má v Křivoklátě lesnické školství. Již v letech 1839–1848 fungovala v Amalíně pod vedením fürstenberského vrchního lesmistra Ing. Jana Gintla lesnická škola. Od roku 1961 vychovává mladé lesníky SLŠ a SOU Křivoklát, situovaná v místní části Písky.\n\nS účinností od 1. prosince 2006 byl 10. listopadu 2006 obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Křivoklát \"(přísl. Častonice, 800 obyvatel, poštovní úřad, telegrafní úřad, telefonní úřad, okresní soud, četnická stanice, katol. kostel, sbor dobrovolných hasičů)\" byly v roce 1932 evidovány tyto živnosti a obchody: 2 lékaři, notář, 3 autodopravci, biograf Sokol, cukrář, drogerie, 3 elektrinstalatéři, fotoateliér, geometr, 2 hodináři, 3 holiči, 2 hostince, 2 hotely (Musil, Sýkora), klempíř, knihař, kominík, 2 krejčí, lékárna, malíř, mlýn, mydlářství, obchod s obuví Baťa, 3 obuvníci, 4 pekaři, pila, Fürstenberský pivovar, porodní asistentka, 3 řezníci, sedlář, 9 obchodů se smíšeným zbožím, Okresní hospodářská záložna, Spořitelna Rakovnická, stavitel, 4 obchody se střižním zbožím, 2 švadleny, hlavní sklad tabáku, 2 truhláři, 3 trafiky, obchod s uhlím, velkostek státní správy, 2 zámečnictví, zubní ateliér.\n\nObec Křivoklát se skládá ze tří částí na v katastrálním území \"Křivoklát\":\n\nDominantou městyse je hrad Křivoklát, tyčící se na ostrožně Rakovnického potoka. Je to významný královský hrad z 13. století, výrazně upravený za Vladislava Jagellonského, později rodové sídlo Füsternberků, od roku 1929 je v majetku státu. V roce 1989 byl prohlášen národní kulturní památkou.\n\n\nDopravní síť\nVeřejná doprava 2011\n\n"}
{"id": "116080", "url": "https://cs.wikipedia.org/wiki?curid=116080", "title": "Dolní Životice", "text": "Dolní Životice\n\nObec Dolní Životice (1869 \"Dolni Životice\", 1890–1910 \"Životice\"; německy \"Schönstein\", polsky \"Żywocice Dolne\") se nachází v okrese Opava v Moravskoslezském kraji. Žije zde obyvatel.\n\n\nPrvní písemná zmínka o obci pochází z roku 1320. Od 1. ledna 1979 do 31. srpna 1990 byla dnešní obec Dolní Životice částí obce Litultovice.\n\n\n"}
{"id": "116083", "url": "https://cs.wikipedia.org/wiki?curid=116083", "title": "Somaliland", "text": "Somaliland\n\nSomaliland či vzácně Somálijsko (somálsky \"Soomaaliland\") je de fakto nezávislý, avšak neuznaný stát na území severního Somálska v Africkém rohu. Somalilanďané vyhlásili 18. května 1991 nezávislou republiku, která nyní zahrnuje pět z osmnácti somálských krajů v oblasti mezi Etiopií, Džibutskem (kdysi Francouzské Somálsko), Adenským zálivem a někdejším Italským Somálskem. Nárokované území se kryje s bývalou kolonií Britské Somálsko (\"British Somaliland\").\n\nPřestože není žádnou cizí vládou uznáván, Somaliland si udržuje stabilní existenci, částečně díky dominanci vládnoucího klanu. V září 2005 se konaly pluralitní obecní, parlamentní a prezidentské volby. Tým pozorovatelů z několika zemí monitoroval hlasování a shledal ho více méně poklidné, svobodné a spravedlivé, což posílilo naději Somalilandu na mezinárodní uznání jako nezávislého státu.\n\nVe 12. století se zde začaly usazovat různé klany, jejichž původ je některými Somálci spojován s Araby. Část těchto klanových rodin se během 19. století vydala také jižnějším směrem. Hranice Somálska byly ustaveny na konci 19. století. Díky tomuto teritoriálnímu ohraničení zůstalo mnoho Somálců za hranicemi nově vzniklého státu a to ve východní Etiopii a severní Keni.\nDůkazy o raném osídlení území dnešního Somalilandu pochází převážně z Laas Geel, kde se nachází neolitické jeskynní malby. Malby zobrazují obřadně zahalené lidi uctívající dobytek; zobrazení žiraf, domestikovaných psů a divokých antilop je také běžné. (Jeskyně byly objeveny francouzskými archeology během listopadu a prosince 2002 a tento národní poklad se stal hlavní turistickou atrakcí.)\n\nPronikání islámu do těchto oblastí započalo v 10. století, zejména v prostoru afarského osídlení (dnešní Eritrea a Džibuti). V průběhu následujících staletí vznikalo mnoho islámských sultanátů, z nichž nejvýznamnějším byl Adalský sultanát s centrem v Dakkaru (později Hararu) a významnými pobřežními městy Zeila či Berbera (ta poprvé zmíněna ve 13. století).\n\nTěmto islámským oblastem od 13. století vládl etiopský křesťanský král (císař), ačkoliv muslimové usilovali o nezávislost, nejen v tomto, ale i následujících staletích. V polovině 16. století se Adal pokusil o dobytí Etiopie skrz jeho centrum Harar, nicméně tento neúspěšný pokus vedl k následnému kolapsu sultanátu. Západní část Somalilandu s centrem kolem města Zeila se stala částí osmanského protektorátu Habeš.\n\nV roce 1546 Osmanská říše ovládala západní regiony dnešního Somalilandu a ze strategicky výhodné přímořské Zeily vytvořila hlavní město. Jak již bylo řečeno výše, region spadal do provincie Habeš. Během let 1630–1830 se toto osmanské území dostalo pod kontrolu Mekky a až do roku 1874 bylo spravováno \"de facto\" dědičnými vládci. Od září 1874 převzal správu Egypt, ačkoliv formálně byl stále pod vrchní vládou Osmanské říše. Koncem 19. století vystupoval Egypt s vládnoucí dynastií Muhammada Aliho jako v podstatě nezávislý stát. Egyptský chediv Ismaíl I. usiloval o rozšíření egyptského území a snažil se o zisk kontroly jižní části pobřeží Rudého moře. Z tohoto důvodu můžeme i v dnešní době v oblasti Berbery, Zeily a Hargeysy nalézt typické stavby osmanské a egyptské doby.\n\nBěhem koloniálního období, přesněji v roce 1882 byl egyptský Somaliland podmaněn Brity poté, co okupovali samotný Egypt. Roku 1884 se Somaliland stal oficiálním britským protektorátem. Britský protektorát zahrnoval oblasti dnešního Maakhiru, Puntlandu a Somalilandu. Za druhé světové války v roce 1940 území nakrátko dobyla italská armáda. O rok později, v létě 1941 byl Somaliland dobyt Brity zpět a byla ustavena opětovná britská nadvláda nejen nad Berberou, ale i celým Somalilandem.\n\n26. června 1960 získal Somaliland na Velké Británii nezávislost a stal se samostatným státem. Italské Somálsko získalo nezávislost o 4 dny později. 1. července 1960 se obě entity spojily do jednoho suverénního státu, Somálské republiky. První ministerský předseda Somalilandu Muhammad Hadži Ibrahím Egal se stal ministerským předsedou nově vzniklého státu.\n\nSomaliland byl právoplatnou součástí Somálské republiky od 1. července 1960. Jako administrativní jednotka byl Somaliland rozpuštěn po sloučení Somálské republiky a jeho území bylo rozděleno a nebo včleněno do různých provincií. Klany Isaaq a Majeerteen trpěly represemi režimu Siada Barreho, který se dostal k moci díky převratu roku 1969. Jeho režim zastavil cestu Somálska směrem k demokracii a zasel ve společnosti secesionistické myšlenky. Vláda Barreho kulminovala brutální tříletou občanskou válkou ve které bylo zabito 50 000 lidí a ze země uprchlo na půl milionu lidí. Barreho režim však somálskou občanskou válku nepřežil a jejím vyústěním bylo vytvoření Druhé republiky Somaliland.\n\nPo kolapsu ústřední vlády v Somálsku se vedení Somalilandu rozhodlo vystoupit z unie se Somálskem a roku 1991, přesněji 18. května byla vyhlášena Republika Somaliland, jako nástupce krátce trvajícího státu Somaliland. Tento čin však nenašel pochopení a podporu žádného státu a nový Somaliland nebyl nikým uznán. Země byla po letech občanské války zpustošena.\n\nPrvním prezidentem se stal Abdirahman Ahmed Ali Tuur. Muhammad Haji Ibrahim Egal byl Velkou radou národního usmíření v Boramě zvolen jako jeho následovník v roce 1993. Tato rada trvala po dobu 4 měsíců a vedla nejen ke zlepšení bezpečnostní otázky, ale napomohla k celkové stabilizaci mladého státu. Egal byl znovu zvolen i v roce 1997 a setrval v čele do své smrti v květnu 2002. Roku 2003 byl ve svobodných volbách zvolen do čela státu dřívější viceprezident Daahir Riyaale Kaahin. V roce 2006 propukla v Somálsku válka mezi Svazem islámských soudů a etiopskými armádními silami, nicméně tento konflikt nijak přímo nezasáhl severněji situovaný Somaliland.\n\nV roce 2010 se konaly třikrát odložené volby, ve kterých vyhrál opoziční kandidát Ahmed M. Mahamoud Silanyo s 49.94 procenty hlasů.\n\nV únoru 2017 odsouhlasil Somalilandský parlament zřízení vojenské základny Spojených arabských emirátů v přístavu Berbera.\n\nPočet obyvatel Somalilandu je odhadován na 3,5 mil. lidí a průměrný přírůstek je 3,1 %. Hustota zalidnění je 25 ob./km. Zatímco 45 % obyvatel žije v centrech měst či přilehlých venkovských oblastech, 55 % populace žije buď nomádským či polonomádským životem. Průměrná délka života je u mužů 50 a u žen 55 let.\n\nCelá společnost je organizována v klanových seskupeních, které zde hrají nejdůležitější roli. Jejich velikost je od 5 000 do 50 000 klanových příslušníků. Hlavní klanovou rodinou Somalilandu je Isaaq. Druhou klanovou rodinou je Gadabuursi, ze které pochází také somalilandský prezident. Z dalších klanů je to např. Issa, Gabooye, Harti, Warsangali a Dhulbahante, což je podskupina darodského klanu. Warsangali a Dhulbahante převážně obývají regiony Sool, Sanaag, a malou část Togdheeru, zatímco nejvlivnější klan Isaaq má své centrum v oblastech Maroodi Jeex, Togdheer, Saaxil, východním a severním Awdalu, západním Sanaagu a západním Soolu. Příslušníci klanu Gadabuursi žijí na západě země v Awdalském regionu a v distriktu Gabiley.\n\nKlanové rodiny jsou rozděleny do rodových jednotek obvykle čítajících od 2 500 do 10 000 členů. Pro Somálce je jednoduché rozeznat, jak jsou rodově spřízněni. Jednak jménem a pak také klanovou příslušností. V Somalilandu je přísně zakázána klanová diskriminace a všechny klany jsou si rovny např. před vládou.\n\nCo se týče dohodnutých manželství, dívky jsou většinou o dost mladší než nastávající manželé. Rodinné sňatky mezi např. bratranci a sestřenicemi z matčiny strany z různých rodových linií jsou považovány za utužení přátelských vztahů, nicméně tento způsob je ve společnosti čím dál tím méně častý. U žen je nejvíce považováno panenství a ve společnosti jsou také legálně akceptovatelné rozvody párů. Romantická nesmluvená manželství jsou častým jevem a mají vzestupnou tendenci i když jsou nadále ovlivňována klanovou příslušností.\n\nSomálština, arabština a angličtina jsou oficiálními jazyky. Většina obyvatel Somalilandu mluví 2 oficiálními jazyky – semitskou arabštinou a kušitskou somálštinou. Arabština je povinná ve školách a v mešitách po celém Somalilandu; angličtinou se mluví a je vyučována na školách. Somálština náleží k východokušitským jazykům (součást Afro-asijské jazykové rodiny) a je užívána v Etiopii, Somálsku, Džibutsku a Keni. Hlavním somálským dialektem je obecná somálština (Common Somali) – jsou v ní zahrnuty i různé sub-dialekty. Je také užívána jako vysílací jazyk televizních stanic Somalilandu.\n\nPlynulost jazyka je vysoce ceněna v somálské společnosti: způsobilost např. uchazeče o ruku, válečníka, politika či náboženského vůdce je hodnocena z pohledu jeho verbálních schopností. V některých společnostech je ústní poezie považována za umění a schopnost člověka komponovat verše různých forem zvyšuje jeho společenský status. Od mluvčích politických či náboženských shromáždění či od soudců ve sporech je očekáváno užívání poezie a poetických přísloví. V každodenní mluvě používá střízlivějších slov a živější poetický styl.\n\nV předrevoluční éře začala na školách a ve vládních kruzích dominovat angličtina. Nicméně na druhou stranu byl touto skutečností zvýšen socioekonomický status znalostí cizího jazyka. Relativně malé procento Somálců (10 %) se tak díky znalosti jazyka dostalo do vládních pozic, manažerských či jiných postů a soukromých společností. Tito lidé začali být rychle izolováni od svých krajanů, kteří užívali nepsané formy somálštiny a nyní jsou jazykové distinkce nejvíce patrny v porovnání oblastí město-venkov. Ještě před revolučním rokem 1969 se Somálci začali obávat sociální stratifikace založené na jazykových rozdílech mezi běžnými Somálci a těmi, kteří obsadili vysoké posty. Rozhodnutí roku 1972 o povinnosti používat oficiální somálštinu ve vládním jazyku smazalo tyto rozdíly a odstranilo překážku rychlého rozvoje jazyka a písma.\n\nTéměř všichni Somálci jsou sunnitští muslimové. Islám je zde státním náboženstvím. Ačkoli existují důkazy o existenci předislámských tradičních náboženství v této oblasti, zůstává islám nejdůležitějším článkem ve vnímání národní identity. Z tohoto důvodu pochází i mnoho sociálních norem společnosti právě z islámu např. muži si potřesou rukou výhradně jen s muži a ženy s ženami. Somálské ženy chodí na veřejnosti zahaleny v tradičním hidžábu. Všem Somálcům je zapovězeno vepřové a alkohol. Muslimové se většinou shromažďují v pátek odpoledne na kázání a skupinovou modlitbu. To do jaké míry budou daná pravidla dodržována závisí na individuální míře ortodoxie.\n\nNicméně zde byla i katolická misionářská aktivita. Za koloniálních dní byl Somaliland pod opatrovnickou rukou apoštolského římského vikariátu, stejně tak jako vikariátu galského (francouzského), jenž působil na území Francouzského Somálska, pak také v Etiopii a byl vykonáván kapucínskými mnichy.\n\nSomaliland vytvořil zvláštní vládní systém kombinující tradiční a západní prvky vlády. Celý systém je zastřešen somalilandskou ústavou. Země má republikánskou formu vlády. Během série meziklanových konferencí, jež vyvrcholily v Boramě 1993 byl vytvořen systém, jehož ústřední postavou je \"qabil\" (klan či společenství) a skládá se z exekutivy s prezidentem, viceprezidentem a Radou ministrů, dvoukomorového parlamentu (Rada starších a Sněmovna reprezentantů) a nezávislého soudnictví. Tradiční Rada starších (\"guurti\") byla zahrnuta do vládní struktury a tvoří Horní komoru, která je zodpovědná jak za výběr prezidenta, tak za řešení vnitřních konfliktů. Vláda se tak stala základem pro rovné sdílení moci hlavních somalilandských kmenů a to díky předdefinované formuli, která jim zajišťuje křesla v Horní a Dolní komoře. Roku 2002 se zde konaly volby na lokální úrovni, považované za nejklidnější v Africe za posledních 20 let. Tímto krokem se Somaliland dostal zase o krok vpřed ve svém konsolidačním období.\n\nOblastní volby také determinují, které strany se budou moci následně účastnit parlamentních a prezidentských voleb, ve kterých jsou strany povinny získat 20 % hlasů ve čtyřech ze šesti regionů. Tato podmínka zajišťuje princip, kdy se strany musí zaměřovat na snahu o zaujetí širší veřejnosti a ne jen určité klanové skupiny. Následně se prezidentských voleb účastnily 3 strany: \"United Democratic Peoples’ Party (UDUB)\", \"Kulmiye\", a \"Party for Justice and Welfare (UCID)\". V dubnu 2003 se těchto prezidentských voleb, jež měly více méně hladký průběh, účastnilo 488 543 voličů. Po určitých peripetiích s volebními lístky vyhrála strana UDUB a po malých demonstracích provázejících nástup prezidenta Daahira Rayaale Kaahina se nálada v zemi opět ustálila. Velice zajímavou skutečností byl obzvláště fakt, že zvolený prezident Kaahin nepochází z nejpočetnějšího klanu Isaaqů. Prezident D. R. Kaahin a viceprezident Ahmed Yusuf Yasin (UDUB party) měli pětiletý mandát. Mandát jejich vládě měl původně skončit v roce 2008, nicméně kvůli průtahům vládli až do léta 2010, kdy je ve volbách porazil opoziční kandidát Ahmed M. Mahamoud Silanyo ze strany Kulmiye.\n\nSomaliland má ústavu, funkční parlament a vládu, armádu, policejní složky, soudní systém a mnoho dalších atributů dokazujících jejich státnost. Nechybí ani vlajka, měna či pasové doklady. Země se ale potýká s korupcí, postrádá celistvý daňový systém a většina státních příjmů pochází ze soukromého sektoru. V současné době se spekuluje o tom, že by měl být volební model založen na etnickém základě, stejně tak jako na majoritním zisku hlasů, za účelem prevence vytvoření další autoritativní vlády.\n\nDíky neuznanému statutu nemůže mít Somaliland žádné oficiální kontakty s žádnou další zemí. Současná zahraniční politika se proto soustředí na vyjednávání o změně tohoto statutu tj. o mezinárodním uznání. Zatímco se v současnosti zbytek Somálska zmítá v nejistotě, Somaliland je schopen zajistit si stabilní vládu. I tento fakt mu nahrává při vyjednáváních s partnery o státním uznání.\n\nPostoj OSN a Africké unie k zachování existujících národních hranic je vzdálen od uznání somalilandského nezávislého státu, navzdory historickému odkazu britského protektorátu a také faktu, že se např. Eritrea oddělila od Etiopie a byla mezinárodně uznána. Na druhou stranu však Africká unie poslala do Somalilandu v roce 2005 misi, jež měla zhodnotit tamní situaci. Výsledkem byla zpráva, jež vyjadřovala příznivý postoj k somalilandské nezávislosti.\n\nSomaliland spolupracuje s Velkou Británií, Etiopií, Belgií, Ghanou, JAR, Švédskem a Džibutskem. 17. ledna 2007 sem vyslala svou delegaci i EU, aby projednala budoucí spolupráci. Také AU zde poslala ministra zahraničí s projednáním možného uznání a 29.–30. ledna 2007 bylo ohlášeno, že případné uznání bude projednáno se členskými zeměmi. V červnu 2007 ministerský předseda Etopie Meles Zenawi navštívil prezidenta Kahina a pozval jej na oficiální komuniké etiopského ministerstva zahraničí. Toto bylo poprvé, kdy byl Somaliland oficiálně uznán jako suverénní stát jinou vládou. I když tento fakt nebyl oficiálně Etiopií prohlášen a jednání s AU jako celkem mají zatím mlhavé výsledky.\n21. listopadu 2007 byl Somaliland oficiálně pozván na summit Commonwealthu v Ugandě.\n\n27. listopadu 2007 Annemie Neyts-Uyttebroeck z ELDR, jedné ze tří hlavních stran EU, poslala dopis Javieru Solanovi a prezidentu Kahinovi, v němž stojí požadavek na uznání Somalilandu EU. V prosinci 2007 Bushova administrativa projednávala, zda podpořit vratkou vládu v Somálsku či uznat a podpořit stabilnější Republiku Somaliland.\n\nSomaliland, jenž se považuje za následovníka bývalého britského Somalilandu, si neustále nárokuje celou rozlohu tohoto území. Somaliland v současné době kontroluje západní část dřívějšího britského území se severovýchodním Maakhirem, který se separoval a stal se neuznanou autonomní oblastí uvnitř Somálska v červenci 2007 a jihovýchodní oblastí Sool, o níž se pře s Puntlandem. Sool je rozdělen subklanovou podporou jak Somalilandu tak Puntlandu, ale jsou zde také síly prosazující samostatnost Soolu jako takového. Ten ji měl pod kontrolou od roku 2003. Separatistická hnutí existují také na západě v oblasti Awdal.\n\nNapětí mezi Puntlandem a Somalilandem vyústilo v násilný konflikt v říjnu 2007, když se somalilandské jednotky zmocnily Las Anod, hlavního města oblasti Sool.\n\n10. července 2008 převzala somalilandská armáda kontrolu nad městem Las Qorey ve východním Sanaagu, společně s důležitými silnicemi a pozicemi do pěti kilometrů východně od města.\n\nOzbrojené síly Somalilandu jsou hlavním vojenským systémem v neuznané republice Somaliland spolu s Policejními silami Somalilandu, které jsou součástí vnitřních bezpečnostních sil a jsou podřízeny těm vojenským. Ozbrojené síly v současnosti čítají 30 000 osob a dostávají v současnosti největší podíl ze státního rozpočtu spolu s policií a bezpečnostními složkami. Velením ozbrojených sil je pověřen ministr obrany, v současnosti Adan Mire Mohammed.\n\nArmáda je organizována do 12 divizí, které se skládá ze 4 tankových brigád, 45 mechanizovaných a pěchotních brigád, 4 brigády komand, brigády s raketami země-vzduch, 3 dělostřelecké brigády, 300 polních praporů a praporu letecké obrany.\nSomalilandská ekonomika je v začátcích svého rozvoje. Somalilandský šilink (SlSh) není mezinárodně uznávanou měnou a v současné době nemá žádný oficiální směnný kurz. Obchod v této měně však probíhá a např. v prosinci roku 2008 byl směnný kurz somalilandského šilinku k americkému dolaru US$1 = SlSh7 500 . Měna je regulována Centrální bankou, která funguje od roku 1994 a je dána ústavou.\n\nVětšina ze somalilandského exportu je tvořena dobytkem a je odhadována na 24 milionů kusů. Např. V roce 1996 byly 3 milióny kusů hovězího dobytka exportováno na Blízký východ. V únoru 1998 byl tento export negativně zasažen oznámením Saúdské Arábie o zákazu importu hovězího do země. Nicméně v prosinci roku 2006 byl tento zákaz odstraněn, čímž byl somalilandský export oživen. Dalšími komoditami exportu jsou např. surové kůže, myrha a kadidlo.\n\nZemědělství je obecně považováno za velice nadějnou část ekonomiky. Speciálně pak kvůli produkci obilnin a zahradnickým výrobkům. Vysoký potenciál skrývá také těžba, ačkoli se v současné době provádí jen těžba povrchová.\n\nPrůzkumy ukazují, že Somaliland má rozsáhlé pobřežní zásoby ropy a zemního plynu. Během posledních let zde bylo provedeno několik vrtů, ale díky neuznanému statusu země z nich nemohou těžařské společnosti plně profitovat.\n\nOd eritrejsko-etiopské války se stal Somaliland hlavní exportní pobřežní oblastí pro Etiopii.\n\n"}
{"id": "116097", "url": "https://cs.wikipedia.org/wiki?curid=116097", "title": "Nová Anglie", "text": "Nová Anglie\n\nNová Anglie ( New England) je oblast mezi New Yorkem a Kanadou, severovýchodní cíp USA s největším městem Bostonem, který tvoří šest států, původních britských kolonií:\nSpolu se Středoatlantskou oblastí tvoří severovýchod Spojených států, což je jeden ze 4 hlavních regionů Spojených států.\n\nTuto oblast osídlenou Indiány Algonkiny objevili Britové, ale obchod bobřími kožešinami, kovy a oděvy zde provozovali již od roku 1600 i Francouzi a Holanďané. Zde Britové založili své první anglické kolonie. Tradice prvních anglických poutníků osídlujících v roce 1620 novou plymouthskou kolonii připomíná Den díkůvzdání. Po 10 letech se puritáni usídlili severně od Plymouthské kolonii v Bostonu a zformovali kolonii Massachusettského zálivu („Massachusetts Bay Colony“). Po následujících 126 let Nová Anglie bojovala ve čtyřech francouzsko-indiánských válkách dokud Britové a jejich Irokézská konfederace neporazili Francouze s jejich Algonkinskými spojenci.\n\nV 70. letech 18. století novoanglické kolonie zahájily odboj proti snahám britského parlamentu o nové daně bez souhlasu kolonistů. Bostonský čajový dýchánek 16. prosince 1773 byl právě tím protestem, na který Británie reagovala sankčními zákony postihujícími Massachusetts za samostatné jednání, které byly přijaty kolonisty jako „nepřípustné akty“. Střet vedl k válce roku 1775, k vypuzení britských úřadů z Nové Anglie na jaře 1776 a k deklaraci nezávislosti USA v červenci 1776.\n\nVšechny zdejší státy se vyznačují vysokým procentem bělošského obyvatelstva, s výjimkou státu Connecticut sousedícího s městem New York s větší různorodostí obyvatelstva. Tato oblast se hodně podobá Evropě, obzvlášť Velké Británii. Ačkoliv je většina obyvatel britského původu z dob 17. století, převládá zde do dnešních dnů velká nesympatie vůči Velké Británii z dob Americké války za nezávislost. \nOblast se vyznačuje malými farmami, roztroušenými uprostřed nízko se svažujících pahorků, zejména v oblasti Massachusetts.\nDivoké a rozmanité pobřeží státu Maine a šťavnaté louky rozkládající se ve státě New Hampshire, kde se pasou velká stáda skotu a ovcí, láká mnoho turistů.\nTuristy také láká místní historie vzpoury proti Británii, ale i město Salem, proslulé honbou na údajné čarodějnice.\n\nJako označení Novoangličanů také vznikl pojem Yankee, později rozšířený na Američany vůbec.\n"}
{"id": "116098", "url": "https://cs.wikipedia.org/wiki?curid=116098", "title": "Blanice (přítok Otavy)", "text": "Blanice (přítok Otavy)\n\nBlanice, nazývaná též \"Vodňanská Blanice\" (německy \"Flanitz\", na dolním toku \"Blanitz\"), je jihočeská řeka, pravostranný a nejdelší i nejvodnější přítok Otavy. Délka toku činí 94,7 km a je tak 26. nejdelší řekou v Česku. Plocha povodí měří 863,9 km².\n\nJméno vodního toku bylo odvozeno od přídavného jména \"blanná\" ve smyslu protékající \"blaněmi\". Staročeské slovo \"blaně\" znamená vlhká louka či pastvina.\n\nPramení v Želnavské hornatině na severním svahu Lysé u bývalé osady Zlatá ve VVP Boletice ve výšce 972 m n. m. a teče severním směrem. U železniční zastávky Spálenec vtéká do Prachatické hornatiny, na jejímž západním okraji vytváří v úseku mezi Blanickým a Řepešínským mlýnem hluboké až kaňonovité údolí. V tomto úseku dosahuje svého největšího sklonu – mezi Blažejovicemi a Krejčovicemi je to 2,12%. Nad Husincem na ní leží Husinecká přehrada. Pod Těšovicemi Prachatickou hornatinu definitivně opouští a protéká napříč Bavorovskou vrchovinou. U Krašlovic vtéká do Českobudějovické pánve, kde vytváří četné volné meandry, mrtvá ramena a tůně. Ústí zprava do Otavy u Putimi na říčním kilometru 32,8 v 362 m n. m.\n\n\nPrůměrný průtok Blanice u obce Heřmaň na 4,2 říčním kilometru činí 4,65 m³/s.\n\nPrůměrné dlouhodobé měsíční průtoky Blanice (m³/s) ve stanici Heřmaň:\n\nPrůměrné měsíční průtoky Blanice (m³/s) ve stanici Heřmaň v roce 2013:\n\nHlásné profily:\n\nPovodím řeky Blanice vedla jedna z nejstarších solných stezek na Šumavě, obchodní cesta z Pasova přes Prachatice do Písku a dále do Prahy, která sloužila lidem již v době předhistorické. V době historické byla využívána nejpozději od 10. století. Nazývala se \"Via Bohemica\" a později Zlatá stezka (\"Via aurea\"). Blanici tato cesta překonávala u pozdější osady Cudrovice a hradu Hus a podél jejího toku vedla od Těšovic k Protivínu. Z Volar od této trasy odbočovala pašerácká cesta, která se vyhýbala celnici v Prachaticích a vedla přes Mlynářovice, Krejčovice a odtud podél údolí Blanice až do Husince. V současnosti průběh bývalé Zlaté stezky z velké části kopíruje silnice II/141.\n\nNa Blanici je pstruhový revír \"Blanice Vodňanská 7\" (20 km, od konce maximálního vzdutí vodní nádrže Husinec v místech pod dětským táborem Rechle až k železničnímu mostu zastávky Spálenec), a mimopstruhové revíry \"Blanice Vodňanská 6 - údolní nádrž Husinec\" (5 km), \"Blanice Vodňanská 4\" (9 km, od Rozboudovského mlýna u Svinětic až k druhému jezu nad mlýnem Blanice v k. ú. Blanice), \"Blanice Vodňanská 3\" (14 km, od jezu nad betonovým mostem v Milenovicích až k bývalému Rozboudovskému mlýnu), \"Blanice Vodňanská 2\" (12 km, od jezu Benešovského mlýna u železničního mostu trati Písek – Protivín až k jezu nad betonovým mostem v Milenovicích), \"Blanice Vodňanská 1\" (6,6 km, od ústí do Otavy u Zátaví až k jezu Benešovského mlýna).\n\nPro vodáky je Blanice sjízdná od Spálence v délce 83 km. Za vodácky nejhezčí je považován horní úsek k vodní nádrži Husinec. Obvyklý začátek splouvání je u mostu u Blažejovic, kde se Blanice mění z klidného meandrujícího toku v prudkou řeku s balvanitým korytem a s přehlednými kaskádami až WW III. Řeka v tomto úseku až k Záblatí protéká CHKO Šumava, ale plavba není nijak omezena a závisí tak pouze na stavu vody, který zde bývá příznivý jen na jaře a po deštích. K nebezpečím tohoto téměř 20 km dlouhého úseku patří balvanovité kaskády a popadané stromy, proto jej lze doporučit jen zkušeným vodákům.\n\nMéně obtížný je střední úsek řeky od hráze vodní nádrže Husinec do Strunkovic nad Blanicí (délka 10 km, svižný tok s občasnými peřejemi do WW II). Navíc v závislosti na vypouštění z přehrady je sjízdný častěji než horní úsek. Ze Strunkovic lze pokračovat do Vodňan (délka 17 km, pěkný meandrující tok s postupně se snižujícím sklonem, WW I a ZWC). Určitou nevýhodu úseku Husinec – Vodňany představují četné jezy. Jsou to převážně staré klasické jezy s šikmou spádovou deskou, v horní části někdy i se sjízdnými propustmi. Zároveň s postupným uklidňováním toku přibývá na tomto úseku směrem po proudu vrbiček. Zhruba do Svinětic nečiní vegetace větší překážky, ale na posledních kilometrech mezi kempem Pražák a Vodňany se již vyskytuje i několik velmi obtížně průjezdných míst.\n\nOd Vodňan až k ústí do Otavy protéká Blanice převážně regulovaným korytem a jsou na ní nesjízdné jezy a nízké stupně, pod kterými se mohou tvořit nepříjemné válce. Tento úsek tudíž už vodácky atraktivní příliš není.\n\nV řece Blanici se ve středověku rýžovalo zlato. V nivě Blanice jsou zachovány zbytky středověkých rýžovnických sejpů. V 16. století se v okolí Blanice provádělo dolování. Ještě v roce 1764 existoval zlatý důl sv. Antonín u Záblatí. Poslední pokusy o dolování se konaly v letech 1816–1820 u Zvěřenic, ale pro špatný výsledek byla těžba zastavena.\n\nBlanice protéká následujícími vesnicemi a městy: Arnoštov, Spálenec, Záblatí, Husinec, Těšovice, Strunkovice nad Blanicí, Blanice, Bavorov, Krašlovice, Vodňany, Milenovice, Protivín, Myšenec, Maletice, Heřmaň a Putim. Největšími městy na řece jsou Vodňany se 7 tisíci obyvatel a Protivín s 5 tisíci obyvatel.\n\nBlanice je řeka s největší populací perlorodky říční v České republice a po německé řece Lutter druhou největší ve střední Evropě. Podle Agentury ochrany přírody a krajiny ČR žije v Blanici zhruba 20 tisíc kusů perlorodek z celkových asi 100 tisíc v Česku. Hojnost perlorodek v Blanici je způsobena jednak čistotou vody – na horním toku v okolí Spálence a Arnoštova Blanice protéká krajinou s minimem osídlení a poměrně málo intenzívním zemědělstvím. Druhým důležitým faktorem je navzdory nadmořské výšce relativně teplá voda (v době rozmnožování musí být alespoň po dobu 10 dnů nad 15 °C). Dále je v řece protékající převážně luční krajinou dostatek potravy. Obecně se perlorodky zachovaly ve vyšších polohách a v horních částech toků, Blanice patří k posledním pěti místům v Čechách, kde ještě žijí (dále na Malši, Teplé Vltavě, ve Zlatém potoce a v povodí Rokytnice na Chebsku). Dalšími původními živočichy Blanice jsou pstruzi obecní, na jejichž žaberní oblouky se larvy perlorodek přichytávají a šíří se řekou. V minulosti žili perlorodky na Blanici i v Husinci, ale přehrada Husinecké nádrže je pro ně nepřekonatelnou překážkou.\n\nV úseku mezi Horním Záblatím a Zábrdským mlýnem byl monitorován výskyt řady vzácných živočišných druhů – především vranka obecná, perlorodka říční, mihule potoční, střevle potoční, ledňáček říční a vydra říční, z dalších zvláště chráněných druhů živočichů byli zaznamenáni jelec jesen (v nadjezí Zábrdského jezu), mník jednovousý, pstruh potoční, ropucha obecná, ještěrka obecná (na lokalitě Zábrdská skála) a užovka obojková.\n\n\n\n"}
{"id": "116100", "url": "https://cs.wikipedia.org/wiki?curid=116100", "title": "Eskrima", "text": "Eskrima\n\nEskrima je filipínské bojové umění pro veřejnost zvláště charakterizované bojem se zbraněmi tyčí (mečem, mačetou) a nožem. Ovšem neméně účinné zůstává i jako boj beze zbraně. Eskrimu je potřeba chápat jako princip bojových technik a reakcí, který lze aplikovat za použití jakýchkoliv předmětů k vlastní sebeobraně (tužka, deštník apod.)\n\nK pojmenování stylu se užívá též termínů Arnis de mano nebo Kali.\n\nPrvní veřejnou školu FMA v Česku otevřel na jaře roku 1990 Ivan Rzounek v Praze, který studoval \"Inosanto Kali\" a \"Latosa Escrima\" v zahraničí. Latosa Escrima je poměrně známá především díky jejímu částečnému zařazení do výuky škol zabývajících se Wing Tsun, kde jde však o značně modifikovanou verzi původních stylů. Latosa Escrima je nyní v Česku vyučována výhradně ve školách Czech WingTsun Association. Kromě toho existují v Česku i školy výhradně zaměřené na eskrimu, jako například škola Combat Serrada Escrima Czech Republic, škola Dipenshi vyučující Pekiti-Tirsia Kali, nebo škola Modern Arnis.\n\nUpravená Latosa Eskrima se vyučuje také v organizaci AVSE, kde je však styl znám pod názvem Skirmen, a vyučuje se společně s čínským bojovým uměním Wing Chun.\n\n\n"}
{"id": "116101", "url": "https://cs.wikipedia.org/wiki?curid=116101", "title": "Timoteus Lovčáni", "text": "Timoteus Lovčáni\n\nTimoteus Lovčáni (též \"Lovčány\", \"Lowczany\", \"Lowtsani\", \"Lowczanius\"; pols. \"Łowczany\", maď. \"Lovcsány\" nebo \"Lovcsányi\") († 1631) byl slovenský evangelický kazatel.\n\nPocházel z rodu Lovčánich, z něhož působilo v duchovenské službě více mužů. Byl synem zvolenského pastora Jiřího Lovčániho. Roku 1593 byl ve Wittenbergu ordinován, působil po otcově boku v Banské Štiavnici, poté v Žilině. Roku 1599 byt těšínským knížetem Adamem Václavem povolán do úřadu evangelického děkana těšínského knížectví. Tento úřad zastával od roku 1600 do roku 1611, kdy jej kníže, který konvertoval ke katolicismu, z Těšína vypudil. Odešel do Žiliny, odkud se během českého stavovského povstání roku 1619 vrátil do Těšína, kde (patrně s kratšími přestávkami) působil až do roku 1627. Od roku 1627 do své smrti sloužil církvi ve Zvolenu.\n\nJeho latinsky psané verše byly uveřejněny v Exnerově sborníku \"Anchora Utriusque Vitae\".\n\n"}
{"id": "116104", "url": "https://cs.wikipedia.org/wiki?curid=116104", "title": "Arnor", "text": "Arnor\n\nArnor neboli Království Dúnadanů ve vyhnanství, též Severní království byla říše Dúnadanů ve fiktivním světě J. R. R. Tolkiena. Království Arnor bylo založeno Elendilem Vysokým v Eriadoru po pádu ostrova Númenoru. Arnor je sesterským královstvím Gondoru, které založili Elendilovi synové Isildur a Anárion. Hlavním městem Severní říše a sídlem krále Elendila bylo město Annúminas nacházející se nedaleko jezera Nenuial. Po porážce Saurona došlo k úpadku říše způsobeném především občanskou válkou, která vzplála po smrti krále Eändura v roce 861 třetího věku. Definitivní zánik přinesl rozdrobeným dúnadanským královstvím Velký mor a války s čarodějnou říší Angmar. Po více než 1000 letech obnovil království Arnor až Isildurův dědic Aragorn, který přijal jméno Elessar.\n\nNázev \"Arnor\" je sindarský a je odvozen ze slov \"ara\" čili \"vysoký\", \"královský\" a \"(n)dor\" tedy \"země\". V době svého největšího rozkvětu Arnor zahrnoval téměř celou oblast Eriadoru mezi řekami Bruinen, Gwathló a Lhûn. Uprostřed říše se nacházela také oblast na koneci třetího věku známá jako Kraj. Obyvatelstvo se skládalo z Dúnadanů na západě a ze smíšených nebo původních lidských národů. Po roce 1050 se v Eriadoru usazovali také hobiti.\n\nHistorie Severního království je Tolkienem nejpodrobněji popsána v dodatcích \"Pána prstenů\". Dílčí informace se dají dohledat také v \"Silmarillionu\" nebo \"Nedokončených příbězích\".\n\nZa dob své největší slávy se arnorské království rozkládalo na většině Eriadoru mezi Modrými a Mlžnými horami. Severní a západní část Arnoru byla hornatá. Nacházely se zde Věžové kopce a Severní, Větrovské, Daleké, Jižní, Mohylové a Soumračné vrchy. Přibližně uprostřed Severního království se nacházela úrodná a mírná oblast v pozdější fázi třetího věku známá jako Kraj. Největší řekou protékající Arnorem byla Baranduina známá jako Brandyvína. Ta pramenila v Soumračném jezeře Nenuial obklopeném Soumračnými vrchy a tekla jižním a později jihovýchodním směrem, načež se vlévala do oceánu Belegaeru. Mezi Baranduinou a hraniční řekou Šeravou ležel rovinatý kraj Minhiriath.\n\nArnor ohraničovaly v dobách jeho největší slávy z jihovýchodu řeky Šerava - Gwathló a Bouřná - Bruinen, které jej oddělovaly od východněji položených elfských panství v Imladris a Eregionu. Západní hranici mezi Arnorem a elfskou přístavní zemí Lindon tvořila řeka Luna - Lhûn a jižní část pohoří Ered Luin.\n\nPo rozdělení Arnoru na tři samostatná království se dědic Arnoru - Arthedainské království rozkládalo mezi Lhûnou a Baranduinou, avšak zahrnovalo také oblast na sever od Velké východní cesty táhnoucí se až po Severní a Větrovské vrchy. Království Cardolan leželo směrem na jih od Velké východní cesty mezi řekami Baranduinou a Gwathló. Severovýchodně položená říše Rhudaur se nacházela mezi výběžkem Mlžných hor zvaným Obroviště, Větrovskými vrchy a řekou Bruinen.\n\nAnnúminas čili \"Věž západu\" bylo hlavní město Severního království založené v roce 3320 druhého věku Elendilem, který zde sídlil jako Velekrál Dúnadanů až do vypuknutí války posledního spojenectví. Město se nacházelo na březích jezera Nenuial, které bylo obklopené Soumračnými vrchy. V Annúminasu byl přechováván jeden ze tří palantírů umístěných v Arnoru. Nacházel se zde také symbol Severního království - žezlo krále Arnoru, známé jako Annúminaské žezlo, které na Aragornovu korunovaci na konci třetího věku přivezl ze severu pán Roklinky Elrond.\n\nPo válce posledního spojenectví a katastrofě na Kosatcových polích se velmi ztenčila populace celé říše, což se citelně projevilo právě na hlavním městě, které bylo záhy opuštěno a do skončení třetího věku z něj zbyly jen ruiny. Po porážce Saurona nechal město znovu obnovit král Elessar, který zde usednul na trůn Obnoveného království.\n\nAmon Sûl, tedy \"Větrný kopec\" byl prastarou pevností vybudovanou Dúnadany na jižním okraji Větrovských vrchů brzy po založení Arnoru. Věž Amon Sûl vystavěná na holém a okrouhlém stejnojmenném kopci měla za úkol bránit centrální oblast Severního království z východu. Byl zde umístěn nejmocnější ze tří arnorských palantírů, jehož prostřednictvím se Severní království dorozumívalo s Gondorem.\n\nPevnost bylo zničena v roce 1409 T. v., kdy čarodějný král Angmaru napadnul rozdělená dúnadanská království v Arnoru. Zdejší palantír byl následně přemístěn do hlavního města Arthedainu Fornostu.\n\nNa přelomu třetího a čtvrtého věku zbyla z věže Amon Sûl již pouze ruina připomínající korunu na hlavě starého kopce. Kopec byl tehdy znám jako Větrov. Při své cestě do Roklinky se zde utábořili hobiti vedení hraničářem Aragornem. Byli zde přepadeni černými jezdci. Jejich vůdci se zde otráveným mečem podařilo těžce poranit nositele prstenu Froda Pytlíka.\n\nFornost \"Severní pevnost\" bylo opevněné arnorské sídlo nacházející se jižním cípu Severních vrchů. Po opuštění hlavního města Annúminasu se Fornost stal hlavním městem Severního království. Po vypuknutí občanské války se Fornost stal hlavním městem Arthedainu.\n\nZkáza Fornostu a vůbec celého Arthedainu přišla v roce 1974 T. v., kdy Černokněžný král v zimě napadl království, dobyl a vyplenil Fornost a zahnal přeživší za řeku Lhûn. Poslední král Arvedui uprchnul s částí své stráže na mrazivý sever, odkud se však již živý nevrátil.\n\nTharbad byl významným říčním přístavem vystavěným na řece Gwathló v místě, kde její proud křižovala Severojižní silnice spojující Severní a Jižní království. Starobylý Tharbad byl založen Númenorejci hluboko ve druhém věku v místech bažin, které kolem toku Gwathló vznikaly za soutokem Mšené a Labutí řeky.\n\nPo zániku přístavu Vinyalondë zesílil význam vnitrozemského Tharbadu. Zdejší přístav byl rozšířen natolik, že byl schopen přijímat velké námořní lodě, které sem připlouvaly proti proudu řeky Šeravy. Přes proud Gwathló byl vystavěn velký most, který střežila pevnost vybudovaná na náspech umístěných na obou stranách řeky.\n\nVe válce elfů se Sauronem na konci 17. století druhého věku se přístav stal klíčovým místem celého střetnutí. Sauronova vojska, která po počátečních úspěších vyplenila Eregion a zaplavila celý Eriador, byla záhy poražena díky posilám z ostrova Númenoru, které do Středozemě vyslal král Tar-Minastir. Druhá Númenorejská flotila vedená admirálem Ciryaturem se zároveň vylodila v ústí řeky Gwathló a ustupující Sauronova vojska, která se po porážce u Šedých přístavů stahovala na jihovýchod, byla obklíčena a rozdrcena právě v blízkosti Tharbadu.\n\nPo pádu Númenoru a založení království ve vyhnanství Arnor a Gondor se Tharbald situovaný na hranicích Arnoru stal klíčovým místem pro komunikaci a spojení obou zemí. Městem procházela Severojižní silnice procházející bažinatým a zpustlým krajem okolo města. V průběhu třetího věku, kdy se Arnor začal po smrti krále Eärendura zmítat v občanské válce, a kdy byl Gondor zaměstnán přibývajícími útoky z východu, značně poklesl význam Severojižní cesty a tím i Tharbadu jako obchodního střediska. V roce 1636 zpustošil celý Eriador mor, který se nevyhnul ani tomuto přístavu. Těžce bylo zasaženo obyvatelstvo království Cardolan, které v důsledku této epidemie zcela zaniklo. Tharbad se tak stal samostatným městem a jeho vliv nadále upadal. Definitivní konec města přišel v roce 2912, kdy Velké záplavy zpustošily celý Enedwaith a Minhiriath. Tharbadský most se tehdy zřítil a zbylí obyvatelé město opustili.\n\nPři své pouti na Elrondovu radu do Roklinky prošel zpustlým Tharbadem i syn gondorského správce Denethora Boromir. V té době sloužil pro přechod přes Gwathló již pouze nebezpečný brod, který byl vytvořen z trosek zničeného mostu.\n\nJeště před založením Arnoru žilo ve Středozemi mnoho obyvatel númenorského původu, neboť již za dob krále Tar-Meneldura a hlavně Tar-Aldariona začali Númenorejci podnikat objevné plavby do Středozemě a někteří z nich se zde usídlili natrvalo. Většina jich tehdy žila v přístavu Vinyalondë, později známém jako Lond Daer. Před příjezdem Númenorejců zde žili Edain a kolonisté se s původním obyvatelstvem brzy smísili.\n\nZe zkázy Númenoru se na svých lodích zachránili pouze Elendil, syn Amandila pána z Andúnië, jeho synové Isildur a Anárion a jejich lid, který zůstal věrný Eldar. Elendilem, kterého vlny vyvrhly v Lindonu, založil v roce 3320 D. v. s Círdanovou a Gil-galadovou pomocí svou severní říši Arnor. Jeho synové Anárion a Isildur ve stejnou dobu založili jižní království Gondor. Historie obou království je propletená, Arnor i Gondor jsou známy jako Říše Dúnadanů ve Vyhnanství. Arnor, jehož hlavním městem se stal Annúminas, měl vždy výhodnější polohu než Jižní Království Gondor, protože se nacházel v blízkosti Gil-galadovi říše, která ležela za řekou Lhûn.\n\nKráce po založení obou říší obnovil Sauron svou moc a Gondor napadnul. Tehdy bylo Elendilem a Gil-galadem zformováno Poslední spojenectví elfů a lidí, jehož armády vedené oběma Velekráli pochodovaly vstříc Sauronově zemi Mordor. Spojencům se podařilo porazit vojska Temného pána v bitvě na Dagorladu a oblehnout Saurona v jeho věži Barad-dûr. Při tomto sedmiletém obléhání padnul, v souboji se samotným Sauronem jak Gil-galad, tak Elendil, avšak Elendilovu synovi Isildurovi se podařilo utnout Sauronovi z ruky jeho Vládnoucí prsten a Temný pán tak byl načas svržen.\n\nPorážkou Saurona skončil druhý a začal třetí sluneční věk. Druhý Velekrál Isildur Sauronův prsten proti radám Elronda a Círdana nezničil a vydal se i s ním podél toku řeky Anduiny na sever. Roku 2 třetího věku byl přepaden skřety a zabit v bitvě na Kosatcových polích, přičemž došlo ke ztrátě Jednoho prstenu, který uvíznul v bahně Anduiny. Tři nejstarší Isildurovi synové zahynuli spolu s ním, ale čtvrtý a nejmladší syn, Valandil, který zůstal v Roklince, přežil a stal se dědicem svého otce a příštím králem Arnoru. Protože Valandil a ani jeho dědici nevznesli nárok na trůn Gondoru, zůstaly říše Dúnadanů oddělené a v jižním království vládl Anárionův syn Meneldil a jeho potomci.\n\nS vítězstvím ve válce Posledního spojenectví dosáhla moc Arnoru svého vrcholu. Velekrál Isildur vládl všem zemím mezi pohořím Ered Luin a řekou Poros. Po dlouhé válce a následné pohromě na Kosatcových polích se však říše potýkala nedostatkem obyvatel a mnoho oblastí v Arnoru se vylidnilo. Tak bylo postupně opuštěno hlavní město říše Annúminas a Arnor dál ztrácel svou bývalou sílu. Po smrti desátého arnorského krále Eändura v roce 861 T. v. došlo mezi jeho třemi syny Amlaithem, Thorondurem a Aldarionem ke sporu o nástupnictví a Arnor byl v občanské válce rozdělen na tři samostatná království Arthedain, Cardolan a Rhudaur.\n\nRozdělení království odstartovalo úpadek Západních Dúnadanů. Vládnoucí Isildurova linie se udržela pouze v Arthedainu jehož králové brzy vznesli nárok na celé bývalé území Arnoru. O své hranice vedla tato tři království mnohé spory, avšak nejvýraznějším problémem se ukázal spor o vež Amon Sûl, kde byl umístěn nejmocnější z arnorských palantírů. Vztah mezi Arthedainem a Cardolanem se po čase uklidnil a obě království k sobě nebyla nepřátelská.\n\nKolem roku 1300 T. v. povstal Černokněžný král, který kolem sebe shromáždil skřety a divoké lidi a založil na úbočích Mlžných hor svou čarodějnou říši Angmar. Později se ukázalo, že se jednalo o vůdce nazgûlů, kteří byli po prvním svržení Saurona rozehnáni, nicméně však přežili. Na stranu Angmaru se brzy přidal také Rhudaur, kde přežívala jen hrstka posledních Dúnadanů a kde se vlády chopil zlý kníže Horalů. Arthedainský král Argeleb, jehož autoritu respektovali i vládci Cardolanu, nechal v polovině 14. století proti nepřátelům opevnit Větrovské vrchy, krátce na to však padnul v bitvě s Rhudaurem a Angmarem. Argelebův syn a nástupce Arveleg s pomocí elfů z Lindonu poté na čas zatlačil nepřátele zpátky na linii Větrovských vrchů.\n\nV roce 1409 T. v. vyšlo z Angmaru obrovská armáda, která rozdrtila arnorské vojsko, přičemž v boji o Amon Sûl padnul také král Arveleg. Věž byla rozbořena, načež skřeti vyplenili Cardolan a oblehli hlavní město Arthedainu Fornost a zabrali celý Rhudaur. Mladý král Araphor s Círdanovou a Elrondovou pomocí slábnoucí říši s vypětím sil ubránil. V roce 1636 za vlády krále Argeleba II. zpustošil mor rozlehlé oblasti Eriadoru a zcela vylidnil jižní a centrální Cardolan.\n\nKrálovství Arthedain zůstalo ubohým odrazem rozlehlé a mocné říše Arnor před rokem 861 T. v. V roce 1974 opět vzrostla moc Angmaru a Černokněžný král v zime opětovně napadnul Arthedain. Posily z Lindonu nestihly dorazit včas, hlavní město Fornost padlo, poslední arnorský král Arvedui uprchnul na sever a Severní království tak bylo zničeno. Posily z Lindonu a Gondoru však přesto dorazily a zcela rozdrtily angmarská vojska v bitvě u Fornostu. Černokněžný král poté uprchnul a jeho říše Angmar zanikla.\n\nObyvatelstvo Arnoru bylo téměř zdecimováno neustálými válkami. Přesto v oblasti Kraje přežili hobiti, lidé zůstali v oblasti Hůrecka, v přístavu Tharbad a přeživší arnorští Dúnadané si vystavěli nové domovy na sever od elfské Roklinky, kde byli známí jako Hraničáři ze Severu. S pomocí elfů se ukryli před zbytkem Středozemě a stal se z nich izolovaný a potulný lid. Linie Isildurovi královské krve však nezanikla a přenášela se dál v žilách náčelníků Dúnadanů.\n\nPo návratu krále Aragorna II. Elessara byl Arnor včleněn do obnoveného dúnadanského království ve Středozemi. Annúminas se znovu stala hlavním městem Severního království. Po pádu Saurona se znovu stal Arnor bezpečným, ale zůstal méně hustě osídlen než Gondor na jihu. Kraj, který kdysi také spadal do Arnorského království, získal od krále Elessara nezávislost.\n\n\n"}
{"id": "116105", "url": "https://cs.wikipedia.org/wiki?curid=116105", "title": "STS-115", "text": "STS-115\n\nSTS-115 je označení letu raketoplánu Atlantis k Mezinárodní vesmírné stanici. Hlavním úkolem mise byla doprava a montáž levé části nosníku stanice a páru panelů s fotovoltaickými (slunečními) články.\n\n\nRaketoplán odstartoval 9. září 2006 v 17:14:55 SELČ. V nákladovém prostoru vezl na stanici jako jediný stavební komplet dva příhradové nosníky (ITS-P3 a ITS-P4) se dvěma panely (4A a 2A) s fotovoltaickými články, který byl nainstalován na ISS během tří výstupů dvojic astronautů do kosmického prostoru. Raketoplán přistál na dráze 33 Kennedyho vesmírného střediska 21. září 2006 ve 12:21 SELČ.\n\n"}
{"id": "116108", "url": "https://cs.wikipedia.org/wiki?curid=116108", "title": "Svatá Cecilie", "text": "Svatá Cecilie\n\nSvatá Cecilie (cca 200 Řím – 22. listopadu 230 Řím) byla římská mučednice a svatá katolické i pravoslavné církve, patronka duchovní hudby, muzikantů (varhaníků), zpěváků, básníků, řemeslníků zhotovujících hudební nástroje a slepců. Atributy: růže, hudební nástroje (varhany, housle).\n\nPodle legendy pocházela ze starého římského rodu Ceciliů. Již v mládí se stala horlivou křesťankou. Nosila sice šaty odpovídající vznešenému stavu, ale pod ně si oblékala žíněnou košili. Nepotrpěla si na zábavy, ale učila se hudbě a zpěvu, aby takto mohla chválit Boha. Zavázala se slibem věčného panenství.\n\nO její ruku požádal Valerianus, pohanský mladík s nejlepší pověstí. Cecilie prosila anděly o přímluvu, aby si uchovala panenství i přesto že vstoupí do stavu manželského. Po svatbě oznámila manželovi, že jejím vyvoleným chotěm je Ježíš Kristus a ten jí dal za strážce anděla, který střeží její tělo. Pokud by snad chtěl její panenství porušit, bude andělem zahuben. Valerius byl pohan a nechtěl Cecilii uvěřit, když žádného anděla neviděl. Cecilie mu vysvětlila, že i on anděla uvidí, když uvěří v Boha, Ježíše Krista a dá se pokřtít. Poslala ho za svatým kmetem Urbanem. Stařec ho skutečně získal pro křesťanskou víru. Jakmile se Valeriánus vrátil domů nalezl Cecilii pohrouženou v modlitbě a vedle ní zářícího anděla se dvěma kyticemi růží a lilií. Anděl pravil: „\"Přináším tyto květy z ráje nebeského. Květy nepozbudou krásy ani vůně, budete-li je chovati s čistým srdcem a neposkvrněným tělem.\"“\n\nPodobně s pomocí svatého Urbana získali pro křesťanskou víru i Valeriánova bratra Tiburcia. Všichni pak zahynuli mučednickou smrtí při pronásledování křesťanů. Oba bratři byli jako šlechtici sťati mečem. Svým odhodláním a pevnou vírou zapůsobili na velitele stráže Maxima. On také přijal víru a byl utlučen kyjem. Cecilie ještě stačila veškerý svůj majetek uchránit před konfiskací tím, že ho všechen rozdala chudým. Podle rozsudku měla podstoupit trest smrti ve vlastní lázni udušena vedrem a horkou parou. Když však zůstala i ve žhavé komoře živa, dali ji také stíti. Kat jí zasadil tři rány mečem do šíje a domníval se, že je mrtva. Cecilie však ještě tři dny žila.\n\nPodle legendy byla Cecilie umučena v roce 230 za panování císaře Alexandra Severa, ale podle novějšího bádání se tak muselo stát ještě za panování císaře Marka Aurelia, tedy kolem roku 170.\n\nPapež Urban I. dal pochovat její tělo v Kallixtových katakombách (catacombe di S. Callisto) v Římě hned vedle hrobů biskupů. Dům mučednice posvětil jako kostel a o sto let později zde vyrostl skutečný chrám. Když v roce 822 byly v katakombách ostatky světice znovu nalezeny, nechal je papež Paschal I. přenést do kostela sv. Cecílie a tam pochovat. Při otevření rakve roku 1595 bylo prý její tělo nalezeno tak, jak bylo kdysi pohřbeno. Tento výjev vtesal sochař Stefano Maderna do nádherné mramorové skulptury umístěné v chrámu sv. Cecilie v Trastevere (Itálie). Cecíliiny ostatky jsou kromě Říma uchovávány také v Hildesheimu a v Albi.\nLegenda o svaté Cecilii hudbou velebící Boha, se stala inspirací pro řadu umělců od starověku do dnešní doby.\n\nJe připomínána na obrazech Raffaela Santiho, Petra Paula Rubense, Guida Reniho, povídkách a básních G. Chaucera a Johna Drydena, hudbě G. F. Händela, Henry Purcella, Alessandra Scarlattiho, čii skladateli současnosti Benjamina Brittena či Jiřího Stivína.\n\nCecílie patří dodnes ke zvláště oblíbeným světicím. Jméno Cecílie bylo v dřívějších dobách jedním z nejčastějších dívčích jmen. Sv. Cecilie je patronkou hudby a slepců, má svátek 22. listopadu.\nSvátek svatých Valeriana a Tiburcia je 14. dubna. (českou obdobou jména Tiburcius je Ctibor.) Jinou svatou téhož jména je sv. Cecilie, abatyše Lotrinská, která zemřela roku 670. Podle církevního kalendáře má svátek 12. srpna.\n"}
{"id": "116111", "url": "https://cs.wikipedia.org/wiki?curid=116111", "title": "Stropnice", "text": "Stropnice\n\nStropnice je řeka v Jihočeském kraji, dříve nazývána potokem Borovanským. Je to nejvýznamnější pravostranný přítok Malše. Délka toku je 54 km. Plocha povodí měří 402,4 km².\n\nŘeka pramení na hranicích České republiky a Rakouska v Novohradských horách na svahu Vysoké v nadmořské výšce 780 m. Vlastní pramen je v Rakousku. Nejprve teče severním až severovýchodním směrem. Pod Horní Stropnicí se na řece nachází vodní nádrž Humenice. Pod ní Stropnice protéká parkem Terčino údolí. Dále po proudu u Nových Hradů posiluje tok říčky zprava Novohradský potok. Zhruba po dalších pěti kilometrech (pod ústím Vyšenského potoka) se řeka obrací na severozápad. Tímto směrem proudí až k Borovanům, odkud dále pokračuje na západ. Nedaleko svého ústí na 5,0 říčním kilometru přibírá Stropnice zleva svůj největší přítok Svinenský potok, který je dlouhý 30 kilometrů. Vlévá se u Dolní Stropnice do řeky Malše na jejím 16,8 říčním kilometru v nadmořské výšce 400 m.\n\n\nHlásné profily:\n"}
{"id": "116114", "url": "https://cs.wikipedia.org/wiki?curid=116114", "title": "CP866", "text": "CP866\n\nCP866 je znaková sada používaná pod operačním systémem MS-DOS pro cyrilici.\nJe založena na „alternativní sadě znaků“ definované v normě GOST 19768-87.\n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n\n\"(Pouze poslední řádek tabulky, vše ostatní zůstává stejné)\"\n\nNejčastěji používaná varianta CP866 (KOI8-R používá stejnou znakovou sadu, pouze\nv jiném pořádku).\n\nTo samé, ale bez znaku Ё (všechny symboly 0xF0—0xFF se shodují se stránkou CP437):\n\nRUSCII, strana CP1125 (používá se na Ukrajině):\n\nAlternativní kódování kompatibilní s GOST 19768-87 (soubor znaků se shoduje s základním kódováním,\nznaky na pozicích 0xF2–0xF5 by měly vypadat jako rovné diagonály):\n\nCP866.chuv – kódování používané pro čuvašštinu:\n"}
{"id": "116118", "url": "https://cs.wikipedia.org/wiki?curid=116118", "title": "Inuitská mytologie", "text": "Inuitská mytologie\n\nInuitská mytologie je soubor pověstí a mýtů ústně tradovaných mezi Inuity, obyvateli polárních končin Severní Ameriky. Náboženství v ní obsažené je u Inuitů živé i v dnešních časech. Dominantním prvkem mytologie jsou bytosti zosobňující drsné síly přírody a trestající ty, kteří se nechtějí sklonit před zvyky a moudrostí předků.\n\nV eskymáckých mýtech vystupuje např. liška v mýtu o stvoření světa, kde chce ponechat vládu tmy, v tom jí zabrání zajíc, někdy havran.\n\n"}
{"id": "116123", "url": "https://cs.wikipedia.org/wiki?curid=116123", "title": "Hardžedef", "text": "Hardžedef\n\nHardžedef (jméno též někdy nesprávně přepisováno jako Džedefhor) byl mladší syn panovníka 4. dynastie Chufua v Egyptě z doby Staré říše kolem roku 2530 př. n. l. Je mu připisována nejstarší ze dnes známých Knih moudrých rad do života, tedy tzv. egyptských naučení. Tradice jej spolu s např. Imhotepem řadila k nejvýznamnějším egyptským mudrcům. Podle výzkumů Hermana Junkera byl již ve Staré říši zbožštěn, existují však i stopy o pronásledování jeho památky. Hardžedefova hrobka se nachází v Gíze východně od Chufuovy pyramidy.\n\nPostavu Hardžedefa využívala pozdější literární tradice: mimo jiné měl být objevitelem několika kapitol Knihy mrtvých, jejichž text nalezl na starých posvátných místech.\n\nZ textu Hardžedefova naučení je znám pouze začátek rekonstruovaný podle 17 opisů na hieratických ostrakách z ramessovské doby a jednoho na dřevěné tabulce z doby pozdější. Obsahuje jméno autora s jeho tituly, dále následují rady týkající se zejména příprav k posmrtnému životu.\n\n\n"}
{"id": "116124", "url": "https://cs.wikipedia.org/wiki?curid=116124", "title": "Skalice (řeka)", "text": "Skalice (řeka)\n\nSkalice (německy \"Skalitz\") je řeka na pomezí Středočeského (okres Příbram) a Jihočeského kraje (okres Písek) v České republice. Je 52,2 km dlouhá. Povodí má rozlohu 375,8 km².\n\nPramení jako Kotelský potok. Protéká Velkým a Malým Kotelským rybníkem, rybníkem Obžera a Podzámeckým rybníkem. V Rožmitále pod Třemšínem získává jméno Vlčava a od Březnice se nazývá Skalice. Pod Varvažovem protéká sevřeným údolím s četnými balvany v korytě. Vlévá se zleva do Lomnice.\n\nPotok Vlčava se ještě do 15. století jmenoval Božes (předtím Bojžes). Po něm se kraj na levém břehu Vltavy v okolí Březnice nazýval až do 15. století Bozensko či Božesko (provincia Boiziznensis, Boyzenensis).\n\nHlásné profily:\n"}
{"id": "116125", "url": "https://cs.wikipedia.org/wiki?curid=116125", "title": "Pelyněk", "text": "Pelyněk\n\nPelyněk (\"Artemisia\") je rozsáhlý rod rostlin z čeledi hvězdnicovitých, čítající v různých taxonomických pojetích 360–550 druhů. Jeho zástupci se vyskytují hlavně v mírném a subtropickém pásu na severní polokouli, rostou hlavně ve stepních až polopouštních oblastech Eurasie, Afriky a Ameriky. V přírodě České republiky se vyskytuje 17 druhů. Patří ke starým léčivým a magickým rostlinám, některé aromatické druhy jsou využívány jako koření a k výrobě alkoholických nápojů. Pyl pelyňků může být nepříjemným alergenem. Vědecký název \"Artemisia\" je odvozen od řecké bohyně Artemis, případně od královny Artemísie z Holokarnasu, ovládající léčitelstké umění.\n\nRostliny rodu pelyněk jsou jednoleté, dvouleté nebo vytrvalé byliny, polokeře i keře. Bývají nejčastěji aromatické, jsou jemně chlupaté nebo lysé a mohou dorůst do výšky až přes 300 cm. Lodyhy nebo větve porůstají střídavými listy, které jsou častěji členěné než celistvé. Přízemní a spodní listy mívají řapíky, horní jsou obvykle přisedlé, čepele mívají nitkovité, lineární, kopinaté, vejčité nebo podlouhlé a obvykle jsou zpeřené nebo laločnaté.\n\nDrobné květní úbory bývají početné, vyrůstají v klasech nebo hroznech a společně vytvářejí mnohočetná latovitá květenství. Vejcovité nebo kulovité úbory jsou vztyčené nebo převislé. Obsahují květy s pěticípou korunou žluté nebo načervenalé barvy. Květy ve středu terče mají trubkovitou nebo nálevkovitou korunu a jsou oboupohlavné nebo funkčně jen samčí. Po obvodu jsou květy s úzkou, niťovitě trubkovitou korunou a bývají jen samičí. Dvou- až pětiřadé zvonkovité, kulovité nebo vejčité zákrovy mají střechovitě uspořádané vejčité až kopinaté listeny, které často bývají po okrajích suchomázdřité. Květy jsou opylovány větrem, popřípadě i hmyzem.\n\nPlody jsou válcovité nebo obvejčité nažky posazené v bezplevném lůžku. Nejčastěji jsou hladké, jemně rýhované nebo mají dvě vystouplá žebra. Rozšiřují se větrem, nemají však chmýr.\n\nRostliny rodu pelyněk jsou většinou bohaté na hořčiny, hlavně artemisin, artemisinin, artabsin a dimerní absinthin. V olejových žlázkách listů, lodyh i květů bývají monoterpenické nebo seskviterpenické silice jako thujon, thujylalkohol, kafr a 1,8-cineol, dále jsou přítomny třísloviny, organické kyseliny, flavonoidy luteolin a apigenin, kumariny a cholin. Jejich obsah je u jednotlivých druhů pelyňku rozdílný a závisí také na půdě, ve které rostou, i na ročním období sběru.\nV rámci čeledi hvězdnicovitých rod přísluší do podčeledi \"Asteroideae\", tribu \"Anthemideae\" a subtribu \"Artemisiinae\", kde jsou jeho blízkými příbuznými například rody chryzantéma (\"Chrysanthemum\"), kopretinec (\"Dendranthema\") nebo luhovnice (\"Leucanthemella\"). Typovým druhem je pelyněk černobýl (\"Artemisia vulgaris\"). Vnitrodruhové uspořádání rodu je složité a dosud ne zcela vyjasněné; existují přístupy preferující široký rod \"Artemisia\" sensu lato s několika podrody, nebo naopak jeho dělení do vícera menších rodů, z nichž nejvíce zástupců by měl rod \"Seriphidium\", obsahující dřevnaté keříky rostoucí ve Starém světě.\n\nTěžištěm rozšíření rodu jsou stepní až polopouštní oblasti Evropy a Asie; jen ve stepích Střední Asie vyrůstá více než 100 druhů a tvoří zde dominantu suchých, případně zasolených plání a druhově chudých pelyňkových stepí. Ve vyprahlých oblastech Středomoří a severní Afriky hojně roste \"Artemisia herba-alba\", keřovitý pelyněk \"Artemisia tridentata\" je významnou porostotvornou rostlinou suchých oblastí západu Severní Ameriky od Britské Kolumbie až po Sonorskou poušť v Mexiku. Obývají též západ Jižní Ameriky (celou oblast And od severu až na jih), v Africe se vyskytují mimo její tropickou rovníkovou část. Cirkumpolárním druhem rostoucím mimo stepi též v arktické a vysokohorské tundře je \"Artemisia frigida\". Pouze introdukovaně vyrůstají pelyňky v Brazílii, v Austrálii a na Novém Zélandě.\n\nPelyňky vyhledávají převážně stanoviště s plným osluněním, na lehčích, spíše vysychavých půdách s obsahem vápníku, rostou též na rumištích, navážkách a dalších ruderalizovaných místech, podél cest, na železničních náspech a nádražích, jako polní plevele apod. Vzhledem k vysokému obsahu silic a hořčin uvolňovaných z rostlin a absorbovaných do půdy mohou některé druhy působit alelopaticky na okolní vegetaci.\n\nNěkteré druhy (v evropských podmínách hlavně pelyněk černobýl a pelyněk pravý) se pro své hořčiny dosud používají v lidovém léčitelství, hlavně při nemocech trávicího ústrojí, jako digestivum při nechutenství, nadýmání, gastritidách, dyspepsiích a žaludečních křečích, též proti střevním parazitům. V poslední době byl prokázán antimalarický účinek hořčiny artemisininu, pelyněk roční je pěstován pro své působení proti rakovinným buňkám. Aromatické druhy pelyňku mají význam jako koření, především k tučným masitým pokrmům, jejich hořkých výtažků se též používá k dochucení vín a likérů (vermut, absint). V současnosti je používání těchto dráždivých látek v potravinářství omezeno; při neuváženém dlouhoddobém užívání mohou poškodit nerovou soustavu a nesmí se užívat v těhotenství.\n\nVybrané druhy tohoto bohatého rodu se používají pro stabilizaci dun na okrajích pouštních oblastí nebo slouží jako krmivo pro domácí zvířata. Pelyněk bílý, pelyněk Ludvíkův, pelyněk pontický, pelyněk protnicovitý nebo pelyněk mléčný (\"Artemisia lactiflora\"), pelyněk stromovitý (\"Artemisia arborescens\") i pelyněk stříbřitý (\"Artemisia stelleriana\") se používají v okrasném zahradnictví. Naopak pelyněk černobýl je mnohde považován za nepříjemný plevel. Pyl některých druhů pelyňku také způsobuje silnou pylovou alergii.\n\nVe starých kulturách měly některé pelyňky význam též jako rostliny magické, mimo jiné pro své psychoaktivní účinky, zvláště v kombinaci a alkoholem. Byly užívány jako talismany chránící před zlem, při okultních praktikách věštění a páleny jako vykuřovadlo. Několikrát je pelyněk zmiňován v Bibli, převážně jako symbol hořkosti a nepříjemností, v Apokalypse jeho jméno nese jeden z andělů zkázy.\n\nV České republice vyrůstá 5–7 původních nebo zdomácnělých archeofytů, dalších cca 10 jsou neofyty rozšířené lidským přičiněním a přechodně nebo trvale zde zplaňují. Řada dalších se pěstuje v kultuře.\n\n\n\nZ výše uvedených druhů jsou v ČR za kriticky ohrožené považovány:\n\na za zranitelný:\n\n\n \n"}
{"id": "116129", "url": "https://cs.wikipedia.org/wiki?curid=116129", "title": "Juliusz Rómmel", "text": "Juliusz Rómmel\n\nJuliusz Karol Wilhelm Józef Rómmel (3. června 1881 – 8. září 1967) byl polský generál.\n\nJuliusz Rómmel se narodil se v roce 1881. Absolvoval dělostřeleckou školu v Petrohradě. Za první světové války sloužil jako plukovník dělostřelectva v ruské armádě. Od roku 1922 byl brigádním generálem. V roce 1928 se stal divizním generálem.\n\nV roce 1939 vedl Juliusz Rómmel armádu Łódź. Většina odborníků se shoduje na tom, že jeho hrubé chyby a nerespektování rozkazů vrchního velení výrazně urychlily zhroucení polského odporu. Po kapitulaci Varšavy, jejíž obranu vedl, byl umístěn v zajateckém táboře a v roce 1945 osvobozen západními spojenci. Po druhé světové válce se vrátil do komunistického Polska, kde jeho návratu beze zbytku využila komunistická propaganda, která z něj učinila národního hrdinu a cenzurou potlačila veškeré zmínky o jeho problematickém působení na počátku války.\n\nByl pochován na hřbitově 'Cmentarz Wojskowy na Powązkach' ve Varšavě.\n\n"}
{"id": "116132", "url": "https://cs.wikipedia.org/wiki?curid=116132", "title": "Barad-dûr", "text": "Barad-dûr\n\nBarad-dûr (sindarsky \"Temná věž\", v černé řeči též \"Lugbúrz\") je pevnost Temného pána Saurona v Mordoru ve fantasy příbězích J. R. R. Tolkiena o Středozemi. Od pádu Angbandu byla nejvyšší věží ve Středozemi. Byla dvakrát zničena, na konci Druhého a po svém opětovném postavení i na konci Třetího věku. Byla to skoro nedobytná pevnost, ve které se ve Třetím věku schoval Sauron na samotném vrcholu. V Barad-dûr měl Sauron i tisíce skřetů, zlobrů, šelem a ustájení pro nosiče Nazgúlů. Zničit temnou věž přímým útokem bez zničení prstenu je téměř nemožné vzhledem k odolnosti a velikosti věže.\n\nVěž Barad-dûr postavil Sauron, Temný pán Mordoru s pomocí moci Vládnoucího prstenu během Druhého věku. Stavba věže trvala do dokončení šest století.\n\nBarad-dûr byla po bitvě na Dagorladu obležena vojsky Posledního spojenectví, vedenými Elendilem a Gil-galadem.\nBěhem obléhání padl Anárion, syn Elendilův a bratr Isildura.\n\nBarad-dûr byla zbořena po Sauronově porážce, když Isildur uťal Vládnoucí prsten ze Sauronovy ruky, avšak základy pevnosti byly vytvořeny mocí Prstenu a nemohly být zničeny, dokud trval. Proto také byla věž znovu postavena po návratu Saurona do Mordoru o několik tisíc let později.\n\nNa konci Třetího věku z vrcholu věže pátralo Oko Sauronovo po Prstenu moci. Poté, co byl Prsten zničen v Hoře osudu, se věž zřítila.\n"}
{"id": "116138", "url": "https://cs.wikipedia.org/wiki?curid=116138", "title": "Semenný váček", "text": "Semenný váček\n\nSemenné váčky (: \"vesiculæ seminales\", někdy také měchýřkovité žlázy, : \"glandulae vesiculosae\") jsou párové přídatné pohlavní žlázy, ležící mezi močovým měchýřem a konečníkem.\n\nSemenné váčky produkují hustý, zásaditý sekret, který se při ejakulaci mísí se spermiemi a výměškem ostatních přídatných žláz. U muže tvoří největší část objemu (50–80%) ejakulátu právě sekret semenných váčků. Obsahuje bílkoviny, enzymy, fruktózu, vitamín C, flaviny, fosforylcholin a prostaglandiny. Zásaditá reakce sekretu slouží k neutralizaci kyselého prostředí v pochvě, fruktóza je pak hlavním zdrojem energie pro spermie.\n\nK produkci sekretu je nutný vliv mužských pohlavních hormonů, hlavně testosteronu.\n\nSemenný váček muže je asi 4–5 cm dlouhý orgán s hrbolatým povrchem. Uvnitř je stočený a zprohýbaný, 10–15 cm dlouhý kanálek, vlastní tubulární žláza, obklopená vazivem a hladkou svalovinou. Lumen je prostorné a slouží jako zásobárna sekretu. Vývod žlázy ústí do chámovodu v místě, kde se chámovod zanořuje do prostaty.\n\nSemenný váček muže skutečně vypadá jako váček, tomu odpovídá i staré latinské pojmenování vesiculae seminales, tedy doslova semenné váčky. Tato stavba je ale u ostatních savců spíše výjimkou, u mnoha ostatních má spíše laločnatou strukturu a mnohočetné vývodné kanálky, které splývají až posléze. Proto se, pro potřeby srovnávací anatomie a ve snaze sjednotit anatomické názvosloví, upřednostňuje termín glandulae vesiculosae, tedy doslova měchýřkovité žlázy.\n\nBez ohledu na konečnou podobu žlázy, u všech savců (u kterých je vyvinuta, chybí například u šelem) vzniká jako vychlípenina zadní strany konečné části chámovodu (ductus mesonephricus).\n\n"}
{"id": "116145", "url": "https://cs.wikipedia.org/wiki?curid=116145", "title": "Dornier Do 335", "text": "Dornier Do 335\n\nDornier Do 355 Pfeil (Šíp) byl německý těžký stíhací letoun z konce druhé světové války. Vyznačoval se zvláštní konstrukcí se dvěma pístovými motory umístěnými v trupu. Do služby se jich dostala pouze hrstka.\n\nPůvod letounu se dá vystopovat až do doby první světové války, kdy Claudius Dornier navrhl mnoho hydroplánů poháněných motory v tandemu. Stejný způsob byl použit u letounů Wal a obřího Do X. Tento systém je výhodnější než u dvoumotorových letounů s motory na křídlech, protože motory v tandemu na sebe navazují; jeden z nich působí jako „tažný“ a druhý jako „tlačný“ a lze tak dosáhnout větších rychlostí, navíc má letoun lepší těžiště, při poruše jednoho z motorů nedochází k takovému kroutícímu momentu, letoun má i menší čelní odpor a dá se lépe ovládat.\n\nV roce 1939 firma pracovala na projektu velmi rychlého bombardéru (P.59) s motory v tandemu, ale Göring projekt roku 1940 zrušil.\nV květnu roku 1942 Dornier předložil návrh vylepšené verze jako P.231 schopné nést náklad 1 000 kg pum. Návrh byl tedy vybrán. Na podzim roku 1942 však bylo řečeno, že typ nebude dlouho požadován; místo toho byla změněna role letounu na rychlý stíhací bombardér, ale se stejným nákresem s motory v tandemu, to ale zdrželo dodání prototypu.\n\nTen poprvé vzlétl na podzim roku 1943, šlo o mimořádně mohutný stroj s dvěma motory DB 603, jedním před a druhým za kabinou pilota, zadní motor přenášel výkon přes dlouhou hřídel na tlačnou vrtuli za křížovými ocasními plochami. Uvnitř trupu byla pumovnice. Piloti byli překvapeni rychlostí, zrychlením, zatáčkami a celkovým řízením - byl to dvoumotorový letoun, který dokázal letět jako jednomotorový; při vypnutém předním motoru dokázal udržet rychlost 560 km/h. Nevýhodou byl špatný zadní výhled a slabý podvozek při přistávání.\n\nPrvních deset předsériových D 335A-0 byl dodáno k testování v květnu 1944. Tyto stroje měly pancéřovanou kabinu a vystřelovací sedadlo, které se aktivovalo poté, co byl odhozen kryt kabiny, horní svislá ocasní plocha a zadní vrtule, dolní svislá ocasní plocha šla odhodit také – to pro případ nouzového přistání. Na konci roku se začala vyrábět verze A-1 s motory DB 603E a možností nést pumy nebo přídavné nádrže pod křídly, měla se vyrábět i průzkumná verze A-4. Ve stejné době vznikl dvoumístný noční stíhač A-6 s radarem a cvičné A-10 a A-12 s dvojím řízením, stihly se vyrobit i dva prototypy těžší verze B. Na konci války se připravovaly různé modifikace letounu (např. větší rozpětí apod.) jako spojení dvou trupů (Do 635) nebo verze s výkonnějšími motory (Do 435). Celkem se vyrobilo okolo 90 letounů, ale žádný nebyl vyzkoušen v boji. Francouzský stíhací pilot ve službách RAF Pierre Clostermann v knize \"Velký cirkus\" popsal setkání tříčlenného roje Tempestů pod svým velením s Do 335 v dubnu 1945. Německý pilot se ihned po zpozorovaní nepřátel rozhodl pro únik, Tempestům se ho nepodařilo dostihnout, a tak k žádnému bojovému střetu nedošlo.\n\n\n\n"}
{"id": "116148", "url": "https://cs.wikipedia.org/wiki?curid=116148", "title": "Tramvajová doprava v Dnipru", "text": "Tramvajová doprava v Dnipru\n\nTramvajová doprava tvoří páteř MHD v jednom z největších měst Ukrajiny, Dnipru. \n\nTramvajová síť v Dnipru byla otevřena 26. června 1897. Jejím provozovatelem a budovatelem byla belgická společnost \"Tramways électriques d'Ekaterinoslaw\", rozchod kolejí činil 1000 mm. Provozovány byly nejprve tři linky.\n\nSoukromému provozu však začalo konkurovat město; to otevřelo vlastní tramvajovou trať 21. dubna 1906. Když pak v Dnipru zavládly roku 1918 sovětské časy, došlo ke sjednocení obou provozovatelů. Město vynaložilo mnoho prostředků na rozvoj tramvajové dopravy; do roku 1931 nakoupilo například 177 tramvají a postavilo 65 km tramvajových tratí. 6. listopadu roku následujícího začala přestavba celé sítě na široký rozchod 1524 mm, užívaný v celém SSSR. \n\nDalší změny směrovaly spíše proti tramvajím a k poklesu jejich významu. V roce 1947 otevřelo město první trolejbusovou linku, trolejbusy později odebraly tramvajím část jejich přepravní zátěže; dnes existuje zhruba dvacet trolejbusových linek. Staré tramvajové vozy, nejen zastaralé ale i poničené válkou nahradily tehdy moderní československé výroby z továrny ČKD Tatra Smíchov.\n\nPřestože roku 1995 byl otevřen první úsek metra, jeho význam není příliš velký a přepravní výkony tramvají tak nebyly ohroženy.\n\nPodle statistik z roku 1996 bylo v provozu 19 linek, 400 vozidel a přepraveno zhruba 115 000 000 cestujících (za rok). V provozu je také i historická linka s více než 100 let starými tramvajovými vozy.\n\nV Dnipru jsou nejvíce rozšířené tramvaje Tatra T3, a to jak v klasické tak i v modernizované verzi. Doplňují je modernější vozy typu Tatra T6B5, rovněž české výroby a také sovětské KTM-5.\n\nNáklady za tramvajovou dopravu nejsou hrazeny plně z jízdného a tak ztráty musí hradit stát či město. Zhruba 70 % cestujících jízdné neplatí, neboť se na ně podle na Ukrajině platných zákonů tato povinnost nevztahuje.\n\n"}
{"id": "116158", "url": "https://cs.wikipedia.org/wiki?curid=116158", "title": "Atomium", "text": "Atomium\n\nAtomium je model základní buňky krystalové mřížky železa zvětšený 165 miliardkrát. Tuto stavbu stojící v Bruselu navrhl inženýr André Waterkeyn ku příležitosti mezinárodní výstavy Expo 58. Tato ocelová stavba dosahující výšky 102 metrů je dominantou plošiny Heysel. Stabilitu objektu zajišťují tři masivní sloupy, kterými je stavba ukotvena k zemi.\n\nStavba je tvořena devíti velkými koulemi o průměru 18 m uspořádanými do tvaru krychle o hraně 29 metrů. Koule jsou spojeny dvaceti chodbami o průměru 3 m. Diagonální chodby jsou 23 m dlouhé a mají průměr 3,30 m. Stavba je vysoká 102 m a váží 2400 tun.\n\nAtomium bylo projektováno jako symbol mezinárodní výstavy a nemělo stát déle, než výstava trvala, ale díky svému úspěchu a značné popularitě si zajistilo své trvalé místo mezi bruselskými pamětihodnostmi.\n\nJeho konstrukce z kombinace oceli (kostra) a hliníku (plášť) po letech začala trpět korozí a tak byl z bezpečnostních důvodů postupně omezován do atomia přístup, až byla přístupná jen třetina celého objektu.\n\n18. února 2006 bylo Atomium po více než roční kompletní rekonstrukci znovu otevřeno.\n\nAtomium nabízí krásný výhled na město stejně jako samoobslužnou restauraci v nejvyšší kouli. Atomium, které se stalo jednou z turistických dominant nejen Belgie, ale i celé Evropy, je také místem konání výstav.\nProtože v Belgii, kde je Atomium umístěno, až do roku 2016 neplatila na rozdíl od některých jiných států včetně České republiky tzv. svoboda panoramatu, bylo architektonické ztvárnění Atomia chráněno jako autorské dílo podle autorského zákona, a to i přesto, že je trvale umístěno na veřejném prostranství. Dědicové architekta André Waterkeyna (zesnulého v roce 2005) měli proto podle tehdejší legislativy právo na autorskoprávní ochranu díla až do 4. října 2075. Výkonem svých autorských práv pověřili kolektivního správce SABAM, který povoloval bezúplatné užití fotografií Atomia pouze na osobních nekomerčních webových stránkách, a to pouze v nízké kvalitě a s doplněním předepsaného oznámení o platné autorskoprávní ochraně. Společnost SABAM navíc dodržování těchto pravidel vynucovala právní cestou a Atomium tam bylo jedním z nejznámějších případů stavby, kterou si může každý jít svobodně prohlédnout, ale její obraz nelze svobodně šířit.\n\nV polovině roku 2016 schválil belgický parlament novelu zákona, která zavedla svobodu panoramatu na území belgického království, čímž Atomium přestalo být symbolem boje za svobodu panoramatu, neboť jeho obraz bylo od července 2016 možné šířit tak, jako je tomu v případě většiny ostatních evropských památek.\n\n"}
{"id": "116161", "url": "https://cs.wikipedia.org/wiki?curid=116161", "title": "Valdštejnská zahrada", "text": "Valdštejnská zahrada\n\nValdštejnská zahrada je jedna z nejvýraznějších staveb českého raného baroka. Nachází v Praze na Malé Straně a je součástí areálu Valdštejnského paláce, sídla Senátu Parlamentu České republiky. Veřejně přístupná zahrada v italském stylu členěná stříhanými živými ploty je vybavena vodními prvky (bazén, kašny), sochařskou výzdobou, grottovou stěnou a monumentální salou terrenou. Příležitostně se zde konají koncerty a výstavy.\n\nZahrada byla budována souběžně se stavbou paláce a původně byla komponována v italském stylu. Její členění bylo zřejmě podobné čtvercovému dělení zahrady ve Valdicích u Jičína. Již v této době byl její součástí rybníček, v jehož středu nebyl ostrůvek se sochami, ale pravděpodobně fontána. V 18. století byla zahrada pozměněna do přírodnější formy a po rekonstrukcích v 50. a 90. letech 20. století se její vzhled přiblížil k původnímu pojetí.\n\nVzhledem k prostorovým možnostem je zahrada členěna do několika částí. Na východní straně je dominantní sala terrena, na opačné straně zaujme rybníček s umělým ostrovem a Herkulovou sochou. Bohatá zeleň je doplněna třemi kašnami, kopiemi původních Vriesových soch (Adónis a Venuše, Apollón, Bacchus, Kráčející kůň a Kůň s hadem, Neptun, Láokoón a jeho synové, Zápasníci) a reliéfními vázami. Většina původních soch v zahradě byla součástí Valdštejnovy sbírky, některé kopie byly do zahrady umístěny nově ve 20. století a pocházejí i z jiných než Valdštejnových sbírek. Pozdně barokní kamenné sochy Apollona, Diany a Hérakla byly do zahrady umístěny kolem poloviny 18. století. Na jižní stěně je unikátní umělá krápníková stěna s grottami (jeskyněmi) a voliéra pro exotické ptactvo. Zahradou se volně pohybují pávi, ve voliéře jsou dva páry výrů, v rybníčku je chováno množství rozmanitých druhů ryb včetně barevných kaprů a hnízdí zde volně žijící divoké kachny a slípka zelenonohá. V zahradě jsou také zajímavé druhy stromů (např. magnólie, fíkovník, mišpule, viz infodeska).\nKaždého návštěvníka zahrady upoutá především sala terrena. Trojosá kolosální otevřená stavba, odpovídající svou výškou Hlavnímu sálu, neměla v době vzniku a ani později obdoby. Charakter její výzdoby se shoduje s výzdobou ostatních prostor paláce. Strop je ozdoben freskami, dělenými do tří sekvencí řeckého Olympu: uprostřed Zeus s Herou a Venuší, na jižní straně bohové Trójanů a na severní bohové Helénů. Medailony kolem Olympu znázorňují hrdiny Trojské války, jejíž tematika je i ve třech lunetách na čelní stěně. Na výzdobě se podíleli Marco Canevalle, Galli a pravděpodobně i Bianco za účasti svých pomocníků. Dveře v jižní boční stěně zpřístupňují umělou jeskyni s krápníky a fontánu – tzv. grottu v prostoru kruhového půdorysu v přízemí pod Audienční síní.\n\nUměleckou výzdobu Valdštejnské zahrady svěřil Valdštejn někdejšímu císařskému sochaři Rudolfa II. Adrianu de Vries. Ten vytvořil unikátní soubor soch, sousoší a kašen spojující pozoruhodnou estetiku manýristického typu s dynamikou nastupujícího baroka. Sochy byly v roce 1648 uloupeny švédskými vojsky a spolu i s jinými sochařovými díly přemístěny do královského paláce v Drottningholmu. Teprve v letech 1910 – 1913 byly pořízeny kopie (postrádající Vriesovo mistrovské cizelování) a zahrada jimi ozdobena, v dnešním uspořádání při rekonstrukci po roce 1953.\n\nVriesův početný soubor, zastoupený alespoň v kopiích, je důležitou ukázkou kovoliteckých koncepcí ve velkém měřítku, které u nás budou v následující době 17. století vzácností. Zároveň jde o díla pevně spojená s architektonicky řešenými fontánami, také však o první volné sochy na prostranství. Všechny jsou projevem vědomé návaznosti na antiku, ale i v hybné formě aktů, modelovaných pro pohledy z různých stran. Vzhledem k okolnímu prostoru je autor komponoval do šíře a nikoliv protáhle do výše. Tím a mohutnou plasticitou se odlišují od jeho raného díla a prací pro Rudolfa II.\n\nNizozemský sochař Adrian de Vries, odchovaný florentským manýrismem, se dobral ve svém pozdním díle výtvarných úkolů typických pro barokní skulpturu, a to jak smyslovostí a robustností svých skupin, tak i jejich hybností v prostoru.\n\n\n\n"}
{"id": "116167", "url": "https://cs.wikipedia.org/wiki?curid=116167", "title": "Freetown", "text": "Freetown\n\nFreetown je největší a hlavní město Sierry Leone. Leží na severní straně poloostrova Sierra Leone, kde se stejnojmenná řeka vlévá do Atlantského oceánu. V roce 2006 zde žilo 818 709 obyvatel.\n\nFreetown byl založen Brity roku 1787 jako osada pro osvobozené otroky.\n"}
{"id": "116169", "url": "https://cs.wikipedia.org/wiki?curid=116169", "title": "Haarlem", "text": "Haarlem\n\nHaarlem je město na západě Holandska na řece Spaarne, cca 18 km západně od Amsterdamu. Svůj městský charakter získalo v roce 1245 a rychle se díky své příznivé poloze stalo vzkvétajícím městem.\n\nHistorické centrum Haarlemu je starší a méně dotčené změnami než centrum Amsterdamu.\n\nV Haarlemu se nachází řada památek, např. kostel svatého Bavona, radnice ze 17.–18. století, tržnice (\"Vleeshal\"), budova městské váhy (1598), jatka (1602–1603), řada měšťanských domů z 16.–18. století, především památková čtvrť kolem \"Velkého trhu\". Významné je muzeum malíře Franse Halse, který v městě pracoval i zemřel, situované v budově sloužící původně jako starobinec (\"Frans Halsmuseum\"); další zajímavou památkou je původní budova vlakového nádraží.\n\nPatronem města je Svatý Bavo (podle legendy v roce 1274 světec sestoupivší s nebe zachránil město před útočníky), proto se zde nacházejí dva kostely s jeho patrociniem (protestantská katedrála z 14.–16. století v centru města, zvaná pro své rozměry \"Grote Kerk (Velký kostel\" (kostel svatého Bavona – \"St. Bavokerk\") a katolická bazilika (\"Kathedraal St. Bavo\" ze 17. století); to je příčinou časté dezorientace turistů.\n\nMěsto je centrem obchodu s významným a typickým obchodním artiklem – cibulkami tulipánů.\n\nOd roku 1853 je zde sídlo katolické diecéze.\n\n\n"}
{"id": "116174", "url": "https://cs.wikipedia.org/wiki?curid=116174", "title": "Hroznová Lhota", "text": "Hroznová Lhota\n\nHroznová Lhota (německy \"Hrozna Lhotta\") je obec v okrese Hodonín v Jihomoravském kraji. Leží na severním břehu říčky Veličky v dolňácké oblasti Moravského Slovácka na úpatí Bílých Karpat v nadmořské výšce 207 m n. m. na katastrální ploše 908 ha. Žije zde obyvatel.\n\nPrvní písemná zmínka o obci pochází z roku 1447. Obec nazývaná \"Lhota\" nesla dříve přívlastek \"Veselská\" (podle příslušnosti k veselskému panství), teprve koncem 16. století se jméno změnilo na \"Hroznová Lhota\". Na žádost majitele ostrožského paňství Jana z Kunovic byla vesnice 15. července 1560 povýšena císařem Ferdinandem I. na městečko, kterému byl udělen znak v podobě dvou zkřížených révových ratolestí se zelenými hrozny na červeném pozadí.\n\n15. března 1939 v Hroznové Lhotě vydali představitelé etnografické skupiny Národopisná Morava Jan Uprka a učitel Josef Vávra prohlášení o příslušnosti Moravských Slováků ke slovenskému národu a suverenitě Slovenského státu (který byl vyhlášen předchozí den) nad Slováckem. V době druhé světové války pak Národopisná Morava vyvíjela kolaborantské aktivity a do Hroznové Lhoty zajíždělo mnoho prominentních nacistů.\n\nV šedesátých až osmdesátých letech 20. stol. došlo k nebývalému rozvoji obce k čemuž přispělo vybudování veškeré občanské vybavenosti potřebné ke zkvalitnění života občanů. To se projevilo ve spokojenosti a oblíbenosti obce a tím i na nárůstu počtu obyvatel. Obec se stala příjemným místem k životu jak pro starousedlíky tak pro nově narozené nebo příchozí spoluobčany.\n\nPo roce 1989 kdy došlo k významným systémovým změnám ve společnosti se obyvatelstvo postupně přizpůsobuje novým podmínkám. Zejména ukončení provozu mnoha průmyslových odvětví v okolních městech a rovněž zásadní změny v zemědělství ovlivňují zaměstnanost místních obyvatel a z toho vyplývající kvalitu života.\n\nV obci nejsou žádné chráněné památky. Nejvýznamnější památkou je kostel sv. Jana Křtitele, vybudovaný v roce 1654 a přestavěný v roce 1902 v historizujícím slohu. Interiér byl zmodernizován v letech 1986–1989.\n\nArchitektonickou zajímavostí je dům a bývalý ateliér malíře Joži Uprky, přestavěný v roce 1904 podle projektu architekta Dušana Jurkoviče. Na přelomu století hostil řadu kulturních osobností, např. Aloise a Viléma Mrštíkovy nebo Zdenku Braunerovou. V roce 1902 navštívil Hroznovou Lhotu francouzský sochař Auguste Rodin. Dům, obývaný malířovými potomky, se nachází na soukromém pozemku a není přístupný veřejnosti.\n\nKnihovna, která slouží také jako místní turistické informační centrum, se nachází v prostorách Kulturního domu v Hroznové Lhotě. První psané zmínky o knihovně v obci pochází z roku 1931. Knihovnu v té době založil a jako první knihovník sloužil pan František Nálepa, který působil také jako řídící učitel v místní škole. \n\nOd roku 1982 je knihovna knihovnou profesionální a spadá pod regionální služby Městské knihovny Hodonín. V současné době je zde registrováno asi 150 čtenářů a knihovní fond obsahuje přes 9 000 svazků. K dispozici jsou také 3 počítače s možností přístupu na internet.\n\n\nPodnebí v Hroznové Lhotě je ovlivněno mírným kontinentálním podnebím. Velký vliv má Golfský proud, který zajišťuje příznivější teploty a stabilnější počasí. Větry vanoucí od severu či od Alp však dokážou během několika hodin velmi výrazně změnit aktuální teplotu. V Hroznové Lhotě se lze za celý rok setkat s velkým suchem, silnými bouřemi s krupobitím a poryvy větru k 80km/h, sněhem či mlhami.\n\n\nCeloročně byla teplota v roce 2013 v rozmezí od +41,3 °C do -13,7 °C. Průměrná celoroční teplota je +10,2 °C. Srážky za rok 2013 byly 560mm.\nV letech 1990 až 2018 byl starostou obce Petr Hanák.\n\nNa ustavujícím zasedání zastupitelstva 30.10.2018 byla starostkou obce zvolena Jitka Vašicová.\n\n\n\n"}
{"id": "116176", "url": "https://cs.wikipedia.org/wiki?curid=116176", "title": "Thomas Robert Malthus", "text": "Thomas Robert Malthus\n\nReverend Thomas Robert Malthus (13. února 1766, Rookery u Dorkingu, Surrey – 23. prosince 1834, Bath) byl anglický ekonom a anglikánský pastor, který se nejvíce proslavil svou teorií o růstu populace, jež se po něm nazývá malthusiánství nebo malthusianismus. Lze jej počítat mezi představitele klasické politické ekonomie. Pohledem marxistické ekonomie byl jedním ze zakladatelů \"„buržoazní vulgární politické ekonomie“\". V roce 1805 byl jmenován profesorem dějin a politické ekonomie na koleji Východoindické společnosti v Haileybury.\n\nV roce 1798 vydal anonymně spis \"Esej o principu populace\". V roce 1803 vydal rozsáhlejší druhé vydání, které podávalo vysvětlení jeho populační teorie. Přednesl tezi, že příčinou bídy (v tehdejší Anglii rostla nezaměstnanost) jsou lidské pudy (potravní a rozmnožovací). Lidstvo nemá neomezené možnosti, ale naopak je spoutáno \"populačním zákonem\". Podmínky obživy rostou lineárně (aritmeticky), zatímco populace roste geometricky. Byl proto nazýván ekonomem ponuré budoucnosti.\n\nOdmítal sociální zákonodárství (návrhy tehdejších kritiků kapitalismu). V teorii hodnoty reaguje na růst vlivu kapitálu a tvrdí, že hodnota nemůže být závislá pouze na velikosti práce, neboť současně je vynakládán i kapitál. Mzda i zisk vstupují do nákladů.\n\nSoučástí teorie byly i klesající výnosy v zemědělství – množství zemědělské půdy je omezené a proto dodatečné vklady kapitálu a práce do půdy podléhají působení zákona klesajících výnosů.\n\n\n"}
{"id": "116183", "url": "https://cs.wikipedia.org/wiki?curid=116183", "title": "Mordor", "text": "Mordor\n\nMordor je země ve fiktivním světě anglického spisovatele J. R. R. Tolkiena. Mordor čili \"Černá země\" se nachází na severovýchodě Středozemě. Tento pustý kraj je znám především jako panství Temného pána Saurona.\n\nZemě Mordor je nejvíce popsána v třetím díle Tolkienovy trilogie \"Pán prstenů\" – \"Návrat krále\". Mordor je v ní popisován především při líčení putování hlavního hrdiny románu, Frodo Pytlíka. O historii Černé země ve druhém a třetím věku lze číst v \"Silmarillionu\". Další zmínky o Mordoru jsou také v Tolkienově knize \"Nedokončené příběhy Númenoru a Středozemě\".\n\nMordor v překladu znamenající \"Černá země\" (\"Mor\" - \"Černý/Temný\", \"Dor\" - \"Země\") byl v odkazu na Temného pána Saurona označován též jako Země stínu či Země Nepřítele. Sauronovým symbolem a zároveň znakem Mordoru bylo zlé rudé oko bez víčka na černém poli.\n\nMordor byl nehostinnou zemí ze tří stran ohraničenou vysokými horami. Na severu ji pohoří Ered Lithui dělilo od Bitevní pláně Dagorlad a zbytku Rhovanionu. Pohoří Ephel Dúath tvořilo přirozenou západní a jižní hranici země. Na západ od Mordoru leželo sousední království Gondor a jižněji se rozprostíraly země Haradu. Nejpřístupnější byl Mordor z východu, kde sousedil s Rhûnem a Chandem.\n\nV severovýchodní části Mordoru se tyčila ohnivá Hora osudu, kolem níž se rozprostírala nehostinná a pustá pláň Gorgoroth. Severně od Gorgorothu, na jednom z ostrohů Popelavých hor, ležela Sauronova Temná věž Barad-dûr. Jižní část Mordoru zabírala nížinná pláň Nurn rozkládající se okolo jezera Núrnen.\n\nDo opevněného Mordoru vedly přes hraniční hory dva hlavní průchody. Významnější, vedoucí průsmykem Cirith Gorgor a dolinou Udûn na severozápadě země, kde se sbíhaly Popelavé hory a Hory stínu, bránila před proniknutím nepřítele Černá brána. Druhý průchod se nacházel přibližně uprostřed západní části Hor stínu a procházel skrz Morgulské údolí nedaleko věže Minas Morgul. Přes hory vedly i další průsmyky, nebyly však téměř využívány. V nejznámějším z nich, Cirith Ungolu, sídlila obří pavoučice Odula. Tímto průsmykem byl hobitem Frodo Pytlíkem na cestě k Hoře osudu pronesen Jeden prsten.\n\nPláň Gorgoroth se rozprostírala v severozápadní části Mordoru. Uprostřed této sopečné pustiny sevřené horami Ephel Dúath a Ered Lithui se tyčila Hora osudu. Při cestě k Orodruině museli Gorgoroth překročit také hobiti Frodo a Sam.\n\n\"Nurn\" byla oblast v jihovýchodní části Mordoru rozprostírající se okolo velkého jezera Núrnen. Nurn byl ze západu a jihu ohraničen pohořím Ephel Dúath. Na severu hraničil s pláněmi Gorgorothu, na západ od něj ležel Jižní Ithilien a jižněji se nacházel Blízký Harad a Chand. Tato země sloužila Temnému pánu jako potravinová základna pro jeho vojska. Po porážce Saurona udělil král Elessar oblast Nurnu zdejším osvobozeným otrokům.\n\n\"Udûn\" čili „Peklo“ byla dolina v nejseverozápadnější části Mordoru. Udûnem sevřeným mezi Ered Lithui a Ephel Dúath se táhl Strašidelný průsmyk - severní průchod do Mordoru. Celý Udûn, pojmenovaný po první z Morgothových pevností, byl provrtán tunely a podzemními zbrojnicemi. Severní vstup do Udûnu zabezpečovala Černá brána Morannon. Na jihu pak průsmyk Cirith Gorgor uzavírala soutěska Carach Angren neboli \"Železná tlama\". Zde byl navršen hliněný val a vykopán hluboký příkop překročitelný jen po jediném mostě. Před bitvou u Morannonu zde Temný pán shromáždil většinu svých vojsk.\n\"Cirith Gorgor\" čili „Strašidelný průsmyk“ byl jednou z cest vedoucích do Sauronovy opevněné země Mordor. Nacházel se mezi svahy pohoří Ephel Dúath a Ered Lithui. Na severozápadě od Cirith Gorgoru se rozkládala Bitevní pláň Dagorlad a Mrtvé močály, dál na jihovýchodě pak ležel Udûn. Po Sauronově svržení zbudovali muži z Gondoru ve vstupu do Strašidelného průsmyku mocné věže, které měly bránit jeho návratu. Po zeslábnutí Jižního království a zchátrání opevnění se však Temný pán přesto vrátil do Mordoru a pevnost v Cirith Gorgoru nechal opravit. Tato nedobytná brána, u níž se na konci třetího věku odehrála velká bitva, byla známa jako Morannon.\n\n\"Cirith Ungol\" tedy „Pavoučí průsmyk“ překračoval hřebeny Ephel Dúath nedaleko Morgulského údolí. Své jméno dostal tento průsmyk po potomcích dávné pavoučice Ungoliant. Její strašlivé potomstvo toto místo obývalo od nepaměti. Nejznámější a poslední z Ungoliantiných potomků byla Odula, s kterou se na své cestě přes Cirith Ungol utkali i hobiti Frodo Pytlík a Samvěd Křepelka, které sem zákeřně přivedl jejich průvodce Glum.\n\nNa východní straně průsmyku stávala od počátku třetího věku silná věž vystavěná Gondorskými na obranu proti Sauronově návratu. Podobně jako další z Dúnadanských pevností v hraničních horách byla opuštěna a záhy obsazena služebníky Temného pána. Skřeti z věže v Cirith Ungolu v čele se svým kapitánem Šagratem objevili nedaleko pavoučího tunelu paralyzovaného Froda, kterého odnesli do své věže. Zde došlo kvůli hobitovým cennostem ke krvavému souboji se skřety z Minas Morgul a Samovi se díky tomu podařilo svého pána osvobodit.\n\n\"Morgai\" neboli „Černý plot“ byl vnitřní hřeben, ležící východně od Ephel Dúath. Táhl se rovnoběžně s mnohem vyššími Horami stínu a mezi nimi zelo hluboké koryto. Pohoří Morgai sloužilo jako druhý či vnitřní obranný kruh Mordoru. Při své cestě k Hoře osudu se podél štítu Morgai přesouvali hobiti Frodo Pytlík a Samvěd Křepelka.\n\nMorgulské údolí známé jako \"Imlad Morgul\" bylo jedním z hlavních průchodů do Mordoru. Ze západu na východ protínalo hřebeny Ephel Dúath a spojovalo zemi Mordor se západněji položeným Ithilienem. Morgulským údolím protékala řeka Morgulduina a na jeho západním okraji se nacházela čarodějnická pevnost Minas Morgul, kolem níž prakticky nebylo možné do Mordoru proklouznout.\n\nJezero Núrnen, v překladu znamenající „Smutná voda“, bylo vnitrozemské moře nacházejícím se uprostřed jižní části Mordoru, v oblasti známé jako Nurn. V okolí Núrnenu pracovali Sauronovi otroci produkující potraviny pro jeho obrovská vojska. Po porážce Saurona udělil král Elessar oblasti okolo Núrnenu osvobozeným Sauronovým otrokům.\n\nV Mordoru se na konci prvního tisíciletí druhého věku opevnil nejvyšší z Morgothových pobočníků, Sauron. Učinil tak nepochybně pro přírodní charakter této země, která byla obklopená horami a v budoucnu tak sloužila jako velká pevnost a zároveň skrývala Sauronovy plány. Po vykování Prstenů moci a dokončení věže Barad-dûr, začal nový Temný pán obsazovat okolní země osídlené lidmi a z Mordoru zahájil válku s elfy. Mordorská vojska však byla poražena díky vojenské pomoci Númenorejců a Sauron se raději nechal lstivě zajmout a odvést na Númenor. Zde zkazil srdce většiny tamních obyvatel a přispěl ke zničení celého ostrova. Poté se opět vrátil do Mordoru a rozpoutal válku s přeživšími Dúnadany, kteří v jeho nepřítomnosti založili ve Středozemi království Arnor a Gondor.\n\nV roce 3434 druhého věku dojednali králové elfů a lidí Gil-galad a Elendil Poslední spojenectví. Spojené armády porazily Sauronova mordorská vojska, zbořily Černou bránu, pronikly do Mordoru a oblehly Barad-dûr. Sauron byl tehdy dík Elendilovu synovi Isildurovi poražen, uprchl a také všichni jeho přeživší služebníci z Mordoru unikli. Počátkem třetího věku, který následoval po Sauronově porážce, byl Mordor neobývaný a na jeho hranicích hlídali Gondorští. Ti v hraničních horách zbudovali mnoho pohraničních pevností jako byla věž v Cirith Ungolu či hrad Durthang, které měly zabránit Sauronovi v návratu. Po velkém moru však pohraniční pevnosti zpustly a byly opuštěny, načež je obsadili vracející se skřeti. Sám Sauron svůj návrat dlouho připravoval a nakonec se jeho duch s pomocí nazgûlů do Mordoru roku 2942 třetího věku skutečně vrátil. Následovala válka o Prsten, v níž se Temný pán pokusil obsadit svobodné národy Středozemě a během níž jeho služebníci pátrali po Vládnoucím prstenu. Jeho zkázu způsobilo zničení Jednoho prstenu v Hoře osudu. Sauronův duch, podobně jako všechny zlé bytosti jež svou vůlí ovládal, byl z Mordoru nadobro vyhnán. V království Gondor usednul na trůn král Elessar, který osvobodil otroky Temného pána pracující v Nurnu na zásobování jeho armád a planina Nurn jim byla odevzdána do užívání pod svrchovaností Gondorského království.\n\nSeverozápadní oblast Mordoru byla nehostinná pustina obydlená jen velmi řídce. Před příchodem Saurona ani po jeho pádu tyto oblasti lidé neobývali a Gondorští se spokojili pouze s opevněním hraničních pohoří, kde vybudovali množství hradů. Na konci třetího věku se vojska Temného pána shromažďovaná k válce o Prsten nacházela především v pevnostech Barad-dûr, Minas Morgul, v Udunu či na západě pláně Gorgoroth. Většinu Mordoru obývali skřeti, avšak žili zde též lidé dobrovolně či nedobrovolně sloužící Sauronovi. Množství Sauronových otroků živících jeho armády se nacházelo v okolí jezera Núrnen. Z plání Gorgorothu pocházeli velcí horští obři s rohovinovatou kůží a černou krví. Jejich náčelníka se podařilo usmrtit hobitu Pipinovi v bitvě před Černou bránou.\n\nJazykem Sauronových služebníků byla Černá řeč, avšak mnozí z nich se při komunikaci uchylovali k užívání Obecné řeči.\n\nV Jacksonově filmové trilogii byl Mordor podobně jako ostatní místa Středozemě natáčen na Novém Zélandu. Jako předloha pro Horu Osudu posloužila sopka Ngauruhoe a pozadí úvodní bitvy, pláně Gorgorothu či další mordorské scény byly točeny na svazích vulkánu Ruapehu.\n\nNa námět Tolkienovy předlohy je dostupná počítačová RPG hra \"\".\n\nPo černé zemi je pojmenovaná i tmavá oblast v okolí severního pólu měsíce Charona.\n\n\n"}
{"id": "116192", "url": "https://cs.wikipedia.org/wiki?curid=116192", "title": "Ptakopánví", "text": "Ptakopánví\n\nPtakopánví (\"Ornithischia\") byli obvykle býložraví dinosauři, tvořící jednu ze dvou velkých vývojových skupin dinosaurů. Byli úspěšnou skupinou býložravých živočichů a během rané i pozdní křídy byli početnější než příslušníci druhé skupiny, dinosauři plazopánví.\n\nV roce 1887 rozdělil britský paleontolog Harry Govier Seeley dinosaury podle stavby pánve na dva řády: ptakopánvé a plazopánvé. Pánev ptakopánvých skutečně připomíná pánev ptáků, podobně jako oni má i pánev ptakopánvých dva dopředu směřující výběžky stydké kosti. Jedná se o znak konvergentní evoluce, protože ptáci jsou ve skutečnosti potomky plazopánvých.\n\nTakto utvářená pánev poskytovala oporu břišní stěně a objemným střevům v břišní dutině. Všichni ptakopánví byli býložravci a dlouhá střeva potřebovali k trávení těžko stravitelné rostlinné potravy.\n\nDalším znakem ptakopánvých je zobák krytý rohovinou. Část spodní čelisti, která podkládá zobák je tvořena kostí (os predentale) která se nevyskytuje u žádné jiné skupiny živočichů. Jen ti nejprimitivnější ptakopánví mají zuby i v přední části tlamy.\n\nZuby v zadní části tlamy byly malé, rychle rostoucí a zakončené ploškami, které sloužily k rozmělňování rostlinného materiálu. K zamezení vypadávání potravy se vyvinuly lícní torby. Ptakopánví byli jedinými býložravými dinosaury, kteří dokázali potravu zpracovávat už v ústní dutině.\n\nPtakopánví se často pohybovali po čtyřech, a to i bipední formy. Obvykle ani zdaleka nedosahovali velikosti sauropodů (s výjimkou obřích rodů, jako byl čínský hadrosaurid \"Shantungosaurus\"), proti dravcům se často bránili pomocí tělesných pancířů nebo rohů. Nejmenší zástupci této skupiny dosahovali velmi malých rozměrů, například dosud nepopsaný argentinský heterodontosaurid byl dlouhý jen asi 43 cm.\n\nOd roku 2017 se objevují pochybnosti o přirozenosti a validitě taxonu Ornithischia. Podle některých paleontologů (například Matthewa Barona) jsou ptakopánví ve skutečnosti kladem spadajícím pod některé větší skupiny \"plazopánvých\" dinosaurů. Jedním z důkazů je i fakt, že z období triasu dosud neznáme prakticky jedinou nezpochybnitelnou fosilní kostru ptakopánvého dinosaura.\n\n\n"}
{"id": "116193", "url": "https://cs.wikipedia.org/wiki?curid=116193", "title": "První národy", "text": "První národy\n\nPrvní národy (angl. \"First Nations\", fr. \"Premières Nations\") je kanadský politicky korektní termín označující skupinu domorodých obyvatel – indiánů Severní Ameriky a jejich potomky, kteří žijí v Kanadě. (V USA se pro indiány používá pojem původní Američané, angl. \"Native Americans\".) Mezi první národy nepatří kanadští Eskymáci a Métisové.\n\nV Kanadě platí tzv. \"Dohoda č. 8\" (z roku 1899), což je výsadní právo prvních národů na užívání vody a přírodních zdrojů (nad zemí i pod zemí) v oblastech, které jsou stanoveny touto dohodou nebo ve znění pozdějších úprav.\n\nV Kanadě je 21. červen svátkem prvních národů.\n"}
{"id": "116195", "url": "https://cs.wikipedia.org/wiki?curid=116195", "title": "Čertoryje (Lažany)", "text": "Čertoryje (Lažany)\n\nČertoryje je kempová osada v prostředí CHKO Český ráj, mezi obcemi Krčkovice (1 km JJZ) a Lažany. Nachází se kolem asfaltové silnice v serpentínách směrem z Hrubé Skály přes Krčkovice do Lažan.\n\nOsada je známá především jako centrum letních táborů pro děti a také visuté lanové dráze, které se říká Gate to Hell.\n\n"}
{"id": "116200", "url": "https://cs.wikipedia.org/wiki?curid=116200", "title": "Eskymáci", "text": "Eskymáci\n\nEskymáci či Inuité („Lidé“) je název pro skupinu domorodých obyvatel mongoloidního původu severní části Severní Ameriky (Kanada, Grónsko, Aljaška) a severovýchodní Asie (Sibiř). Za \"Inuity\" se označují především Eskymáci z Kanady a Grónska. Na Sibiři a na jižní Aljašce se nazývají Jupikové, též Juité, na severu Aljašky Inupiaté, v západním Grónsku Kalaallité, ve východním Tunumiité. Hovoří eskymácko-aleutskými jazyky. Slovo \"Eskymák\" (Eskimo) pochází z algonkinských jazyků severoamerických indiánů. Nejčastěji se uvádí etymologie z kríského slova \"askamičiw\", doslova „On to jí syrové“ nebo „Jedlík syrového masa“, druhou možností je původ z montaněského \"assime·w\", tj. „Vyrábí sněžnice“. Samotní Inuité jej vnímají jako urážlivý. Vikingové pro ně užívali název \"Skrælingjar\" „Křiklouni“. Některá inuitská slova přešla do evropských jazyků, např. anorak, kajak, nanuk, iglú nebo malamut.\n\nPředkové Eskymáků pocházejí ze Sibiře, z poloostrova Čukotka. Přibližně před 12 000 lety přešli přes Aljašku podél kanadského pobřeží Severního ledového oceánu až do Grónska.\n\nCharakteristickými znaky tohoto lidu jsou černé rovné vlasy, žlutá až světle hnědá pleť, mongoloidní rysy a malý vzrůst.\n\nČástečně žijí polokočovným typem života, v létě pod stany z kůže a v zimě ve sněhovém iglú nebo v polopodzemních obydlích ze dřeva a drnů. Přežití v arktických oblastech jim usnadňovalo mnoho vynálezů. např. kajak, olejová lampa \"qudliq\", iglú, brýle proti sněžné slepotě.\nZ dopravních prostředků využívali hlavně čluny, zatímco kajak je štíhlý, uzavřený člun pro jednoho člověka, využívaný hlavně lovci, větší otevřený \"umiak\" používaly ženy při stěhování a muži k lovu velryb. Pro pohyb na souši sloužily sněžnice a zejména saně se psím spřežením.\nPřirozeným zdrojem potravy Inuitů bylo a je především maso (většinou tuleni či velryby, které uvízly na mělčině, nebo sob či pižmoň. Maso se jí často syrové a zmražené. Kromě masa jedí často zvířecí vnitřnosti, krev, morek a tuk. Důležitou složkou potravy jsou také ryby a sezónně i ptačí vejce). Rostlinnou potravu tvoří bobule šichy, klikvy, brusinek, ostružiníku morušky, ale také zkvašené listy a pupen zakrslých vrb, nebo dokonce natrávený lišejník z bachoru zabitých sobů a pižmoňů.\n\nOděv zvaný parka, což je teplý kabátec s kapucí, šili z kožešin sobů, ledních medvědů, mladých tuleňů či pižmoňů, někdy bývala parka sešitá s kalhotami do kombinézy. Zvláštním vynálezem byl anorak nepromokavá bunda šitá ze zvířecích střev, kterou nosili lovci do kajaku. Nástroje vyráběli z kostí a kamene. Často obchodovali s dýmkami a jinými uměleckými předměty, vyrobenými z mrožích klů nebo velrybích kostí.\n\nDnes žijí ve vesnicích v domech s elektřinou a dalšími modernějšími předměty denní potřeby. S příchodem nové technické doby však nastala velmi problematická sociální situace. Jejími důsledky jsou zánik původních tradic, alkoholismus, negramotnost a nezaměstnanost. Teprve v současné době se stát Kanada snaží zvýšit jejich životní úroveň.\n\nVztahy mezi partnery byly tradičně volné, nevěra nepředstavovala problém. Rodiny bývaly často párové, ale vyskytovala se též polyandrie (mnohomužství), již se současní Inuité v Kanadě snaží legalizovat.\n\nInuité jsou mírumilovní lidé, mezi sebou většinou nevedli války a neznali pojem otroctví. Spory uvnitř komunity se často řešily formou řečnického či písňového souboje. Vzhledem k extrémně tvrdým podmínkám však praktikovali zvyky, které jsou z pohledu Evropanů velmi drsné, jako byla infanticida (usmrcování neduživých nebo přebytečných dětí, které utopili nebo nechali umrznout) a senicida (usmrcování nebo nucené sebevraždy starých a nevyléčitelně nemocných lidí).\n\nEskymáci se sami nazývají Inuité, což znamená \"lidské bytosti\". Inuité věří, že příroda je oživována prostřednictvím více či méně mocných duchů — \"Inuatů\", s nimiž mohou komunikovat pouze šamani \"angákokové\". Mezi nejdůležitější \"Inuaty\" patří \"Aninga\", mužský duch Měsíce. Ten sleduje Zemi dírou v podlaze svého domu. Lidem je většinou přátelsky nakloněn. Úspěch či neúspěch rybolovu a lovu tuleňů závisí na vládkyni zvířat, která se jmenuje \"Sedna\", tedy \"Stařena moře\". Podle mýtu byla \"Sedna\" dívka, kterou unesl mořský pták. Její otec se ji pokusil osvobodit a odvést v kajaku, ale rozhněvaní ptáci způsobili bouři. Tehdy se otec rozhodl \"Sednu\" utopit a uřízl jí prsty, jimiž se zachytila kajaku. Proto má ruce bez prstů podobné ploutvím tuleně. Z jejích prstů se stali tuleni, mroži a velryby, jejichž lov může \"Sedna\" lidem umožnit. Vzhledem ke svému smutnému osudu je \"Sedna\" vůči lidem nedůvěřivá až mstivá.\n\nKontrolu nad větrem má \"Velký duch Síla\". Pánem pozemní zvěře (sobů, pižmoňů, kožešinové zvěře) je Tekkeitsertok.\nInuité, kteří žijí v tvrdých a mrazivých podmínkách, se snaží být s duchy zadobře, neboť právě na nich závisí podle jejich představ dobrý lov zvěře a ryb a tím i jejich samotné přežití. Inuité říkají, źe je důležité uctívat zlé duchy, které je třeba usmířit, zatímco dobří duchové jsou vždy laskaví a není nutné je udobřovat.\nZ mnoha zlých duchů a nestvůr je nejobávanější \"Tupilak\", šeredný nemrtvý tvor, kterého může vyvolat šaman, aby s jeho pomocí zahubil jiného člověka. Připomíná křížence člověka nebo medvěda s tuleněm. Inuitské mýty a lidové písně, které zaznamenal zejména antropolog Knud Rasmussen, jsou často velmi drsné, ale obsahují také zemitý humor a komické scény.\n\n\n"}
{"id": "116201", "url": "https://cs.wikipedia.org/wiki?curid=116201", "title": "Dráha (drážní doprava)", "text": "Dráha (drážní doprava)\n\nDráha ve smyslu Zákona o dráhách je soustava dopravních zařízení, která vozidlo vedou a na nichž je závislé, například kolejové, trolejové nebo lanové vedení. V technicko-právním významu jsou součástí dráhy i její pomocná zařízení a pozemky, například elektrické měnírny, nástupiště, staniční budovy. Úvodní definice v Zákoně o dráhách zní: \"„Dráhou je cesta určená k pohybu drážních vozidel včetně pevných zařízení potřebných pro zajištění bezpečnosti a plynulosti drážní dopravy.“\" Slovo trať je přibližným synonymem slova dráha: \"„Pro účely této vyhlášky [vyhl. č. 177/1995 Sb.] pro železniční dráhy, dráhu tramvajovou a pozemní lanovou dráhu se rozumí tratí soubor stavebně technických zařízení dopravní cesty určené k pohybu drážního vozidla.“\"\n\nZákon o dráhách (266/1994 Sb.) rozlišuje tyto druhy drah:\n\nLyžařský vlek se za dráhu nepovažuje, ale v České republice zákonem č. 191/2006 Sb. byla přijata právní regulace, která je prohlašuje za určené technické zařízení na dráze.\n\nMetro podle předchozího drážního zákona (51/1964 Sb. ve znění zákona č. 104/1974 Sb.) nepatřilo mezi železniční dráhy, ale do samostatné kategorie městské rychlodráhy, která společně s tramvajovými a trolejbusovými dráhami tvořila kategorii městské dráhy.\n\nTechnická zařízení tlaková, plynová, elektrická, zdvihací, dopravní, pro ochranu před účinky atmosférické a statické elektřiny a pro ochranu před negativními účinky zpětných trakčních proudů, která slouží k zabezpečení provozování dráhy nebo drážní dopravy nebo lyžařských vleků, jsou určenými technickými zařízeními, která podléhají dozoru podle Zákona o dráhách.\n\nProto například světelný majáček na konci nástupního ostrůvku, který je součástí tramvajové dráhy, podléhá jiným (přísnějším) technickým podmínkám a jinému schvalovacímu režimu, než světelné majáčky na jiných dopravních ostrůvcích pozemních komunikací.\n\nPro vybudování a ochranu dráhy je stanoven obvod dráhy a v některých případech ještě ochranné pásmo dráhy, vymezující též území v okolí dráhy. Je obdobou ochranného pásma u pozemních komunikací.\n\nKřížení dráhy s pozemní komunikací pro silniční vozidla nebo pro pěší se nazývá přejezd, v případě železniční dráhy a v některých případech i u jiných typů drah železniční přejezd. Dřívější právní a technické předpisy upravující křížení samostatných tramvajových drah s pozemními komunikacemi byly v souvislosti s účinností zákona 266/1994 Sb. zrušeny a v současnosti má v této oblasti právní úprava závažné mezery.\n\nŽelezniční přejezd je podle zákona součástí dráhy, nikoliv součástí pozemní komunikace.\n\nTramvajová dráha v úseku, kde je vedena po pozemní komunikaci, se nazývá tramvajový pás. V tomto úseku se na řidiče drážních vozidel vztahují pravidla silničního provozu. Zatímco podle některých právních předpisů (Zákon o pozemních komunikacích, prováděcí předpisy Zákona o dráhách) v takovém případě tramvajová dráha není součástí pozemní komunikace, Zákon o provozu na pozemních komunikacích tramvajový pás za součást pozemní komunikace označuje. Ten také upravuje, za jakých podmínek mohou silniční vozidla na tramvajový pás podélně vjíždět nebo ho příčně přejíždět.\n\nZákon rozlišuje provozování dráhy (provozovatel dráhy) a provozování drážní dopravy (dopravce na dráze). V metru a na tramvajových a trolejbusových drahách obvykle obě tyto činnosti vykonává tentýž subjekt, na železničních drahách může tutéž část dráhy (tutéž dráhu) využívat i více dopravců a provozovatel dráhy nemusí být dopravcem. Vlastník dráhy nemusí být provozovatelem dráhy, v některých případech vlastník dráhy provozování dráhy smluvně svěřuje výhradnímu nebo převažujícímu dopravci (například Správa železnic Českým drahám).\n\nK provozování dráhy je třeba úřední povolení. K provozování drážní dopravy je třeba licence. Podle předchozího drážního zákona (do roku 1994) se dráhy i drážní doprava provozovaly na základě koncese. Provozování drah ani drážní dopravy není živností podle živnostenského zákona.\n\nVeřejná osobní i nákladní drážní doprava se řídí jízdním řádem, přepravním řádem, případně též smluvními přepravními podmínkami. V případě veřejné osobní dopravy konané v rámci závazku veřejné služby náleží dopravci nárok na náhradu prokazatelné ztráty. Na celostátních a regionálních drahách musí být vedeno oddělené účetnictví o provozování dráhy, provozování osobní drážní dopravy a provozování nákladní drážní dopravy, i když je provádí tentýž subjekt.\n\nDrážní doprava se provádí drážními vozidly.\n\nVšechny mimořádné události v drážní dopravě musí být hlášeny Drážní inspekci, nehody v drážní dopravě a všechny závažné nehody též Policii České republiky.\n\nOrgánem státní správy ve věcech drah jsou drážní správní úřady. Některé z nich jsou také speciálními stavebními úřady pro stavby drah a stavby na dráze. Centrálním orgánem státní správy ve věcech drah je Drážní úřad. Drážní inspekce je zřízena ke sledování a vyhodnocování mimořádných událostí. Drážní úřad i Drážní inspekce jsou samostatné správní úřady přímo podřízené Ministerstvu dopravy.\n\nMinisterstvo dopravy jako drážní správní úřad rozhoduje o zařazení železniční dráhy do kategorie a o zrušení celostátní nebo regionální dráhy. Je odvolacím orgánem proti rozhodnutí Drážního úřadu, Drážní inspekce a obcí.\n\nHlavní město Praha a obce s rozšířenou působností vykonávají jako drážní správní úřady přenesenou působnost státní správy ve věci dráhy tramvajové, trolejbusové, lanové a speciální. Tato kompetence se však nevztahuje na schvalování typu a způsobilosti drážních vozidel, schvalování způsobilosti určených technických zařízení a vydávání průkazů způsobilosti kontrolorů určených technických zařízení. Obce s rozšířenou působností na rozdíl od Prahy nemají ani kompetenci speciálního stavebního úřadu ve věcech drah a nemohou vydávat průkaz způsobilosti k řízení lanových drah.\n\nDrážní úřad jako drážní správní úřad vykonává působnost státní správy v těch věcech týkajících se drah, v nichž nejsou svěřeny Ministerstvu dopravy ani obcím.\n\nStátní odborný dozor na drahách vykonávají drážní správní úřady a Drážní inspekce.\n\n\n\n\n\n\n\n\n\n\n\n\n\n\n\n"}
{"id": "116205", "url": "https://cs.wikipedia.org/wiki?curid=116205", "title": "Dimenze (rozcestník)", "text": "Dimenze (rozcestník)\n\nSlovo dimenze (z lat. \"dimensio\", rozměr) může označovat:\n\n"}
{"id": "116212", "url": "https://cs.wikipedia.org/wiki?curid=116212", "title": "Muslimská duchovní správa (Rusko)", "text": "Muslimská duchovní správa (Rusko)\n\nMuslimská duchovní správa (DUM – \"Duchovnoje upravlenije musulman\") byla ustavena nařízením („ukazem“) Kateřiny II. z 22. září 1788 a zřízena 4. prosince 1789 v Ufě.\n\nV letech 1789-1917 byla nazývána OrenburskýmMohamedánským duchovním sdružením (Sobranijem), v letech 1917-48 CDUM (Centrální duchovní správa muslimů) vnitřního Ruska a Sibiře, v letech 1948-92 DUMES, od roku 1992 DUM Evropské části SNG (Společenství nezávislých států), Sibiře a Pobaltských zemí. Od svého vzniku byla podřízena místní správě.\n\nPředsedal jí muftí, kterého jmenoval imperátor podle návrhu Ministerstva vnitra a místní správy, ale 3 další zasedající členové byli do roku 1889 voleni muslimským duchovenstvem Kazaňské gubernie, a jmenováni Ministerstvem vnitra poté, co byl carovi předložen návrh na jmenování muftího.\n\nDUM se zabývala výběrem kandidátů na funkce duchovních, dohledem nad činností muslimského duchovenstva, stavbou i opravami mešit, uzavíráním a rozvody manželství, a také vlastnickými spory.\n"}
{"id": "116222", "url": "https://cs.wikipedia.org/wiki?curid=116222", "title": "Inuité", "text": "Inuité\n\nInuité jsou skupinou obyvatel nejsevernější části Ameriky, kteří jsou kulturně podobní ostatním domorodým obyvatelům. Obývají arktické regiony Grónska, Kanady a Aljašky. Inuit je množné číslo, přičemž jednotné číslo je Inuk. Hovoří inuitskými jazyky, které se řadí mezi eskymácko-aleutské jazyky.\n\nV USA a Kanadě jsou Inuité jedním z národů řazených pod Eskymáky spolu s Jupiky a Iñupiaty. Označení Inuité tedy není možné použít pro Jupiky. Označení Eskymáci zase nelze použít pro domorodce v Kanadě a Grónsku, protože je pejorativní.\n"}
{"id": "116226", "url": "https://cs.wikipedia.org/wiki?curid=116226", "title": "Topol", "text": "Topol\n\nTopol (\"Populus\") je rod dřevin z čeledi vrbovitých.\n\nTopoly jsou dvoudomé opadavé stromy. Listy jsou střídavé, dlouze řapíkaté. Květy jsou v květenstvích, jehnědách. Květy jsou jednopohlavné, v paždí listenů. Samčí květy mají 8 (vzácněji až 30) tyčinek. Samičí květy mají gyneceum srostlé ze 2 (vzácně až 4) plodolistů. Plodem je tobolka, která se otvírá chlopněmi. Opylování se děje větrem, stejně jako šíření semen, která se tak šíří s pomocí bohatého chmýří. Klíčivost semen není dlouhá a zpravidla potřebují k vyklíčení vlhký holý substrát, např. bahnitý náplav řeky.\n\nTopoly jsou rozšířeny po celém subtropickém, mírném a boreálním pásu severní polokoule. V České republice jsou domácí jen 3 druhy a jeden kříženec. Po celé České republice (kromě vyšších hor) je rozšířen topol osika (\"Populus tremula\"). Topol černý (\"Populus nigra\") roste především v nivách nížinných řek. V posledních desetiletích je však silně na ústupu. Byl vytlačen člověkem a to hlavně vysazováním hybridních topolů, nejčastěji topolu kanadského (\"Populus\" x \"canadensis\"), které mají lepší vlastnosti co se týče dřeva. V úvalech Moravy je rozšířen topol bílý (\"Populus alba\"). Kříženec topolu bílého a topolu osiky se jmenuje topol šedý (\"Populus × canescens\"). Vznikl spontánně i vlivem člověka a můžeme ho vidět běžně i ve volné přírodě. V Čechách je topol bílý a šedý asi nepůvodní, ale v současnosti ho můžeme vidět i tam. V sadovnictví a lesnictví je pěstována řada kultivarů topolů, které jsou většinou hybridního původu.\n\nRod topol (\"Populus\") patří do čeledi vrbovitých, v níž tvoří monofyletickou skupinu, která je sesterská k rodu \"Salix\" (vrba). Vzhledem k časté hybridizaci uznávaný počet druhů variuje mezi 22 a 89. Dělí se obvykle do šesti, v novějších pojetích do pěti sekcí. Lektotypem rodu je topol bílý (\"Populus alba\").\n\n\nTopoly jsou velmi rychle rostoucí dřeviny s měkkým dřevem; patří k nejrychleji rostoucím dřevinám v České republice a v krátké době dosahují značných výškových i objemových přírůstků. Jsou proto cíleně pěstovány pro produkci biomasy, především jejich různé šlechtěné hybridy. Patří mezi ně např. takzvaný japonský topol, rychle rostoucí kříženec topolu černého (\"Populus nigra\") a topolu Maximowiczova (\"Populus maximowiczii\"), topol kanadský a řada dalších kříženců ze sekce černých topolů a osik.\n\n\n\n \n"}
{"id": "116232", "url": "https://cs.wikipedia.org/wiki?curid=116232", "title": "Pohled (databáze)", "text": "Pohled (databáze)\n\nPohled (anglicky View) je databázový objekt, který uživateli poskytuje data ve stejné podobě jako tabulka. Na rozdíl od tabulky, kde jsou data přímo uložena, obsahuje pohled pouze předpis, jakým způsobem mají být data získána z tabulek a jiných pohledů. Z toho vyplývají některé základní rozdíly v chování tabulky a pohledu:\n\nStejně jako ostatní databázové objekty, je i pohled modifikován pomocí příkazů DDL SQL (CREATE VIEW…, ALTER VIEW…, DROP VIEW…).\n"}
{"id": "116234", "url": "https://cs.wikipedia.org/wiki?curid=116234", "title": "Puntland", "text": "Puntland\n\nPuntland je autonomní stát uvnitř Somálska, který však není mezinárodním společenstvím uznáván. Svou nezávislost vyhlásil v roce 1998. Na rozdíl od sousedního Somalilandu však neusiluje o úplné odtržení od samotného Somálska, ale je pro jednotu somálského lidu a vytvoření fungujícího federativního státu.\n\nNázev je odvozen od Země Puntské, o které se zmiňují staroegyptské prameny a o níž se někteří domnívají, že existovala na území dnešního Somálska.\n\nPuntland má vlastního prezidenta i armádu. Znak a hymna Puntlandu jsou shodné se somálskými státními symboly.\n\nÚzemí bylo ve starověku osídleno převážně somálskými kmeny. Přibližně koncem roku 900 n. l. pronikl do oblasti islám, který si v této oblasti udržel dominantní postavení.\n\nV období novověku v severovýchodní oblasti Somálska, respektive na území dnešního Puntlandu, existovaly tradiční struktury vlády - tři sultanáty: Mudug/Hobyo (1885–1925), sultanát ve východním Sanaagu(1896–1925) a Majerteen (1901–1927). Italská a britská kolonizace však tyto struktury zničila. Roku 1960 získalo území nezávislost a byl vyhlášen Somálský stát, který byl však zmítán nepokoji, občanskou válkou a dnes jako stát de facto neexistuje. V roce 1991 se odtrhlo území bývalého Britského Somálska a vyhlásilo nezávislý stát Somaliland, který také není mezinárodně uznán. Jelikož Somálsko nemělo stabilní vládu a zmítalo se v krizi, rozhodl se vyhlásit nezávislost i Puntland.\n\nOd roku 1998 tak funguje jako de facto nezávislý stát s vlastní vládou. V případě, že by se situace v Somálsku stabilizovala, Puntland je připraven stát se jeho autonomní součástí. O čemž může svědčit i užívání stejných státních symbolů, „somálských“ symbolů.\n\nOba útvary, jak Somaliland, tak Puntland, byly a jsou ekonomicky a politicky podporovány sousední Etiopií, tzv. somálským nepřítelem.\n\nPrvním puntlandským vůdcem, respektive prezidentem, se roku 1998 stal Abdullahi Yusuf Ahmed, který svůj post zastával do roku 2001, kdy jej po prezidentských volbách nahradil Jama Alí Jama. Předchozí prezident však odmítl uznat výsledek voleb a rozhořely se boje a nespokojený bývalý vůdce, Yusuf Ahmed, napadl a obsadil hlavní město Puntlandu, Garoowe. Střety pokračovaly až do května 2002. V roce 2004 se stal Yusuf Ahmed prezidentem Somálska.\n\nV prosinci 2004 zasáhla pobřeží vlna tsunami, která byla následkem zemětřesení v Indickém oceánu. Avšak jeho hrozivé důsledky byly v porovnání s jinými zasaženými oblastmi mezinárodním společenstvím ignorovány, respektive Puntlandu nebyla věnována adekvátní pozornost a potřebná humanitární pomoc.\n\nV lednu 2005 byl zvolen novým prezidentem generál Mohamud Muse Hersi.\n\nV listopadu roku 2006 Svaz islámských soudů (the Union of Islamic Court - UIC), obsadil strategicky položenou osadu Bandirradley, ležící blízko puntlandských hranic v regionu Mudug. Mluvčí UIC se poté nechal slyšet, že plánují postup na Gaalkacyo. Poté současný prezident, generál Adde, oznámil, že bude vládnout podle islámského práva šaría, ale odlišně než Svaz islámských soudů. Důvodem bylo zabránění zpolitizování regionů a šíření islámského militarismu. Generál také prohlásil, že Puntland bude vzdorovat každému útoku tohoto uskupení.\n\nOd vyhlášení nezávislosti má Puntland územní spory se sousedním Somalilandem o regiony Sanaag a Sool, které byly v minulosti součástí Britského Somálska, tedy dnešního Somalilandu. Ani hranice mezi Somalilandem a Puntlandem oficiálně neexistují. Spory se rozostřily poté, co puntlandská vláda prodala těžební práva australské společnosti i v těchto sporných oblastech.\nKonflikt vyústil v říjnu 2007, kdy Las Anod, hlavní regionální centrum Soolu, ovládl Somaliland.\n\nOd roku 2008 trápí obyvatele Puntlandu velká sucha. Vláda musela požádat neziskové organizace o pomoc, zejména se zásobováním vody a jídla pro obyvatele v nejvíce postižených oblastech.\n\nPrvním vůdcem Puntlandu se po vyhlášení nezávislosti roku 1998 stal Abdullahi Yusuf Ahmed, který byl známý pro svůj autoritářský postoj. V čele Puntlandu stál tři roky.\n\n14. listopadu 2001 byl zvolen delegací tradičních vůdců nový prezident Puntlandu, Jama Alí Jama. Předchozí prezident odmítl uznat výsledek voleb a rozhořely se boje a nespokojený Yusuf Ahmed napadl a obsadil hlavní město Puntlandu, Garoowe. Střety pokračovaly až do května 2002. Abdullahi Yusuf Ahmed se stal v roce 2004 prezidentem Somálska.\n\nV prezidentských volbách (volili členové parlamentu) 8. ledna 2005 byl zvolen generál Mohamud Muse Hersi, zvaný také generál Adde.\n\nV zemi jsou zakázány politické strany. Výkonná moc je v rukou prezidenta, viceprezidenta a sboru devíti nominovaných ministrů. Funkcí viceprezidenta je asistovat prezidentovi a v případě jeho absenci jej zastupovat. Je volen sněmovnou ve spolupráci s prezidentem. I sbor ministrů má za úkol radit prezidentovi ve vládních záležitostech. Vláda je kolektivně odpovědná parlamentu za státní politiku. Moc zákonodárnou má jednokomorová Sněmovna reprezentantů tvořená 66 členy, z nichž je žen pět. Sněmovně předsedá prezident. Soudní moc vykonávají tři soudy, z nichž nejvýše postavený je Nejvyšší soud. Jeho soudci jsou jmenováni prezidentem a schváleni Sněmovnou reprezentantů.\n\nPuntland zaujímá 7 regionů na území Somálska:\n\n\n\n\n\nSporné oblasti, které jsou nárokovány jak Puntlandem, tak Somalilandem:\n\n\n\nDůležitá města\n\n„Ayn“ je název Puntlandské vlády pro oblast jihovýchodního regionu Togdheer nárokovanou také Somalilandem.\n\nOd té doby, co Maakhir vyhlásil autonomii (1. června 2007), Puntland nespravuje východní část Sanaagu. Tu si však stále nárokuje, obdobně jako Somaliland. A od října 2007 nemá pod kontrolou ani Sanaag, ani Sool.\n\nPuntland se nachází v samotné „špičce“ Afrického rohu a je omýván vodami Adenského zálivu a Indického oceánu. Zabírá přibližně 1/3 Somálska. Na severozápadě sousedí se Somalilandem, na jihozápadě s Etiopií a na jihu se zbytkem Somálska. Pobřeží je 1 600 kilometrů dlouhé.\n\nJedná se o semiaridní oblast s teplým klimatem (tropická pouštní vedra) a průměrnými denními teplotami v rozmezí 27 až 37 stupňů Celsia.\n\nLeden – březen – největší období sucha v roce (Jilal)\n\nDuben – červen – hlavní období dešťů (Gu)\n\nČervenec – září – druhé období sucha (Xagaa)\n\nŘíjen – prosinec – nejkratší období, období dešťů (Dayr)\n\nOdhadovaný počet obyvatel Puntandu jsou 2,4 miliony, z nichž 65 % jsou kočovníci. Tempo růstu počtu obyvatel se zvyšuje v důsledku přílivu migrantů z okolních oblastí postižených válkou, například z jižního Somálska.\n\nV současné době žije 30 % obyvatel v městech Bosaso, Las-Anod, Garoowe a Galkacyo.\n\nZ celkové populace tvoří 70 % obyvatelstvo pod věkovou hranicí 30 let.\n\nPřevládajícím náboženstvím je sunitský islám a úředními jazyky jsou arabština a somálština. Oba jazyky jsou součástí afroasijské jazykové rodiny, přičemž arabština patří do semitské a somálština do kušitské jazykové skupiny.\n\nHlavními zdroji příjmů Puntlandu je zemědělství, chov hospodářských zvířat, rybaření (vývoz obrovského množství ryb) a remittence, tedy peněžní obnos, který posílají občané pracující v zahraničí svým příbuzným zpět do země svého původu.\n\nV oblasti Lasqorey vznikla továrna na zpracování ryb, která produkuje obrovské množství tuňáků. Továrna dosahuje komerční úrovně a její produkty najdeme nejen v Puntlandu, ale i mimo tuto oblast. Obdobná továrna se také staví v Habo, což pomůže lokálně snížit chudobu a nezaměstnanost.\n\nV této oblasti se také nacházejí zatím nevyužívané zásoby ropy a minerálů. Proto se současná vláda snaží podporovat zahraniční investory k těžbě a objevování přírodních zdrojů. V současnosti zde působí dvě společnosti:\nVláda podepsala smlouvu s těmito společnostmi a zaručila jim tak práva na tento průzkum a potažmo těžbu v regionech Bari, Nugaal, Mudug, ale i sporném Soolu, Sanaagu a Aynu. Proto dnes čelí vláda nejen kritice ze strany Somálska, ale i Puntlandu. Také byla vytvořeno Hnutí jednotného severního Somálska (NSUM – Northern Somali Unionist Movement), které prosazuje zájmy obyvatel regionů Sool, Sanaag a Aynu (Caynu) a jejich právo na zdejší nerostné bohatství. A tudíž společnosti, které zde chtějí těžit či hledat nerostné zdroje, potřebují smlouvy s kompetentními vůdci lokálních klanů.\n\nSvoboda slova teoreticky existuje, ale v praxi není dodržována. Nevychází zde žádné zpravodajské noviny.\nAvšak fungují dvě soukromé televizní stanice a čtyři rozhlasové stanice, z nichž jedna je pod vlivem puntlandských politických autorit (Radio Gaalkacyo).\n\n"}
{"id": "116238", "url": "https://cs.wikipedia.org/wiki?curid=116238", "title": "Mšené-lázně", "text": "Mšené-lázně\n\nMšené-lázně (\"do Mšeného, ve Mšeném\", ) je lázeňská obec v okrese Litoměřice. Leží v údolí Mšenského potoka zhruba 12 km jihozápadně od Roudnice nad Labem a 14 km severně od Slaného. V obci žije obyvatel. PSČ všech jejích částí je 411 19.\n\nPrvní písemná zmínka o vsi pochází z roku 1262, kdy se jako její držitel připomíná Půta, řečený Petřík z Rýzmberka (\"Poto de Msene\").\n\nLázně Mšené leží na východním okraji obce v údolí Mšenského potoka. Léčí se zde především nemoci pohybového ústrojí a nověji i nemoci nervů za pomoci slatinných zábalů a minerálních koupelí. Historie lázní sahá až do 18. století.\n\nSkrze Mšené prochází silnice II/118, která je hlavní spojnicí měst Slaný a Litoměřice (přes Zlonice, Budyni nad Ohří a Doksany).\n\nNa jihovýchodním okraji Mšeného se nachází železniční zastávka \"Mšené Lázně\" na trati Vraňany – Libochovice. V roce 2006 byla osobní přeprava v úseku Straškov–Libochovice, v němž zastávka leží, zastavena. Od roku 2011 jezdí do zastávky Mšené-lázně opět osobní vlaky, a to historický Podřipský motoráček, který je v provozu pouze v období hlavní turistické sezóny (od června do září) o víkendech. Výpravní budova byla zbourána a nahradil ji malý přístřešek.\n\n\"(v závorce údaje ze sčítání lidu roku 2001)\"\n\nMšené-lázně sousedí\n\n\n"}
{"id": "116239", "url": "https://cs.wikipedia.org/wiki?curid=116239", "title": "Mončegorsk", "text": "Mončegorsk\n\nMončegorsk ( ) je město oblastního významu v Murmanské oblasti v Rusku. Město vzniklo ve 30. letech 20. století v souvislosti s objevem měděných a niklových rud a stalo se z něj významné průmyslové centrum. Rozkládá se u jezera Imandra. Je spojené železniční odbočkou (31 km) se stanicí Olenja (trasa Murmansk – Petrohrad). Ve městě dochází k trvalému poklesu počtu obyvatel - zatímco například v roce 2005 zde žilo 50 700 osob, v roce 2018 to bylo již jen 42 099 lidí.\n\nMončegorsk leží za severním polárním kruhem, mezi jezery Imandra, Njudjavr, Lumbolka a Rogovoje pod východními svahy pohoří Mončetundra na poloostrově Kola.\n\nV roce 1935, kdy byly zahájeny práce na otevření ložiska měděných a niklových rud, se místní sídlo Monča-Guba, proměnilo v dělnickou osadu Mončegorsk.\n\nLokalita byla pojmenována podle řeky Monča, jejíž jméno v sámštině znamená \"krásná\".\n\nDne 20. září 1937 byl Mončegorsku udělen statut města. V letech 1938 - 1949 byl Mončegorsk sídlem stejnojmenného okresu. Traduje se, že Mončegorsk za svůj vznik vděčí chybě významného ruského mineraloga a geochemika, akademika Alexandra Jevgeněviče Fersmana, který nesprávně odhadl zdejší zásoby měděných a niklových rud. Oproti předpokladu se ložisko nakonec ukázalo být mnohem chudší a část suroviny pro místní podnik Severonikel musela být dovážena až z Norilsku.\n\nHlavním podnikem ve městě je kombinát Severonikel, který vyrábí neopracovanou měď, kobalt a sirné kyseliny. Na konci 20. století měla oblast jižně od města charakter průmyslové pouště - celé území bylo zničeno průmyslovými odpady z kombinátu Severonikel. Po instalaci nových filtrů ve výrobním závodě se situace postupně zlepšila.\n\nVe městě je dále též potravinářský a lesnický průmysl. Je zde také večerní fakulta Leningradské hornické vysoké školy a střední školy: průmyslová a tělovýchovná.\n\nV Mončegorsku je několik muzeí - Muzeum historie města Mončegorska (\"Музей истории города Мончегорска\"), Dům techniky (\"Дом техники\") a Mončegorské mineralogické muzeum V. N. Dava (\"Мончегорский музей цветного камня имени В. Н. Дава\").\n\nNa území města byly natočeny některé sovětské a ruské filmy. V roce 1939 to byl film \"Město v tundře\" (\"\"Город в тундре\"\") a v roce 1969 film \"Zlato\" (\"\"Золото\"\"). V roce 2014 se zde natáčely některé části filmu režiséra Andreje Zvjaginceva \"Leviatan\" (\"\"Левиафан\"\"), který posléze obdržel řadu prestižních ocenění, jako bylo udělení Zlatého glóbu v roce 2015 za nejlepší cizojazyčný film a nominace na Oscara.\n"}
{"id": "116240", "url": "https://cs.wikipedia.org/wiki?curid=116240", "title": "Caere", "text": "Caere\n\nCaere je římské označení pro jedno z větších etruských měst ležící na jihu Etrurie, přibližně 50–60 km severozápadně od Říma. \n\nEtruskové sami ho označovali jako \"Cisra\" a Řekové o něm referují jako o \"Agylle\". Město situované v blízkosti pobřeží leželo na tufové skále ve výšce 80 m nad mořem a obtékaly ho řeky Mola a Manganello.\n\nV dnešní době zde leží italské město Cerveteri (latinsky \"Caere Vetus\") a oblast je známá díky rozsáhlé etruské nekropoli a značnému bohatství archeologických nalezišť.\n\nNaleziště, známé pod jménem Banditaccia není dosud zcela prozkoumáno a předpokládá se, že stále skrývá množství artefakty z doby 700–300 př. n. l., kdy etruští obyvatelé tohoto regionu postupně vybudovali impozantní pohřebiště.\n"}
{"id": "116241", "url": "https://cs.wikipedia.org/wiki?curid=116241", "title": "Niva (řeka)", "text": "Niva (řeka)\n\nNiva ( ) je řeka v Murmanské oblasti v Rusku. Je 36 km dlouhá. Její povodí má rozlohu 12 800 km². V jejím ústí leží město Kandalakša.\n\nOdtéká z jezera Imandra a ústí do Kandalakšského zálivu Bílého moře. Odtok je regulován přehradou. Na \"Nivě\" byly vybudovány tři hydroelektrárny.\n\nZdroj vody je sněhový a dešťový. Průměrný průtok 15 km od ústí je 164 m³/s. Na peřejích nezamrzá. Je splavná pro vodáky.\n"}
{"id": "116243", "url": "https://cs.wikipedia.org/wiki?curid=116243", "title": "Trpasličí planeta", "text": "Trpasličí planeta\n\nTrpasličí planeta je objekt sluneční soustavy, který je podobný planetě a musí splňovat následující kritéria:\n\nTato definice se až na svůj třetí bod shoduje s definicí planet. Byla schválena na XXVI. valném shromáždění Mezinárodní astronomické unie (IAU) v Praze 24. srpna 2006. Do té doby bylo Pluto počítáno mezi planety.\n\nTrpasličí planety nejsou podmnožinou planet. Naopak pod trpasličí planety patří tzv. plutoidy – trpasličí planety obíhající Slunce až za drahou Neptunu.\n\nMezinárodní astronomická unie uznává pět trpasličích planet. Kromě Cerery jde ve všech případech o plutoidy.\n\nJe pravděpodobné, že tato kategorie se v budoucnu rozroste o další objekty. Kandidáty jsou např. planetka Vesta nebo velká transneptunická tělesa (Sedna, Quaoar, Orcus, ...).\n"}
{"id": "116245", "url": "https://cs.wikipedia.org/wiki?curid=116245", "title": "Linda (rozcestník)", "text": "Linda (rozcestník)\n\nSlovo Linda má více významů:\n\n\n\n\n"}
{"id": "116248", "url": "https://cs.wikipedia.org/wiki?curid=116248", "title": "Bohemia Interactive Australia", "text": "Bohemia Interactive Australia\n\nBohemia Interactive Simulations je australská softwarová společnost, původně to byla pod názvem Bohemia Interactive Australia pobočka české softwarové společnosti Bohemia Interactive Studio (BIS). Byla založena BIS ve spolupráci s Davidem Lagettiem (známý jako Seventh), který je v současné době vedoucím společnosti.\n\nBIA je autorem vojenského simulátoru VBS1 používaným mnohými vojenskými složkami světa, např. United States Marine Corps nebo Australian Defence Forces. 21. května 2004 bylo VBS1 vydáno pro veřejnost.\nV současné době se společnost zabývá vývojem VBS3.\n\n"}
{"id": "116253", "url": "https://cs.wikipedia.org/wiki?curid=116253", "title": "Topol (rozcestník)", "text": "Topol (rozcestník)\n\nPojem Topol je nejednoznačný a může mít následující významy:\n\n\n\n\n"}
{"id": "116255", "url": "https://cs.wikipedia.org/wiki?curid=116255", "title": "Tabulka (databáze)", "text": "Tabulka (databáze)\n\nTabulka ( \"\") je jedním ze základních databázových objektů, který slouží k přímému uložení dat do paměťového prostoru relační databáze. Databázovou tabulku si lze představit jako běžnou dvourozměrnou tabulku, která má pevně daný počet a význam jednotlivých položek, které tvoří sloupce tabulky. Do tabulky jsou ukládány záznamy ve formě řádků. Každý záznam tak tvoří stejný počet položek stejného datového typu. Není proto možné, aby dva různé záznamy ve stejné tabulce měly rozdílný počet položek nebo obsahovaly ve stejné položce rozdílné datové typy. Počet záznamů (řádků) v tabulce je obvykle omezen jen technickými možnostmi použité databáze.\n\nTabulka je (obecně) definována seznamem omezení, která jsou kladena na její jednotlivé sloupce. \nKonkrétně v případě použití SQL obsahuje definice tabulky:\n\nDefinice tabulky je (v konkrétním případě jazyka SQL) vytvářena a modifikována pomocí příkazů DDL SQL: CREATE,ALTER,DROP.\n\nNad tabulkou jsou v rámci práce s databází prováděny následující operace:\n\nTabulka může mít několik omezení, jež lze definovat v SQL při jejím vytváření. Tato omezení lze v některých případech pojmenovat a následně s nimi manipulovat (vytvářet nová, mazat je, editovat je) jako ostatní nedatové objekty tabulky. Mezi omezení se dá počítat:\n\nÚkolem SŘBD je jednak pohlídat dodržení všech omezení, která jsou obsažena v definici tabulky, při realizaci operací 1. až 3., jednak poskytování dat při operacích typu 4. v co možná nejkratším čase. Proto jsou na tabulku obvykle „navěšeny“ i další pomocné databázové objekty: triggery a indexy.\n\n"}
{"id": "116259", "url": "https://cs.wikipedia.org/wiki?curid=116259", "title": "Černý vrch", "text": "Černý vrch\n\nNázev Černý vrch nese několik vrcholů:\n\n\n\n"}
{"id": "116261", "url": "https://cs.wikipedia.org/wiki?curid=116261", "title": "Cerveteri", "text": "Cerveteri\n\nCerveteri (dříve latinsky \"Caere Vetus\") je město v italské metropolitní provincii Řím v regionu Lazio.\n\nMěsto je situováno asi. 40 kilometrů severozápadně od Říma.\nSousední obce jsou Anguillara Sabazia, Bracciano, Fiumicino, Ladispoli, Santa Marinella, Tolfa.\n\nMěsto bylo založeno jako etruské Caere a je osídleno již od doby Villanovské kultury. V době rozkvětu Etruské civilizace bylo město významné jako obchodní metropole Tyrhénského moře využívající tří přístavů. Caere bylo rovněž členem etruské ligy zahrnující 12 měst a mimoto pěstovalo vlastní vztahy s Řeckem.\n\nNejvětšího rozkvětu město dosáhlo mezi 7. – 6. stol. př. n. l. Od 5. stol. př. n. l. nastal postupný úpadek v hospodářské i kulturní oblasti. Caere vojensky podlehlo Římu roku 353 př. n. l.\n\nVelice významné je místní archeologické naleziště, etruská nekropole Banditaccia.\n\n\"Počet obyvatel\"\n\n"}
{"id": "116276", "url": "https://cs.wikipedia.org/wiki?curid=116276", "title": "Théoden", "text": "Théoden\n\nThéoden (Théoden Obnovený) je fiktivní postava ve fantasy J. R. R. Tolkiena, sedmnáctý král Rohanu v letech 2980 - 3019 Třetího věku. Ve filmové trilogii jej hraje Bernard Hill.\n\nThéoden byl jediným synem krále Thengela a Morwen z Lossarnachu (kraji v Gondoru). Théoden měl 4 sestry, on sám byl ze sourozenců druhý nejstarší. Nejbližší mu ale byla jeho nejmladší sestra, Théodwyn.\n\nThéoden se narodil roku 2948 Třetího věku v Gondoru, kde žila jeho rodina do té doby, než se stal Thengel králem Rohanu. Théodena učili mluvit sindarsky a jazykem Západních zemí, jazyk Rohirů se naučil až později.\n\nKrálem se stal po smrti svého otce roku 2980 Třetího věku. V té době žil v Edorasu se svou sestrou Théodwyn. Théoden se oženil s Elfhildou, ta ale zemřela při porodu jediného jejich potomka, syna Théodreda. Poté zemřela i Théodwyn a její manžel Éomund a Théoden adoptoval jejich děti, Éomera a Éowyn.\n\nThéoden byl velmi silný, rozhodný a velmi charismatický král a vybudoval si velký respekt u poddaných. A stejně jako většina mužů z Jízdmarky byl i on velmi dobrým jezdcem na koni.\nPo smrti Éomunda,manžela jeho sestry se stal Théoden Prvním maršálem Marky a velel tak vojskům Edorasu (Théodred a Éomer byli poté Druhým a Třetím maršálem). Théodenův meč se jmenoval Herugrim.\n\nZa časů Války o Prsten byl Théoden na trůně téměř 30 let a první znaky stáří se už začaly objevovat. Stále více spoléhal na svého zrádného rádce Grímu (většina obyvatel mu říkala Červivec), který byl tajným špehem čaroděje Sarumana. Nakonec se Saruman naplno dostal do Théodenovy mysli a ovládal ho.\n\nV posledních letech před Válkou o Prsten byl tedy Théoden plně v rukou Sarumana a Gríma se tak stal velice silným a v podstatě vládl on. Rohan byl neustále napadán skřety a zlými lidmi, kteří patřili k vojsku Sarumana, operujícího ze Železného pasu.\n\nKdyž byl Théodred smrtelně zraněn při bitvě se skřety, stal se Éomer Théodenovým dědicem. Éomer měl ale s Červivcem velice špatný vztah který vyvrcholil Éomerovým zatčením a vypovězením z Rohanského království.\n\nKdyž přijeli Gandalf Bílý s Aragornem, Théoden odmítl Gandalfovu radu, aby vytáhl proti Sarumanovi. Gandalf ale poznal, že s králem je něco v nepořádku a od vlivu Sarumana s Grímou jej odprostil. Králi se vrátila síla, pozvedl svůj meč Herugrim a i přes svůj věk se vydal do Bitvy o Helmův žleb jako vůdce.\n\nPoután Přísahou Eorla (prvního krále Rohanu) vedl Théoden své vojsko na pomoc Gondoru při Bitvě na Pelennorských polích. Tam se postavil zejména vojskům Haradu, zabil jejich vůdce i vlajkonoše. Poté se postavil mnohem silnějšímu protivníku, Černokněžnému králi Angmaru, pánovi nazgulů. Ten Théodena srazil z jeho koně, který krále povalil a způsobil mu smrtelná zranění. Pomstěn byl Éowyn a hobitem Smělmírem Brandorádem, kteří se tajně vydali do války po boku krále. Před odjezdem do války sice Théoden jmenoval Smíška svým panošem, ale zakázal hobitovi jet do války. V posledních okamžicích života ještě stačil poděkovat Smíškovi a Éowyn a jmenoval Éomera budoucím králem.\nThédoenovo tělo zůstalo v Minas Tirith do té doby než byl poražen Saurona a než byl odvezen do Rohanu, kde ho pohřbili. Théoden byl posledním z Druhé linie králů a posledním přímým příbuzným prvního krále Eorla.\n\nV jednom z Tolkienových konceptů měl Théoden také dceru jménem Idis, nakonec ale tuto postavu vyškrtnul a nahradil postavou Éowyn.\n\nJméno je převzato z anglosaského slova þēoden a velmi podobné je staroseverské þjóðan. Obě tato slova znamenají něco jako „vůdce lidí“ (král).\n\nV Tolkienově románu je jméno Théoden přeloženo z rohirského Tûrac, starého slova pro označení krále. Toto slovo zase zavádí k sindarské předponě tur- (v překladu mocný, vůdčí), tuto předponu najdeme v mnohých elfských jménech, např. Turgon.\n\nV adaptaci Ralpha Bakshiho z roku 1978 propůjčil Théodenovi hlas Philip Stone. Théoden se objevil také v adaptaci od Rankina a Basse, kde měl ale jen malou roli o jeho smrti Gandalf jen vyprávěl.\n\nV rádiové podobě z roku 1981 je Théodenova smrt popsána v písni, hlasem Jacka Maye.\n\nV trilogii od Petera Jacksona se Théoden (hraný hercem Bernardem Hillem) objevuje v druhé části, s názvem Dvě věže. Théodena vidíme starého a zesláblého, plně v moci Sarumana a Grímy. Gandalf jej zbaví prokletí a Théoden opět omládne a zesílí. Théoden si rychle uvědomí co se stalo a okamžitě vyhodí Grímu z paláce. Na schodišti pod ním už pozvedá svůj meč, aby Grímu popravil, ale je zastaven Aragornem. Gríma poté uteče k Sarumanovi. Théoden poté bezpečně dovede svůj lid do Helmova žlebu, kde proběhne velkolepá bitva končící Gandalfovým příjezdem s posilami vedenými vyhnaným Éomerem.\n\nV Návratu krále se Théoden opět vrhá do bitvy, tentokrát na pomoc Gondoru (tvůrci vynechávají Přísahu Eorla a Théoden prvně váhá nad výjezdem do bitvy). Později je tedy smrtelně zraněn a svá poslední slova směřuje k Éowyn, která jej pomstila (v knize směřuje své díky ke Smíškovi a o tom, že v bitvě byla i Éowyn, Théoden neví).\n"}
{"id": "116283", "url": "https://cs.wikipedia.org/wiki?curid=116283", "title": "Normandie", "text": "Normandie\n\nNormandie je historické území v severozápadní Francii nazvané podle vikingského kmene Normanů.\n\nVe středověku byla nezávislým normanským vévodstvím, později francouzskou provincií. Je pojmenována podle Vikingů, Franky nazývaných Normané, kteří se zde objevili cca v 8. století n. l. Předtím zde bylo keltské osídlení, které bylo v letech 58–52 př. n. l. násilně přičleněno k říši římské. Z tohoto římského období pochází většina dnešních jmen měst a oblastí – Lillebonne, Coutances, Pays de Caux. Po příjezdu Normanů začalo období strachu, Normané rabovali, ničili a znásilňovali. Oblíbeným cílem násilností byly zvláště kláštery se svým nahromaděným bohatstvím. Po čase se začali vikinští válečníci pomalu usazovat, uzavírat s domorodci mír a budovat trvalá panství. Roku 911 franský král Karel III. Francouzský porazil normanského vůdce Rolla a důsledkem normanské porážky byla smlouva mezi oběma vládci. Rollo se nechal díky intervenci biskupa z Rouenu pokřtít a uznal Karla III. za svého lenního pána. Na oplátku jím byl jmenován vévodou normanským.\nNormandie příštích skoro 300 let skvěle prosperovala. V 11. století započala výstavba velkých chrámů a katedrál, města jako Rouen či Caen byla rozšířena a opevněna. Další vévoda Vilém Dobyvatel se v roce 1066 po dobytí Anglie stal anglickým králem a postupem času se do Anglie přestěhovalo i centrum normanské moci. Francouzské království se snažilo získat zpět vliv na své léno, což se definitivně podařilo až na konci stoleté války. V roce 1469 Ludvík XI. rozpustil svaz normandských vévodů a udělal z Normandie obyčejnou francouzskou provincii řízenou z Paříže.\n\nBěhem druhé světové války, dne 6. června 1944, zde Spojenci uskutečnili vylodění známé jako operace Overlord.\n\nNyní jde o geograficko-kulturní celek rozkládající se v okolí dolního toku Seiny, na západě sahající až k poloostrovu Cotentin. Mezi roky 1956 a 2015 byla Normandie rozdělena do dvou francouzských regionů – Haute-Normandie a Basse-Normandie. Od 1. ledna 2016 jsou oba regiony spojeny do jednoho regionu Normandie, který sestává z 5 departementů (Seine-Maritime, Eure, Orne, Calvados a Manche).\n\nHistoricky k Normandii přísluší i Normanské ostrovy (mj. Jersey a Guernsey), ty jsou dnes součástí Britského království. Normanďané jsou prý dodnes citliví na zmínky o historii, vědomí normanské nezávislosti a ponížené hrdosti v nich zřejmě zůstalo dosud.\n\n\n\n"}
{"id": "116285", "url": "https://cs.wikipedia.org/wiki?curid=116285", "title": "Tim Berners-Lee", "text": "Tim Berners-Lee\n\nTimothy „Tim“ John Berners-Lee (* 8. června 1955 Londýn) je tvůrce World Wide Webu a ředitel konsorcia W3C, které dohlíží na pokračující vývoj webu.\n\nNarodil se v Londýně ve Spojeném království Conwayovi Berners-Lee a Mary Lee Woods. Jeho rodiče, oba matematici, byli společně zaměstnáni v týmu, který postavil jeden z prvních počítačů, Manchester Mark I. Rodiče ho učili matematiku, kde mohli, dokonce i u večeře. Absolvoval Queen's College a Oxfordskou univerzitu.\n\nV roce 1976 pracoval v \"Plessey Telecommunications Limited\" jako programátor; tam se seznámil se svojí první ženou Jane. V roce 1978 pracoval v \"D.G. Nash Limited\", kde napsal software pro sazbu textu a operační systém.\n\nV roce 1980 působil 6 měsíců v Evropské organizaci pro jaderný výzkum (CERN) v Ženevě, kde napsal program jménem ENQUIRE, který mu měl pomáhat při dokumentaci nejdůležitějších okamžiků jeho života a spojovat je s asociacemi k nejrůznějším komplexům úloh. Vzhledem k zásobě dokumentů, které byly k dispozici pouze v jednom exempláři a na jednom místě, jej napadlo vytvořit multimediální informační systém s dálkovou sítí, aby k těmto zdrojům existoval přístup z různých míst. Berners-Lee se nejprve ve svém plánu na World Wide Web zaměřil na vytvoření nástroje, jehož pomocí by šlo vyměňovat pohodlně data a myšlenky fyziků věnujících se výzkumu vysokoenergetických jevů, kteří byli roztroušení po celém světě.\n\nV roce 1989 Tim Berners-Lee společně s Robertem Cailliauem vytvořil první návrh projektu vytvoření distribuovaného hypertextového systému a tím byl zahájen projekt WWW. Krátce nato napsal první webový prohlížeč WorldWideWeb (později přejmenovaný na Nexus), který byl určen speciálně pro počítač NeXT v CERNu.\n\nV roce 2007 dostal od královny Alžběty II. Řád za zásluhy (\"Order of Merit\"). V roce 2016 mu byla za zásluhy o rozvoj webových technologii udělena Turingova cena. \n\n"}
{"id": "116287", "url": "https://cs.wikipedia.org/wiki?curid=116287", "title": "Ostřice", "text": "Ostřice\n\nOstřice (\"Carex\") je rod bylin z čeledi šáchorovitých.\n\nJedná se o rostliny trávovitého vzhledu (graminoidy). Někdy vytváří husté trsy až bulty, jindy nikoliv a pak často vytváří výběžky. Lodyhy jsou většinou listnaté, zpravidla trojhranné, vzácněji oblé. Listy jsou bazální i lodyžní, vzácněji jen bazální, jsou přisedlé, střídavé, s listovými pochvami;na bázi svrchní strany listu se nachází jazýček. Čepele jsou čárkovité (zpravidla maximálně do 2 cm široké), ploché či žlábkovité nebo skládané do tvaru písmene M, vzácně nitkovité, žilnatina je souběžná. Jedná se o rostliny jednodomé i dvoudomé. Květy jsou jednopohlavné a tvoří jednokvěté klásky, které skládají klasy; ty jsou buď jednotlivé (jednoklasé ostřice), nebo dále skládají laty, hrozny či klasy (víceklasé ostřice). Pokud jsou víceklasé, pak jsou někdy samčí a samičí květy přítomny ve stejném klásku (stejnoklasé ostřice), jindy se složené květenství skládá ze samostatných samčích a samičích klásků (různoklasé ostřice). Klasy jsou podepřeny listeny, jednotlivé květy (jednokvěté klásky) jsou také podepřeny listenem, který se nazývá většinou pleva. U samičích květů je navíc přítomen další listen (pleva), který má srostlé okraje a tím obaluje celý květ a později nažku. Tyčinky jsou 3 (vzácně 1 či 2), blizny 2 nebo 3. Okvětí chybí. Plodem je nažka, která spolu s obalem listenu tvoří mošničku. Mošničky jsou podepřené plevami. Po celém světě je známo asi 2000 druhů, hlavně v oblastech s mírným nebo chladným klimatem. Jedná se o jeden z nejrozsáhlejších rodů cévnatých rostlin.\n\nNěkteří autoři dělí rod \"Carex\" s.l. na dva dílčí rody: \"Carex\" s.str. (česky ostřice) a \"Vignea\" (česky tuřice). Mezi \"Carex\" s. str. třeba Dostál (1989) zařazuje některé jednoklasé a různoklasé ostřice, zatímco \"Vignea\" u něj obsahuje stejnoklasé ostřice a některé jednoklasé. V tomto článku je zastáváno široké pojetí rodu \"Carex\".\n\nV České republice roste více jak 80 druhů ostřic. Pro přehlednost je lze dělit do několika skupin. Některé druhy jsou hojné, jiné naopak extrémně vzácné. Část patří k ohroženým rostlinám, viz poznámka C1: kriticky ohrožený druh; C2: Silně ohrožený druh. Do seznamu byly přidány další druhy, které se v ČR nevyskytují, ale rostou v sousedních státech, v závorce uvedeno (mimo ČR).\n\n\n\n\n \n"}
{"id": "116288", "url": "https://cs.wikipedia.org/wiki?curid=116288", "title": "Začleněné území Spojených států amerických", "text": "Začleněné území Spojených států amerických\n\nZačleněné území ( \"incorporated territory\") je podle americké ústavy takové území, o kterém Kongres prohlásil, že se na něj ústava vztahuje v plném rozsahu (včetně občanství obyvatel, soudní příslušnosti atd.) stejně jako pro obyvatele vlastních Spojených států.\n\nZačlenění (\"incorporation\") nezačleněného území se považuje za trvalé. Jednou začleněné území nemůže být znovu vyčleněno. Začleněná území jsou autonomní a jejich vztah k USA je volnější, než vztah jednotlivých svazových států, které jsou přímo členy USA. \n\nV současnosti je jediným začleněným územím USA atol Palmyra, ostatní ostrovní území USA jsou nezačleněná. Před rokem 1959 byly Organizovaným Začleněným územím USA; Havajské teritorium (1900–1959) a Aljašské teritorium (1912–1959), obě teritoria se stala v roce 1959 státy USA. \n"}
{"id": "116289", "url": "https://cs.wikipedia.org/wiki?curid=116289", "title": "Nezačleněné území Spojených států amerických", "text": "Nezačleněné území Spojených států amerických\n\nNezačleněné území (anglicky \"unincorporated territory\") je sice pod jurisdikcí Spojených států amerických, ale vztahují se na něj jen části americké ústavy („přirozená práva“ jako svoboda projevu, spravedlivý proces, plus případné specifické části, o kterých to pro dané území prohlásí Kongres). Člověk narozený na těchto územích se automaticky nestává občanem Spojených států amerických. Tzv. začleněním (\"incorporation\") se z nezačleněného území USA může stát začleněné území.\n\nNezačleněná území se dělí na:\n\n\n"}
{"id": "116291", "url": "https://cs.wikipedia.org/wiki?curid=116291", "title": "Natascha Kampuschová", "text": "Natascha Kampuschová\n\nNatascha Kampuschová () je rakouská žena, která byla ve svých deseti letech unesena Wolfgangem Přiklopilem. Byla nezvěstná více než osm let, než se jí 23. srpna 2006 podařilo uniknout. Případ vyvolal velký zájem veřejnosti.\n\nRáno 2. března 1998 byla na cestě z domova ve vídeňské čtvrti Donaustadt do školy, když ji tehdy 35letý elektrotechnik Wolfgang Přiklopil přinutil nastoupit do svého bílého minibusu s černými okny a odvezl ji do připravené skrýše ve svém domě, kde ji poté věznil. Poté, kdy se ráno nedostavila do školy a ani se nevrátila domů, bylo zahájeno rozsáhlé pátrání. Svědek viděl Nataschu nastupovat do Přiklopilova vozu, dva další svědci si vzpomněli, že registrační značka začínala písmenem G a možná F (okres Gänserndorf). Policie zkoumala 700 odpovídajících aut z okolí, včetně Přiklopilova, ten však tvrdil, že má alibi. Pátrání nepřineslo žádné užitečné výsledky.\n\nVětšinu času Natascha trávila v jediné místnosti o rozměrech 2,8 × 1,8 × 2,4 metru umístěné pod garáží Přiklopilova domu Heinestraße 60 ve Strasshof an der Nordbahn; zpočátku vůbec tuto místnost nesměla opouštět. Později mohla čas od času i mimo dům. Přiklopil ji občas nutil v domě vykonávat domácí práce, toho Natascha využila 23. srpna 2006 k útěku: Přiklopil ji nechal mýt a uklízet auto, když mu zazvonil telefon a on se na chvíli vzdálil. Natascha přelezla plot a zaťukala na okno 71leté sousedky, která přivolala policii.\n\nKdyž se Přiklopil vrátil a dívka byla pryč, podařilo se mu uprchnout ještě před příjezdem policie, ale poté spáchal sebevraždu skokem pod vlak vídeňské rychlodráhy, v metru, mezi zastávkami Wien Nord a Wien Traisengasse nedaleko vídeňského Severního nádraží. Policie při ověřování dívčiny totožnosti nalezla ve skrýši její pas a dále ji identifikovala podle jizvy a pomocí testů DNA.\n\nAčkoliv Přiklopilův motiv není zcela jasný, experti, které citoval rakouský tisk, soudí, že šlo o psychopata, který byl někdy v minulosti vystaven týrání a své trauma potlačoval perfekcionizmem. Proto pravděpodobně toužil po tom, vychovat si vlastní „princeznu“ jako partnerku. Jeden jeho kolega mu údajně před lety řekl: „Při způsobu, jakým se chováš k ženám, si budeš muset nějakou vyrobit“. Díky psychopatickému perfekcionismu se Přiklopilovi dařilo před okolím svůj čin dokonale maskovat. Rakouská media uvádějí, že dokonce i odpadky vyhazoval v takovém množství, aby to budilo zdání, že v domě žije sám.\n\nPříběh Nataschi Kampuschové byl v roce 2013 zpracován ve filmu \"3096 dní: Příběh Nataschi Kampuschové\".\n\n"}
{"id": "116292", "url": "https://cs.wikipedia.org/wiki?curid=116292", "title": "Adolfov", "text": "Adolfov\n\nAdolfov (: ) je horská ves a základní sídelní jednotka obce Telnice v Ústeckém kraji, rozprostřená na hřebenu východních Krušných hor ve výšce 750 m n. m., přibližně 1 km jihovýchodně od státní hranice s Německem.\n\nSídlo založil roku 1833 hrabě Adolf z Ledeburu (Adolf von Ledebur auf Tellnitz), majitel všebořického panství, po němž byla pojmenována, kvůli ubytování dělníků stavějících silnici. Během své existence osada většinou náležela k obci Větrov (), která střídavě náležela k sousednímu Krásnému Lesu a Petrovicím. V roce 1927 zde žilo 76 obyvatel v 10 domech. K roku 2015 je Adolfov základní sídelní jednotku obce Telnice.\n\nAdolfov je osadou a základní sídelní jednotkou obce Telnice. Nachází se v severní části okresu Ústí nad Labem v Ústeckém kraji, při česko-německé státní hranici. Je součástí katastrálního území Telnice, které se rozkládá na ploše 4,46 km, a nachází se v jeho západní části. Leží v nadmořské výšce přibližně 695–755 m n. m.. Hranice území Adolfova ze západu kopíruje hranici přírodní rezervace Černá louka, následně vede po polní cestě při hranici lesa, kolmo prochází silnicí třetí třídy III/2487 z Petrovic do Cínovce, nedaleko za zástavbou se stáčí na východ, částečně kopíruje Telnický potok a většinou po vrstevnici vede k východu nad Zadní Telnicí. Poté se stáčí k severozápadu a více méně rovnoběžně se západní hranicí území směřuje ke státní hranici, která tvoří severní část území Adolfova.\n\nGeologicky je Adolfov součástí Českého masivu, kde se nachází v oblasti sasko-durynské (\"saxothuringikum\"). Horninový základ oblasti tvoří Krušnohorské krystalinikum. Období paleozoika je zastoupeno granitovým porfyrem, ortorulami a metagranity. V severní části území se vyskytují kvartérní smíšené sedimenty a slatiny, rašeliny a hnilokaly.\n\nZ geomorfologického hlediska je Adolfov a jeho okolí součástí Krušnohorské subprovincie, konkrétně Krušných hor a jejich podcelku Loučenská hornatina, v jehož rámci spadá pod geomorfologický okrsek Nakléřovská vrchovina. Území je součástí kerného jednostranně ukloněného pohoří, které zde má charakter zvlněné náhorní planiny s táhlými plochými hřbety, postrádajícími výraznější vrcholy.\n\nPodle taxonomického klasifikačního systému půd (TKSP) se v Adolfově vyskytuje převážně půdní typ podzol kambický, v úzkém pásu pří východní části území osady pak v omezeném rozsahu kambizem dystrická.\n\nAdolfov se dle Quittovy klimatické klasifikace řadí do chladné oblasti CH7. Pro tu jsou typická krátká, mírně chladná a vlhká léta. Jara a podzimy jsou dlouhé s velkým podílem srážek, a dlouhé jsou i zimy, během nichž je po značnou část zem pokryta sněhovou pokrývkou. Úhrn srážek odpovídá poloze Krušných hor a jejich nadmořské výšce, v oblasti Adolfova je však nerovnoměrný (pohybuje mezi 700 až 800 mm za rok). V polovině 50. let 20. století činil průměrný roční úhrn srážek 900 mm. Sněží v průměru 50 dní v roce a sněhová pokrývka dosahuje průměrně 40 centimetrů.\n\nOblast Adolfova spadá hydrologicky do povodí řeky Labe, konkrétně do dílčího povodí Ohře, Dolního Labe a ostatních přítoků Labe. Zdejší území leží na pomezí mezipovodí dvou vodních útvarů, jimiž jsou „Ždírnický potok od pramene po Zalužanský potok“ a „Mohelnice/Müglitz po soutok s tokem Biela“. Územím protéká několik malých vodních toků. Pramení zde Telnický potok, Černý potok a několik jeho bezejmenných přítoků.\n\nDle biogeografického členění ČR náleží oblast Nakléřova do hercynské podprovincie, respektive do jejího Krušnohorského bioregionu. Z botanického hlediska leží na pomezí fytogeografických obvodů oreofytikum a mezofytikum, konkrétně jejich okresů Krušné hory (okrsek 85) a Krušnohorského podhůří (okrsek 25). Potenciální přirozenou vegetací je biková bučina (\"Luzulo–Fagetum\") a podmáčená rohozcová smrčina (\"Mastigobryo-Piceetum\", místy v komplexu s rašelinnou smrčinou \"Sphango-Piceetum\").\n\nV druhé polovině 20. století docházelo k poškození krušnohorských smrkových porostů imisemi. V 60. a 70. letech proto byla vytvořena pásma ohrožení dle koncentrací oxidu siřičitého. Na počátku 80. let náležela oblast Adolfova do pásma B, kde se životnost porostů pohybovala mezi 21 a 40 lety. Situace se začala významně zlepšovat od 90. let, především díky odsíření uhelných elektráren. Kvůli tomu byla zavedena nová metodika definující jednotlivá pásma dle dynamiky zhoršování stavu lesů. K roku 2004 se většina lesů v okolí Petrovicka řadila do kategorie slabě poškozených porostů.\n\nLesy se nachází na většině území Adolfova. V krušnohorské oblasti jsou zastoupeny typické druhy středoevropské lesní fauny. Z velkých savců v lesních oblastech žijí například jelen evropský (\"Cervus elaphus\"), srnec obecný (\"Capreolus capreolus\") či prase divoké (\"Sus scrofa\"). K dalším savcům patří třeba veverka obecná (\"Sciurus vulgaris\"), liška obecná (\"Vulpes vulpes\") či zajíc polní (\"Lepus europaeus\"). Do 18. století zde v lesích žili rovněž vlk obecný (\"Canis lupus\"), medvěd hnědý (\"Ursus arctos\") a rys ostrovid (\"Lynx lynx\").\n\nLesní biotopy osidlují třeba jestřáb lesní (\"Accipiter gentilis\") a různí zástupci zpěvných ptáků (\"Passeri\") a šplhavců (\"Piciformes\"). Mezi zástupce plazů patří kupříkladu zmije obecná (\"Vipera berus\"), užovka obojková (\"Natrix natrix\") nebo slepýš křehký (\"Anguis fragilis\"). Obojživelníky zastupuje třeba mlok skvrnitý (\"Salamandra salamandra\"), žijící v zalesněných vlhkých údolích. Členovce zastupují například střevlíci (\"Carabidae\") a čmeláci (\"Bombus\").\n\nNa území Adolfova zasahují dvě chráněná území, která se částečně překrývají. Obě jsou součástí soustavy Natura 2000, a jedná se o ptačí oblast Východní Krušné hory a evropsky významnou lokalitu Východní Krušnohoří. Ptačí oblast byla vyhlášena roku 2004, a předmětem její ochrany je populace tetřívka obecného (\"Tetrao tetrix\") a jeho biotop, respektive „zachování a obnova ekosystémů významných pro tento druh.“ Druhé zmíněné chráněné území, vyhlášené v roce 2009, ochraňuje druhově bohaté smilkové louky, lesy na svazích, sutích a roklích, evropská suchá vřesoviště, vlhkomilná vysokobylinná společenstva, horské sečené louky, bučiny, smrčiny a lokality výskytu vzácných členovců. Adolfov rovněž sousedí s přírodní rezervací Černá louka. Ta byla vyhlášena v roce 1998 a důvodem její ochrany je „ochrana zbytků vlhkých až rašelinných horských luk v nadmořské výšce 690–760 m v povodí Černého potoka s výskytem řady chráněných a ohrožených rostlinných a živočišných druhů (např. lilie cibulkonosná, tučnice obecná, prstnatec májový, všivec mokřadní, vrba plazivá, tetřívek obecný, bekasina otavní). Přírodní rezervace představuje ohrožený ekosystém, dříve typický pro náhorní plošinu východní části Krušných hor.“\n\n V Adolfově či jeho bezprostřední blízkosti se kříží několik turistických a cyklistických tras. Prochází jím evropská dálková trasa E3 ze Španělska do Bulharska, značená červenou turistickou značkou, a je výchozím bodem zelené turistické značky do Telnice a naučné stezky Zapomenuté pohraničí, vedoucí přes Krásný Les a Petrovice na Děčínský Sněžník. Prochází jím taktéž cyklistická trasa II. třídy nadregionálního významu č. 23, vedoucí z Děčína na Měděnec, která je součástí Krušnohorské magistrály, a je výchozím bodem cyklistické trasy č. 3009 do Radejčína. Zhruba 5 kilometrů jihozápadně se nalézá významný turistický bod Komáří hůrka (808 m n. m.).\n\nZe zimních sportů lze provozovat běh na lyžích, alpské lyžování a snowboarding. Adolfov je výchozím bodem řady běžkařských lyžařských tras a procházím jí Krušnohořská lyžařská magistrála. Zhruba 400 metrů východně od centra vesnice se nachází lyžařské středisko Zadní Telnice, jehož počátky sahají až do dob před první světovou válkou. K roku 2007 bylo jeho součástí 9 sjezdovek různé obtížnosti o celkové délce 4,2 kilometru.\n\n"}
{"id": "116294", "url": "https://cs.wikipedia.org/wiki?curid=116294", "title": "Elektrické křeslo", "text": "Elektrické křeslo\n\nElektrické křeslo je zařízení sloužící k popravě pomocí střídavého elektrického proudu. Tento způsob popravy je používán téměř výlučně jen ve Spojených státech.\n\nV USA byl hledán způsob popravy, který by byl humánnější než oběšení. Vynález elektrického křesla byl doprovázen konkurenčním bojem Thomase Alva Edisona a George Westinghouse na konci 19. století (Edison chtěl ukázat, jak je střídavý proud od Westinghouse nebezpečný). Současné elektrické křeslo nicméně vynalezl zubař Alfred P. Southwick, který jako první přišel s nápadem popravovat elektřinou. První elektrické křeslo bylo vyrobeno v New Yorku v roce 1888, první popravený byl William Kemmler v roce 1890. Jiní známí vězni popravení elektrickým křeslem jsou např. Ted Bundy, Leon Czolgosz, Albert Fish, Charles Starkweather, John Joubert, Julius Rosenberg či Donald Henry Gaskins. Měl na něm být popraven i Oscar Collazo, neúspěšný atentátník na prezidenta Trumana. V současnosti je v USA elektrické křeslo možno použít jako alternativu k smrtící injekci ve státech Alabama, Florida, Jižní Karolína a Virginie. Jediným státem jiným než USA, ve kterém byl tento způsob popravy využíván, byly Filipíny (poprvé 1924 za americké okupace, naposledy 1976).\n\nNěkolik hodin před popravou je vězni umožněno napsat dopis na rozloučenou a provést poslední telefonní hovor. Rovněž mu je nabídnuto poslední jídlo dle jeho přání. Poté už je odveden do sprch, kde se musí umýt a jsou mu prohlédnuty všechny tělní dutiny a části těla, zda v nich není ukrytý nějaký předmět, který by mohl průběh popravy překazit. Odsouzenec se pak obléká do šatů, které jsou předepsány každou věznicí individuálně. \n\nPo oblečení je vězeň odveden do přípravné místnosti, kde mu jsou oholeny všechny vlasy. Jedna nohavice mu je zkrácena a noha rovněž oholena, aby v místech dotyku elektrod nic nebránilo elektrickému proudu. Vězni je rovněž nasazena plena kvůli možné defekaci, urinaci nebo ejakulaci během popravy. Pak už je vězeň veden přímo do popravčí místnosti.\n\nOdsouzenec je připoután ke dřevěné židli. Na hlavu a nohy mu jsou přiloženy elektrody, které jsou navlhčeny slaným roztokem. Místa dotyku s elektrodami jsou oholena, aby se co nejvíce zmenšil elektrický odpor. Popravčí tým se přesune do místnosti, odkud může popravu pozorovat. Dozorce dá znamení a je zapojen zdroj, napětí 500 - 2300 voltů (v každém státě jinak); k popravě se používá střídavý proud. Po asi třiceti sekundách je zdroj vypojen, lékař čeká několik sekund, než se tělo ochladí, a zkontroluje, jestli vězňovo srdce stále bije. Jestliže ano, je znovu připojen zdroj a takto se pokračuje, dokud není člověk mrtvý. Tento postup je ale v každém státě jiný, např. ve státě Florida je zaveden automatický postup, který má tři fáze. První fáze: napětí 2300 V, proud 9,5 A po dobu 8 sekund, druhá: 1000 V, 4 A, 22 sekund, třetí: 2300 V, 9,5 A, 8 sekund. Skutečné hodnoty napětí a proudů jsou ale při popravě jiné, závisí na elektrickém odporu těla odsouzence. Při popravě je v místnosti cítit spálená kůže a maso. Poprava může být doprovázena kouřem nebo párou, krvácením (z úst nebo očí), zvracením, urinací nebo defekací. Někdy vězni vypadnou oční bulvy. Vězeň otéká, někdy začne hořet. Smrt je způsobena zástavou srdce a paralýzou respiračního systému.\n\nPrůběh popravy na elektrickém křesle ovšem v čase procházel určitým vývojem. Již po zmařené popravě Williama Kemmlera v roce 1890 bylo zjevné, že se z elektrického křesla může stát velice nehumánní metoda výkonu trestu smrti. Bylo proto přistoupeno k dalšímu technologickému vývoji a postupně byl i upraven průběh popravy.\n\nV raných fázích, přibližně do 20. let 20. století, byli vězni na křesle popravování ve formálním obleku, který byl zároveň jejich majetkem. Na oblečení vězně nebyl brán příliš velký ohled a nezvažovalo se, jaké komplikace může v průběhu popravy přivodit. Odsouzenci (stejně jako např. William Kemmler nebo Leon Czolgosz) byli zpravidla popravováni v tmavém obleku včetně kravaty a kožených polobotek. Nijak jim nebyly zastřihávány vlasy ani vousy, což často vedlo k tomu, že vězeň začal během popravy hořet, poprava trvala příliš dlouho a vězeň nelidsky trpěl.\n\nV následujících desetiletích se proto postupně upouštělo od formálního oblečení a začaly být preferovány vězeňské uniformy. Rovněž byl kladen důraz spíše na to, aby měl vězeň během popravy na sobě co nejméně oblečení, případně co nejtenčí. Předepsané oblečení určuje vždy věznice, proto nelze tyto změny datovat celoplošně. Dodnes má každá věznice jiné požadavky a předepsaný průběh popravy. \n\nUniformy byly zpravidla čistě bílé, zářivě oranžové, tmavě modré nebo šedé barvy. V některých případech byl přechod z formálního oblečení postupný, a tak byli vězni popravováni například pouze v bílé košili a černých kalhotech. Nejsou ovšem známy případy, že by si vězni měli možnost zvolit oblečení svého stylu. I pokud byl vězeň popraven ve svém vlastním formálních oblečení, muselo splňovat předepsaná pravidla.\n\nZměnila se také metodika popravy. Vězňům byly před popravou ostříhány vlasy. Na noze jim bylo vždy oholeno místo dotyku druhé elektrody až po kotník.\n\nCo se obuvi týče, vězni nikdy nebyli popravování v robustních botách, především s vysokou podrážkou. To by způsobovalo zbytečné komplikace. I v případě obuvi záleželo na rozhodnutí věznice, případně volbě odsouzence. V průběhu času byl ale kladen důraz na to, aby měl vězeň na nohou co nejmenší množství látky kvůli možnému vzplanutí. Popraven mohl být v tenkých nazouvácích, žabkách, ponožkách nebo byl bos. Některé věznice dávají dodnes odsouzencům na výběr, zda chtějí být popraveni obutí. Například již v roce 1927 byli Bartolomeo Vanzetti a Nicola Sacco vedeni k elektrickému křeslu v bílé košili, černých kalhotách a bosí. Vždy záleželo na konkrétním případu.\n\n"}
{"id": "116295", "url": "https://cs.wikipedia.org/wiki?curid=116295", "title": "Závit", "text": "Závit\n\nZávit je technický prvek strojní součásti, jehož tvar je určen závitovou plochou. Ta vznikne navinutím profilu na válec podél šroubovice, v daném stoupání.\n\n\n\n\nJako u většiny strojních součástí, se i u závitů přesnost a výrobní vůle udávají lícováním. Lícovací soustava pro závity je soustavou jednotné matice. Uložení jsou vytvořena různou polohou tolerančních polí závitů šroubů k nulové čáře. Základní uložení jsou :\n\n"}
{"id": "116296", "url": "https://cs.wikipedia.org/wiki?curid=116296", "title": "Maloobchod", "text": "Maloobchod\n\nMaloobchod je způsob prodeje zpravidla menšího objemu zboží konečnému spotřebiteli – tedy obchod v malém měřítku. Protikladem maloobchodu je velkoobchod, který představuje prodej a distribuci zboží ve velkém měřítku, často právě do maloobchodní prodejní sítě.\n\nZa počátek maloobchodu lze považovat distribuci zboží prostřednictvím raných trhů, na kterých obchodníci odbývali své zboží řádově již před několika tisíci lety.\n\nProstředí maloobchodu se vyznačuje vysokým stupněm hospodářské konkurence (závislé na sortimentu) a významným tlakem na snižování spotřebitelských cen. Právě spotřebitelské ceny jsou v maloobchodu klíčovým nástrojem. Významnou roli však hrají i ostatní faktory, jako je:\na mnoho dalších. Ty tvoří jakousi „přidanou hodnotu“, podle které se koneční zákazníci rozhodují, u koho budou nakupovat. V závislosti na daném oboru a sortimentu se nemusejí rozhodovat čistě podle ceny, ale i podle ostatních faktorů (luxusu, prestiže, značce, aktuální módy, různých bonusů, soutěží, předchozí pozitivní zkušenosti, atd.).\n\nMaloobchod se od velkoobchodu liší i v osobě kupujícího, kterým je koncový zákazník s typickým „spotřebním chováním“, tj. rozhodováním dle různých kritérií, který výrobek si koupí. U většiny zboží neexistují smlouvy, ve kterých by se zákazník předem zavazoval odebírat stanovený počet zboží po určitou dobu, nebo na pravidelné bázi (jak to je běžné u velkoobchodu).\n\nStejně tak na rozdíl od velkoobchodu neexistuje žádný „dominantní zákazník“, podle kterého by dodavatel (výrobce) mohl odhadovat objem výroby pro pokrytí poptávky, potažmo optimalizaci zisku.\n\nV současné době existuje řada nástrojů na podporu prodeje, jejímž studiem a aplikací se mj. zabývá vědní obor marketing.\n\nV rámci maloobchodu existuje řada nejrůznějších odbytových forem, jako je prodej v pultových prodejnách, samoobslužných prodejnách, supermarketech, hypermarketech, obchodních domech, outletech apod. Patří sem i tzv. podomní prodej, prodej prostřednictvím prodejních automatů, telefonu, internetu atd. Díky expanzi nových technologií, jako je internet, dochází k nárůstu tlaku na snižování spotřebitelských cen a urychlování distribuce zboží. To ovšem neplatí ve všech regionech a sortimentních skupinách.\n\n"}
{"id": "116298", "url": "https://cs.wikipedia.org/wiki?curid=116298", "title": "SMART-1", "text": "SMART-1\n\nSmart-1 je první evropskou kosmickou sondou organizace ESA určenou k průzkumu Měsíce a rovněž první evropskou sondou, která ke svému pohonu využívá iontového Hallova motoru. Její název je zkratkou „Small Missions for Advanced Research in Technology - 1“. Je prvním zástupcem řady tzv. „flexi missions“, tedy malých a levných automatů ověřujících nové technologie. Proto i její výrobní cena 110 mil. euro je poměrně nízká.\n\n\nSmart-1 má tvar krychle o délce hrany 1 m, která je vybavena párem solárních článků. Startovní hmotnost dosahovala 367 kg, z čehož téměř 80 kg bylo tvořeno pohonnou látkou, xenonem iontového motoru sondy. Iontový motor PPS1350, vyrobený francouzskou firmou SNECMA, využívá elektrostatické pole k ionizaci xenonu a jeho urychlení z trysky motoru. Výstupní rychlost ionizovaného plynu je značně vysoká, u motoru SMART-1 dosahuje 16,4 km/s, a proto i výsledný specifický impulz motoru je vysoký. Jeho hodnota je 16,4 kN·s/kg což je přibližně pětinásobkem hodnoty dosahované u klasických raketových motorů spalujících chemické pohonné hmoty. Výsledný tah motoru je ovšem malý a dosahuje až 70 mN při příkonu 1350 W elektrické energie dodávané z páru slunečních článků.\n\nVědecká výbava sondy, na kterou připadá 15 kg, obsahuje 8 přístrojů mezi nimiž je AMIE (') – hlavní zobrazovací zařízení o rozlišení 1024x1024 pixelů, dále EPDP což je diagnostický modul iontového motoru, KaTE (') – komunikační modul ověřující využitelnost komunikace v pásmech X (8 GHz) a Ka (32/34 GHz), a další přístroje.\n\nSonda byla vypuštěna 27. září 2003 nosnou raketou Ariane 5 z Guyanského kosmického centra v Kourou. Po 42 minutách dosáhla výchozí přechodové dráhy s výškou 7 035 × 42 223 km. Od této chvíle začala iontovým motorem zvyšovat svou rychlost a tím se po spirálovité dráze vzdalovat od Země. Dne 11. listopadu 2004 prošla Lagrangeovým bodem L1 soustavy Země-Měsíc a dostala se do sféry gravitačního vlivu Měsíce. Dne 15. listopadu v 17:46 UT se sonda poprvé dostala do periselenia polární oběžné dráhy okolo Měsíce s rozměry 6 704 × 53 208 km a oběžnou dobou 129 h. Další činností motoru byla dráha snížena na 300 – 10 000 km a začal podrobný vědecký průzkum v oblasti Měsíce.\n\nPo vyčerpání pohonné hmoty iontového motoru docházelo k dalšímu přirozenému snižování oběžné dráhy sondy. Mise byla ukončena 3. září 2006 v 5:42:22 UTC kontrolovaným dopadem sondy na povrch Měsíce do oblasti Lacus Excellentiae (na souřadnicích 34°24′ J, 46°12′ Z) rychlostí přibližně 2 km/s.\n\nVýbor pro kosmický výzkum COSPAR (\"\") stanovil pravidla na ochranu planet a jejich měsíců před možnou kontaminací kosmickými sondami. V reakci na obavy, zda dopad sondy SMART-1 nezpůsobil kontaminaci Měsíce, ESA tvrdí, že „každý chemický prvek přítomný na SMART-1 a jeho přístrojích existuje v přirozené podobě na Měsíci“.\n\n"}
{"id": "116300", "url": "https://cs.wikipedia.org/wiki?curid=116300", "title": "Roztroušené ostrovy", "text": "Roztroušené ostrovy\n\nRoztroušené ostrovy v Indickém oceánu (francouzsky \"Îles éparses de l'océan indien\") jsou čtyři korálové ostrůvky a jeden atol v Indickém oceánu. Nejsou trvale obydlené. Čtyři z nich leží v Mosambickém průlivu, pátý Tromelin leží východně od Madagaskaru a severně od Mauricia a Réunionu. Od 3. 1. 2005 jsou tyto ostrovy spravovány správcem Francouzských jižních a antarktických území sídlícím na Réunionu.\n\nV únoru 2007 se staly pátým okresem (tzn. plnohodnotnou součástí) Francouzských jižních a antarktických území.\nRoztroušené ostrovy spolu s Réunionem a Mayotte poskytují Francii exkluzivní ekonomickou zónu pokrývající více než 1 000 000 km² západního Indického oceánu.\n\n"}
{"id": "116308", "url": "https://cs.wikipedia.org/wiki?curid=116308", "title": "Poprava smrtící injekcí", "text": "Poprava smrtící injekcí\n\nPoprava smrtící injekcí je způsob popravy, používaný od 70. let 20. století. Byl zaveden jako více humánní způsob popravy než jiné formy (elektrické křeslo, oběšení apod.). Prvním státem, který přijal smrtící injekci jako možnost popravy, se stala Oklahoma roce 1977. Prvním popraveným touto metodou byl Charles Brooks v Texasu v roce 1982. Tato metoda se začíná po světě rozšiřovat (používá se minimálně v pěti státech světa), v USA je to nejčastější způsob popravy.\n\nOdsouzenec je připoután ke stolu. Dvě jehly (jedna záložní) jsou vpíchnuty do žil, obvykle na paži. Jehly s roztoky spojují dlouhé hadice, roztoky jsou umístěny ve zdi vedle stolu. Na signál dozorce je zvednuta záclona v přilehlé místnosti, ve které se nacházejí svědci. Potom je odsouzenci do žíly vpraven smrtící koktejl.\n\nPři popravách pomocí třísložkové injekce je odsouzenci vstříknut thiopental sodný, po němž během 10 až 15 sekund usíná. Následuje pankuronium-bromid, který zcela ochromuje svaly a zastavuje dýchání. Další je chlorid draselný, který zastavuje činnost srdce. Lékař se popravy neúčastní, jen ověřuje, zda je vězeň mrtev.\n\nNěkteré státy (Alabama, Arizona, Delaware, Florida, Georgia, Mississippi, Montana, Washington, Oklahoma, Texas) zavedly používání Phenobarbitalu ve třísložkových injkecích.\n\nV minulosti docházelo často k tomu, že smrt nastala až po několika desítkách minut nebo dokonce po hodině. Na vině byl často špatný zdravotní stav odsouzence, jako tomu bylo v případě např. Angela Diaze. Někdy to však způsobila chyba technika, který injekci nezavedl do žíly, ale přímo do svalu, což potom odsouzenci způsobilo silné utrpení. 15. září 2009 měla v americkém Ohiu proběhnout poprava usvědčeného vraha Rommela Brooma, poprava však nebyla vykonána, protože popravčímu týmu se nepodařilo najít vhodnou žílu. Po této události se v některých státech (např. Ohio, Washington) začala používat tzv. jednosložková injekce, která obsahuje pouze jednu látku, a to Thiopental sodný nebo Phenobarbital, která odsouzence uspí a on potom zemře.\n\nK nejznámějším odsouzeným k popravě smrtící injekcí patří Rodney Alcala, Aileen Wuornos, Henry Lee Lucas či John Wayne Gacy. U Gacyho se stal kuriózní případ: personál musel vyměnit injekci, která praskla, a Gacy se pokusil o útěk. Celá poprava tak trvala 18 minut, přičemž obvykle trvá něco kolem 4,5 minut.\n\n"}
{"id": "116313", "url": "https://cs.wikipedia.org/wiki?curid=116313", "title": "Lokomotiva A 219.0", "text": "Lokomotiva A 219.0\n\nLokomotiva A 219.0 je posunovací akumulátorová lokomotiva, vyrobená v roce 1993 firmou \"ČKD Lokomotivka\" na objednávku ÖBB. \n\nLokomotiva vznikla s využitím částí dieselelektrické lokomotivy 704.5. Místo dieselagregátu do ní byla vestavěna akumulátorová baterie o kapacitě 192 kWh (640 V/300 Ah) a patřičná elektronika (regulace, napájení ze sítě 3×380 V/63 A, rekuperace, na střeše odporníky pro maření výkonu z elektrodynamické brzdy, který by přesáhl možnosti nabíjení).\n\nNárůst hmotnosti proti původní dieselelektrické lokomotivě byl dán hmotností baterie a protizávaží.\nLokomotiva prošla v roce 1993 testy při provozu v Táboře, kde byla schopna konkurovat lokomotivě 742.\n\nPo ukončení zkoušek byla lokomotiva v letech 1999 až 2001 deponována v areálu ČKD Lokomotivka a po krachu mateřské firmy ČKD Dopravní systémy byla přesunuta do areálu zkrachovalé firmy v Praze-Zličíně. 18. května 2001 si lokomotivu odvezl nový majitel – slovenská společnost AM Tuning. Ta ji poté prodala do Maďarska firmě Mavex Rekord Kft. Lokomotiva se vrátila v roce 2011 do ČR a byla provozována v opravnách DYKO-Metrans v Kolíně. V roce 2015 se ukázala na okruhu v Cerhenicích, v březnu 2016 je již v CZ LOKO v Jihlavě.\n\nParametry:\n"}
{"id": "116314", "url": "https://cs.wikipedia.org/wiki?curid=116314", "title": "Dolní Ředice", "text": "Dolní Ředice\n\nObec Dolní Ředice (německy:\"Nieder Reditz\") se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1336.\n\n\n"}
{"id": "116315", "url": "https://cs.wikipedia.org/wiki?curid=116315", "title": "Barry Gibb", "text": "Barry Gibb\n\nBarry Gibb, celým jménem Barry Alan Crompton Gibb CBE (* 1. září 1946 Douglas, Velká Británie) je britský zpěvák, kytarista, skladatel, producent, člen skupiny Bee Gees.\n\n"}
{"id": "116316", "url": "https://cs.wikipedia.org/wiki?curid=116316", "title": "Plynová komora", "text": "Plynová komora\n\nPlynová komora je zařízení určené k usmrcení lidí nebo zvířat, jedná se o uzavřenou místnost, do které se vhání jedovatý nebo uspávací plyn. Plynové komory se pro popravy v USA začaly užívat začátkem 20. let 20. století. Během holokaustu velké plynové komory pro hromadné zabíjení užívalo nacistické Německo a Nezávislý stát Chorvatsko jako součást genocidy.\n\nNacisté svoji první plynovou komoru vyprojektovali pro likvidaci nemocných z léčeben, přednostně Židů, v rámci tajného programu T4. Již tato jejich první komora připomínala sprchy a sloužila k zavraždění asi dvou desítek lidí najednou. Protesty proti programu vedly k jeho oficiálnímu ukončení. I to mohl být jeden z důvodů, proč mnoho vyhlazovacích táborů budovali nacisté mimo území Německa. \n\nPředchůdce plynových komor v likvidačních táborech byly pojízdné plynové komory umístěné v nákladních automobilech. Těchto vozů bylo ve velkém měřítku používáno ve vyhlazovacím táboře Chełmno. Pevné plynové komory, ve kterých byly lidé usmrcováni rovněž oxidem uhelnatým z výfukových plynů, fungovaly v rámci Operace Reinhard (tábory Belzec, Sobibor, Treblinka). Nejvíc obětí mají na svědomí plynové komory tábora Auschwitz-Birkenau v Osvětimi, kde se používal Cyklon B, ze kterého se postupně uvolňoval kyanovodík. Tento plyn určený původně k desinsekci se používal i v některých dalších vyhlazovacích táborech, například v Majdanku.\n\nK roku 2012 byla provedena zatím poslední poprava s použitím plynové komory v USA a 3. března 1999 v Arizoně. \nPlynovou komoru dnes ve Spojených státech využívá asi 5 států jako alternativní způsob popravy. Samotný druh popravy je shledáván jako velice nákladný a nebezpečný pro dozorce, proto jsou spíše využívány jiné metody vykonávání trestu smrti jako např. elektrické křeslo nebo injekce. \n\nPočet lidí odsouzených k trestu smrti v USA podle místních úřadů ubylo. Podle zprávy bylo v roce 2009 k trestu smrti odsouzeno 125 lidí, což je nejméně za posledních 32 let. Na smrt bylo v USA odsouzeno již 3315 lidí.\n\n\nDetailní průběh popravy se v jednotlivých věznicích a státech liší. Pokud je využita metoda vpuštění plynu do celé komory, je průběh popravy mírně odlišný. Jako v jiných případech, je i zde vězeň několik hodin před exekucí vyzván, aby sepsal dopis na rozloučenou. Dále je vězni umožněn poslední telefonní hovor a nabídnuto poslední jídlo dle přání odsouzence. Poté už je vězeň odveden do sprch, kde se musí umýt. Následně mu jsou zkontrolovány všechny tělní dutiny a části těla, zda v nich vězeň neukrývá nějaký předmět, který by mohl zmařit průběh popravy. Po kontrole se vězeň obléká do oděvu, ve kterém bude popraven. Historicky se většinou jednalo o bílé triko nebo košili a modré kalhoty. To kvůli tomu, že plyn, který je vpouštěn do komory má většinou světle zelenou barvu a je tedy nutné, aby bylo oblečení dobře viditelné a kontrastní. Vězeň na sobě musí mít minimální množství oblečení, protože se v něm jedovatý plyn během popravy ukládá. Vězeň tedy na sobě nesmí mít během popravy žádné spodní prádlo. Dále pak nejsou povoleny řetízky, přívěšky, náramky a všechny možné doplňky. Odsouzenec musí mít rovněž bosé nohy, aby byly hned po vykonání popravy snadno omyvatelné. Jak se totiž plyn po vypuštění v komoře postupně usazuje, musí dozorci po pročištění místnosti popravenému ihned nohy umýt. Pokud by měl na nohou boty nebo ponožky, usadilo by se v nich velké množství nebezpečné látky. Proto je také ve většině případů cesta z přípravné místnosti do plynové komory pokryta kobercem, aby vězeň nemusel jít naboso po betonové nebo železné podlaze.\n\nPoté, co je vězeň přiveden do plynové komory, je připoután ke křeslu nebo lehátku, kde mu jsou pevně spoutány ruce, trup a nohy. Spoután musí být opravdu silně, protože po prvním nádechu jedovatého plynu s sebou vězeň začne velmi silně třást. Na jeho hruď jsou umístěny senzory monitorující funkce srdce. Následně je místnost neprodyšně uzavřena. Vězeň je informován, aby pro rychlejší smrt následoval instrukce personálu a hluboce dýchal hned, jakmile je plyn vpuštěn do komory. Jsou totiž známy případy, kdy vězni úmyslně zadržovali dech a prodloužili si tak umírání o několik minut ve velkých bolestech. Pokud vězeň následuje instrukce personálu, smrt nastává hned v prvních minutách.\n\nJakmile senzory životních funkcí ukáží, že je odsouzenec mrtvý, dozorci vpustí do místnosti čerstvý vzduch, aby vyvětrali jedovatý plyn. V ochranných maskách a oblečení pak vstupují dovnitř, aby sejmuli tělo vězně z křesla. Vězni je ještě v místnosti sundáno oblečení, které se bezpečně uzavírá do neprodyšného pouzdra, aby mohlo být odborně zlikvidováno. Nejvíce kontaminované části těla jsou opláchnuty vodou. Mrtvé tělo odsouzence je pak připoutáno k lehátku a odvezeno z místnosti.\n\nPodle dokumentu BBC z roku 2004 byly plynové komory experimentálně používány k pokusům na lidech v KLDR.\n\n"}
{"id": "116319", "url": "https://cs.wikipedia.org/wiki?curid=116319", "title": "Všechlapy (okres Benešov)", "text": "Všechlapy (okres Benešov)\n\nObec Všechlapy se nachází v okrese Benešov, kraj Středočeský, asi 3 km východním směrem od obce Divišov a 9 km severně od města Vlašim. Žije zde obyvatel. Součástí obce je i samota \"Poboř\" a dětský tábor pod kopcem Hůrka.\n\nPrvní písemná zmínka o obci pochází z roku 1378. Šternberkové vlastnili obec od 17. století. V 19. století Všechlapy patřily pod obec Měchnov. Na konci 19. století žilo ve vesnici přes 370 obyvatel ve 38 domech, ve kterých žilo převážně rolnictvo. V roce 1921 byla otevřena obecní knihovna, o rok později postaven pomník padlým ve válce a od roku 1930 se začala v obci dolovat tuha a v roce 1936 byla otevřena škola. Od roku 1966 do roku 1972 se v katastru obce stavěl přivaděč vodního díla Želivka.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Všechlapy \"(379 obyvatel)\" byly v roce 1932 evidovány tyto živnosti a obchody: výroba cementového zboží, 2 hostince, krejčí, 2 mlýny, 2 obuvníci, pila, obchod se smíšeným zbožím, trafika.\n\nOkraj území obce protíná dálnice D1. Dále územím prochází silnice:\n\nŽelezniční trať ani stanice na území obce nejsou.\n\nDo obce zajížděla v roce 2012 autobusová linka Vlašim-Český Šternberk \"(v pracovních dny 6 spojů, o nedělích 2 spoje)\" .\n\n"}
{"id": "116321", "url": "https://cs.wikipedia.org/wiki?curid=116321", "title": "Robin Gibb", "text": "Robin Gibb\n\nRobin Gibb, celým jménem Robin Hugh Gibb CBE (22. prosince 1949 Douglas, Man − 20. května 2012, Londýn, Anglie) byl britský zpěvák, skladatel, producent, člen skupiny Bee Gees.\n\nV únoru 2012 oznámil, že mu byl odstraněn nádor z tlustého střeva, následně v březnu prodělal další operaci. Počátkem dubna bylo představeno jeho dílo \"Titanic Requiem\", jehož premiéry se nemohl ze zdravotních důvodů zúčastnit. V polovině dubna upadl do kómatu, ze kterého se probral po několika dnech za přítomnosti rodiny. Zemřel 20. května 2012 ve věku 62 let.\n\n\n\n"}
{"id": "116324", "url": "https://cs.wikipedia.org/wiki?curid=116324", "title": "Válka o Prsten", "text": "Válka o Prsten\n\nVálka o Prsten je rozsáhlý konflikt mezi svobodnými národy Středozemě a Temným pánem Sauronem na konci Třetího věku odehrávající se ve fiktivním světě J. R. R. Tolkiena. Sauron, na jehož straně bojovali zlí lidé z jihu a východu Středozemě a k němuž se přidal i čaroděj Saruman, tuto válku rozpoutal poté, co obnovil svou sílu. Temnému pánu šlo o získaní Vládnoucího prstenu, který byl krátce předtím objeven. Svobodná království lidí, elfů a trpaslíků se Sauronovi vojensky postavila a pokusila se Prsten zničit v ohni Hory osudu nacházející se v nepřítelově zemi Mordor. Tato strategie nakonec slavila úspěch, Vládnoucí prsten byl díky statečnosti hobita Frodo Pytlíka a Sama Křepelky zničen a Sauron byl definitivně poražen. Tak bylo ve Středozemi zničeno zlo a nastal Čtvrtý věk charakteristický vládou lidí.\n\nNejobsáhleji je válka o Prsten Tolkienem popsána v jeho nejslavnější trilogii \"Pán prstenů\", avšak zmiňuje ji i v \"Silmarillionu\" či \"Nedokončených příbězích\".\n\nNa motivy tohoto konfliktu bylo vytvořeno několik strategických her, deskových i počítačových.\n\nPoté co byl Temný pán Sauron na konci druhého věku poražen ve válce Posledního spojenectví a byl mu odebrán Jeden prsten, se jeho duch ukryl a přežíval v dalekých pustinách Středozemě. Velekrál Isildur však prsten proti radám Elronda a Círdana v ohni hory Orodruiny nezničil a Sauronův duch tak mohl v budoucnu opětovně zesílit. Po pohromě na Kosatcových polích došlo k usmrcení Isildura a k ztrátě Jednoho prstenu, který poté téměř dva a půl tisíce let ležel ztracen v bahně řeky Anduiny. Království Dúnadanů Arnor i Gondor v následujících tisíci letech prosperovala.\n\nPrvní stín padnul okolo roku 1000 na jih Velkého hvozdu. Rozmnožili se zde zlí tvorové a les byl od té doby znám jako Temný hvozd. Jako odpověď připluli ze západu přes moře vyslanci Valar Istari, kteří měli pomáhat národům Středozemě čelit vzmáhajícímu se zlu. Spolu s předními elfskými pány vytvořili Istari Bílou radu, v jejíž čele stanul Curunír - Saruman. Za dalších tři sta let založil Sauronův pobočník Pán nazgûlů okolo severního cípu Mlžných hor čarodějnickou říši Angmar, která v dlouhých válkách zničila rozdělená a oslabená království severních Dúnadanů.\n\nDalší katastrofy postihly jižní království Gondor. V polovině 17. století zasáhla království morová rána, která zdecimovala značnou část gondorského obyvatelstva a Gondorští již od této doby neměli dostatek sil na střežení opuštěné nepřítelovy země Mordor. Další ranou byl pro Gondor obrovský koordinovaný útok Jižanů a Východňanů z Haradu, Khandu, Rhûn a Umbaru, který Dúnadani odrazili jen s vypětím všech sil. Dalším dokladem rostoucí moci Temného pána bylo probuzení balroga v Mlžných horách, vyhnání trpaslíků z Morie a dobytí Minas Ithil nazgûly. Čaroděj Mithrandir - Gandalf se proto opětovně vypravil do Dol Gulduru, kde se snažil vypátrat důvody rostoucího nebezpečí. Odhalil zde, že Sauron skutečně povstával a hledal zprávy o Jednom prstenu a Isildurově dědici. V roce 2941 došlo k výpravě k Ereboru, při níž hobit Bilbo Pytlík objevil v Mlžných horách prsten, o němž netušil, že se jednalo o Sauronův Vládnoucí prsten. Pochybnosti o Bilbově prstenu brzy pojal Gandalf, který nechal Kraj strážit hraničáři. Po prstenu začal toužit také čaroděj Saruman, který zatajil své záměry před Bílou radou i přítelem Gandalfem, opevnil své sídlo v Železném pasu, pátral po prstenu a nechal špehovat Kraj, který tehdy Gandalf podezřele často navštěvoval..\n\nV roce 2951 se Sauron znovu objevil v Mordoru, načež se otevřeně prohlásil Pánem světa, začal shromažďovat svou bývalou moc a intenzivněji pátrat po Jednom prstenu. Nechal znovu zbudovat svou starou věž Barad-dûr a tři z devíti nazgûlů vyslal znovu obsadit Dol Guldur. Zanedlouho znovu vzplanula Hora osudu a poslední lidé uprchli z příhraniční země Ithilien. Nový gondorský správce Denethor, syn Ecthelionův, jež musel těmto novým hrozbám čelit, se úřadu ujal v roce 2984.\n\nOkolo roku 3000 se Saruman odvážil užít palantír umístěný ve své věži Orthanku, avšak byl lapen Sauronovou mocí a zlákán Temným pánem k spolupráci. Sauron, který v této době začal shromažďovat temné lidi z jihu a východu, tak získal dalšího mocného spojence. Do rukou Temného pána navíc padnul také Glum, od něhož Sauronovi lidé mučením získali informaci o prstenu, který byl nyní ukryt u Bilbova synovce Froda v Kraji. Sauron vzápětí vyslal do Eriadoru prstenové přízraky, které měly za úkol najít a usmrtit nositele prstenu. Gandalfa, který zjistil, že Frodův prsten je Vládnoucím prstenem uvěznil ve své věži Saruman. Gandalfovi se však za pomoci orla Gwaihira podařilo z Čarodějova údolí uprchnout. Saruman však již tehdy dík zrádci Grímovi podařilo ovládnout mysl rohanského krále Théodena.\n\nHlavní fáze války o prsten vypukla v červenci roku 3018, kdy skřeti z Minas Morgul napadli hraniční město Osgiliath, které v čele gondorské armády bránili Denethorovi synové Boromir a Faramir. Po tomto útoku vyslal správce Denethor svého staršího syna Boromira na sever do Roklinky, aby požádal o radu pána Imladris Elronda. Služebníci Temného pána však zároveň napadnuli také Thranduilovu říši v Temném hvozdu a Sauronovi vyslanci se neúspěšně pokusili k spolupráci přesvědčit trpasličího krále Ereboru Dáina. V Imladris se tak na konci října téhož roku na tzv. Elrondově radě setkali vyslanci všech Sauronem ohrožených zemí. Na radě byla nakonec dojednáno, že Vládnoucí prsten musí být za každou cenu zničen v ohni Hory osudu. Pro tento účel bylo ustanoveno Společenstvo prstenu, jehož členy se stali čaroděj Gandalf, vůdce eriadorských hraničářů a skrytý Isildurův dědic Aragorn, syn gondorského správce Boromir, Legolas syn krále Thranduila z Temného hvozdu, trpaslík Gimli syn Glóinův z Osamělé hory, hobit Frodo Pytlík nositel prstenu a jeho tři přátelé Samvěd Křepelka, Smělmír Brandorád a Peregrin Bral.\n\nV Rohanu se na přelomu roku 3018 a 3019 začaly množit útoky Sarumanových skřetů a zlých lidí z Vrchoviny, proti nimž však král Théoden ovládaný čarodějovým špehem nezasáhnul. 25. února pak došlo k první bitvě na brodech Želíze v níž skřeti porazili rohanské vojsko a usmrtili králova syna Théodreda. Společenstvo prstenu mezitím prošlo Morií, kde v souboji s balrogem zemřel Gandalf, Lothlórienem a směřovalo po Anduině dál na jih. 26. února došlo k definitivnímu rozbití společenstva, které se po útoku Sarumanových Uruk-hai rozdělilo. Boromir v boji padnul, Smíšek s Pipinem byli zajati skřety a vlečeni směrem k Železnému pasu, Aragorn, Gilmi a Legolas se je rozhodli následovat a Frodo se Samem pokračovali i s prstenem dál směrem k Mordoru.\n\nSkřety, kteří jako zajatce unášeli Smíška s Pipinem, se nedaleko Fangornského lesa podařilo dohnat a rozdrtit zapuzenému synovci krále Théodena Éomerovi, přičemž se oběma hobitům podařilo skrýt se v lese. Aragorn, Gimli a Legolas v Rohanu potkali zmrtvýchvstalého Gandalfa Bílého, s nímž se vypravili do hlavního města Rohanu Edorasu ke králi Théodenovi. Gandalfovi se z nemocného krále podařilo sejmout Sarumanovo kouzlo a Gríma byl zapuzen z králova dvora. Ve stejný čas však došlo k druhé porážce na brodech Želíze a Rohirové byli před přesilou Sarumanových skřetů nuceni vyklidit hlavní město a stáhnout se do starobylé pevnosti Hláska nacházející se v Helmově žlebu v Bílých horách. Tam obránci i díky pomoci Éomerových jezdců a huornů náporu nepřátel odolali a Sarumanova invazní armáda byla při tomto obléhání zcela zničena. Mezitím co probíhaly boje v Rohanu Smíšek s Pipinem přesvědčili vůdce entů Stromovouse k útoku proti nebráněnému Železnému pasu. Sarumanovo tak bylo pastýři stromů snadno dobyto a rozbořeno, čímž bylo zažehnáno přímé nebezpečí hrozící Rohanu. Čaroděj byl poté nějakou dobu vězněn Stromovousem ve své věži.\n\nPorážkou čaroděje Sarumana bylo zachráněno království Rohan, což se ukázalo jako klíčové pro nadcházející boje, kdy rohanská armáda zachránila gondorské hlavní město Minas Tirith a tím i celou probíhající válku.\n\nNa přelomu roku 3018 a 3019 bránili gondorští vojáci pravý břeh Anduiny před přesilou skřetů. Klíčová byla pro Gondor obrana míst, kde se široká Anduina dala nejsnáze přebrodit, a to sice v rozbořeném Osgiliathu a v oblasti severněji položeného Cair Androsu. Kromě bojů u řeky stále zesilovaly přípravy Temného pána na konečný útok proti Gondoru, přičemž do Mordoru byli Sauronem povoláni jeho služebníci ze zemí obývaných temnými lidmi, tradičně podléhající jeho moci. Po starých gondorských silnicích proudili do Mordoru posily především z Haradu a Rhûnu. Na počátku března 3019 se gondorský kapitán Faramir rozhodl vypravit v čele oddílu hraničářů do Ithilienu a zaskočit zde jednu z Haradských výprav směřující do Nepřítelovi země. Frodo se Samem, kteří se tudy blížili k Minas Morgul podél níž plánovali proklouznout do Mordoru, se stali svědky toho, jak Gondorští pod Faramirovým vedením rozprášili v Ithilienu pochodujících skupinu Haradských.\nAni tento dílčí úspěch Gondoru však postup Sauronových plánů nezastavil. Vojsko z Černé brány 10. března dobylo Cair Andros a proniklo přes řeku do Anórienu. Pán nazgûlů v čele morgulského vojska pak prolomil obranu gondorských v Osgiliathu a Rammas Echoru, načež 13. března postoupil s obrovskou armádou na pláň Pelennor rozkládající se před městem Minas Tirith. Došlo k obléhání města a největší bitvě třetího věku na Pelennorských polích. Minas Tirith se ubránila především díky včasnému příjezdu rohanských jezdců vedených svým pánem Théodenem, kteří si cestu probili skrz nepřítelem obsazený Anórien a pomoci Aragorna. Aragorn se totiž krátce po vítězství nad Sarumanem spolu s Legolasem a Gimlim vypravil ke po Stezkách mrtvých ke kameni Erech, kde jako Isildurův dědic získal pomoc Krále mrtvých a jeho armády. V čele armády mrtvých pak překvapil a zničil invazní flotilu umbarských korzárů plenících jižní pobřeží Gondoru. Na pirátské lodě pak Aragorn nechal nalodit Dúnadany a posily z jižních lén a proti proudu Anduiny vyplul na pomoc obleženému městu. Poté, co i s posilami připlul k městu zničili gondorští a rohanští válečníci Sauronova vojska. Ještě v průběhu obléhání ukončil svůj život sebevraždou správce Denethor, v bitvě pak zahynul rohanský král Théoden. Théodenovu smrt pomstila usmrcením Pána nazghûlů jeho neteř Éowyn.\n\nAby vylákali Sauronova vojska z Mordoru a uvolnili Frodovi cestu k Hoře osudu, rozhodli se kapitáni Západu vytáhnout s vojskem proti Temnému pánovi a tím na sebe upoutat jeho pozornost. Krátce po vítězství u Minas Tirith tak gondorští s rohanskými vytáhli k Černé bráně, kde se utkali s obrovskou přesilou v bitvě u Morannonu. Právě tehdy se však Frodovi podařilo zničit Jeden prsten v ohni Orodruiny a Sauron byl poražen ztratil veškerou moc. Jeho vojska, která přestala být poháněna jeho vůli, byla následně poražena a Svobodné národy slavili definitivní vítězství.\n\nAčkoliv se hlavní události války o Prsten odehrávali na jihu a hlavními bojišti se stali země Rohan a Gondor, vyslal Sauron své služebníky i proti svobodným národům žijícím na severu. Zaměřil se pak především na ovládnutí Rhovanionu. Náporu jeho armád, které na severu operovaly především z pevnosti Dol Guldur, musely čelit především elfské říše v Lothlórienu a Temném hvozdu, město Dol a trpasličí království pod Osamělou horou. Po porážce Saurona byl zvláštní kapitolou války o Prsten konflikt v Kraji, v němž hobiti ubránili své domovy před zkázou páchanou Sarumanovými sluhy, čímž definitivně zakončili válku o Prsten.\n\nNebezpečí Sauronovi pevnosti Dol Guldur ležící v jižním cípu Temného hvozdu čelilo od počátečního vzestupu moci Temného pána především elfské království v Lothlórienu nacházející se přímo na protějším břehu řeky Anduiny. V březnu 3019, kdy na jihu došlo ke klíčovým bitvám, dostali pokyn k útoku proti svobodným královstvím i Sauronovi služebníci na severu. 11., 15. a 22. března pak skřetí vojska z Dol Gulduru provedla tři velké útoky na Lórien, avšak všechny tři byly odraženy lórienskými elfy, k čemuž dopomohla i moc prstenu, který vlastnila paní Galadriel.\n\nPo pádu Barad-dûr se lórienští elfové v čele s Celebornem přeplavili na mnoha člunech přes řeku a dobyli Dol Guldur, načež Galadriel svou silou zcela zbořila zdi pevnosti a očistila od Sauronovi moci celý hvozd.\n\nNa severu Rhovanionu se služebníci Temného pána pokusili ovládnout Thranduilovu říši v Temném hvozdu a po počátečním vyjednávání napadli také město Dol a Království pod Horou.\n\nKrál lesních elfů Thranduil, jehož syn Legolas se účastnil války na jihu, vedl své muže do bitvy pod stromy, v níž se i přes velké ztráty a zničení hvozdu podařilo elfům Sauronovi sluhy porazit. Thranduil se po tomto vítězství zhruba uprostřed hvozdu setkal s lórienským Celebornem, načež si celý Temný hvozd rozdělili na poloviny a přejmenovali jej na Les zelených listů. Les na pomezí svých říší králové věnovali Meddědovcům a lesním lidem.\n\nHůře se ve válce na severu vedlo lidem z Dolu a trpaslíkům z Ereboru, které přesila Sauronových spojenců postupující od řeky Carnen zatlačila až k Ereboru. Na úpatí Hory došlo k třídenní bitvě zvané bitva u Ereboru, v níž byli trpaslíci a lidé krutě poraženi. V tomto boji padli i oba králové Brand a Dáin. Přeživší lidé a trpaslíci se ukryli v Osamělé hoře, kde je přesila Sauronových vojska oblehla. Poté co přišly na sever zprávy o velkých vítězstvích Svobodných národů na jihu, byla Sauronova zaražená severní vojska rozehnána a poražena. Králem Dolu se stal Brandův syn Bard a trpasličím králem pod horou se stal Dáinův syn Thorin III. Kamenná přilba.\n\nSaruman, který byl do porážky Temného pána uvězněn ve své věži, byl Stromovousem propuštěn a okamžitě zamířil do Kraje, kde měl v plánu se pomstít Frodovi a jeho přátelům vracejícím se po zničení prstenu domů. V čele zlých lidí a poloskřetů nechává čaroděj Kraj zpustošit. Po svém návratu do Kraje bouří Frodo s přáteli hobity a pod velení Smíška s Pipinem hobiti poráží 3. listopadu 3019 Sarumanovi sluhy v bitvě u Povodí. Touto bitvou a následnou smrtí Sarumana, kterého usmrtil Gríma, definitivně skončila válka o Prsten.\n\nZničením Jednoho prstenu došlo k definitivnímu pádu Saurona, který zcela ztratil veškerou moc. Služebníci Temného pána pohánění jeho vědomím jako byli skřeti či obři přišli po pádu svého pána o všechnu vůli a byli pobiti a či se rozprchli. Jižané a Východňané byli poraženi a postupně přijali autoritu nového krále Elessara, který tak znovu obnovil Isildurovu linii na trůnu a založil Obnovené království, když znovu spojil severní království Arnor a jižní Gondor.\n\nZničením Vládnoucího prstenu ztratily moc i Tři prsteny elfů a většina zbývajících elfů následně opustila Středozem, nebo „vybledla“, čímž definitivně nastalo Panování lidí. Porážkou Saurona skončil ve Středozemi třetí a začal Čtvrtý věk.\n\nCílem Sauronovy strategie bylo porazit svého nejsilnějšího protivníka, Gondor, a k tomu směřoval dobytím hlavního města a největší pevnosti Gondoru, Minas Tirith. Aby toho dosáhl, použil síly Mordoru na jihu strategií \"rozděl a panuj\".\nVyužil zrady Sarumana a vojsk Železného pasu, aby zničil Rohan a zabránil Rohirům pomoci Gondoru. Současně chtěl zaútočit s korzáry z Umbaru na jihu Gondoru a oslabit obranu Minas Tirith. Jeho strategie ale selhala, když Rohirové porazili Sarumana a Aragorn porazil korzáry a zmocnil se jejich lodí.\n\n\n"}
{"id": "116325", "url": "https://cs.wikipedia.org/wiki?curid=116325", "title": "Maurice Gibb", "text": "Maurice Gibb\n\nMaurice Gibb, celým jménem Maurice Ernest Gibb CBE (22. prosince 1949, Douglas, Velká Británie – 12. ledna 2003, Miami Beach, USA) byl britský zpěvák, baskytarista a klávesista skupiny Bee Gees.\n"}
{"id": "116327", "url": "https://cs.wikipedia.org/wiki?curid=116327", "title": "Odbavovací systémy v dopravě", "text": "Odbavovací systémy v dopravě\n\nOdbavovací systém je v osobní veřejné dopravě běžné označení pro způsob placení jízdného (přepravného), z něhož vyplývá i organizace nástupu do dopravních prostředků a výstupu z nich, vymezovaní placeného (uzavřeného) přepravního prostoru ve stanicích, způsoby prodeje a označování jízdenek, prokazování se jízdními doklady a jejich kontrola. Druh odbavovacího systému je závislý na volbě tarifního systému, tedy například na tom, zda je tarif přestupní nebo nepřestupní, a na dopravním systému (například integrovaném), jehož je součástí.\n\nObdobné odbavovací systémy mohou fungovat i v jiných místech, do nichž je vstup podmíněn zaplacením vstupného, například do muzeí, zoologických a botanických zahrad, zábavních parků nebo zařízení, na sportovní a kulturní akce (kina, divadla) a podobně.\n\nObvykle je zaplacení jízdného podmínkou pro vstup do dopravního prostředku. U některých typů dopravy (letecká, železniční, lanové dráhy, metro) je obvyklé, že placený prostor je rozšířen i na části stanic. Osobám, které nezaplatily jízdné, do tohoto prostoru není umožněn přístup nebo jim v něm hrozí při přistižení pokuta.\n\nV některých dopravních systémech je jízdenka kontrolována nebo odebírána až při ukončení přepravy a opouštění přepravního prostoru. Tehdy je zřejmé, na jakou vzdálenost nebo mezi jakými pásmy se cestující přepravoval.\n\nTento způsob je obvyklý zejména v meziměstské a regionální autobusové dopravě. Nástup cestujících je v takovém případě usměrněn do předních dveří a cestující si při nástupu zakoupí jízdenku u řidiče (případně pouze zaplatí, jde-li o zemi, kde není zvykem vydávat jízdenky).\n\nJe-li tento odbavovací systém zkombinován s jinými, někteří cestující se prokážou jízdním dokladem zakoupeným jinde nebo si jízdenku pod dozorem řidiče označí.\n\nŘidič mívá k dispozici bločkové jízdenky nebo přístroj, pomocí kterého jízdenku vytiskne. Do poloviny devadesátých let 20. století byla většina autobusů ČSAD vybavena mechanickými prodejními strojky Setright, které na jízdence vyznačovaly název dopravce, druh jízdného, den a měsíc vydání, tarifní číslo nástupní zastávky, cenu jízdného, identifikační číslo strojku a tříciferné identifikační číslo jízdenky. Rok, číslo linky ani názvy zastávek na jízdence vyznačeny nebyly. Později se začaly objevovat modernější elektronické přístroje s paměťovou jednotkou, které vydávají jízdenky s podrobnějšími údaji a řidiči usnadňují práci, protože mají v paměti i konkrétní jízdní řád spoje a tarif.\n\nV trolejbusech v Mariánských Lázních v osmdesátých letech 20. století bylo zavedeno placení vhazováním mincí do kasiček u řidiče. Řidič pomocí záklopky v horní, průhledné části kasičky kontroloval správnost poplatku, jízdenky se v tomto systému nevydávaly a nepoužívaly. V 80. letech 20. století v Olomouci bývaly u řidičů tramvají jednoduché zčásti samoobslužné „prodejní strojky“ – cestující vhodil poplatek do kasičky a zatáhnutím za kliku uvolnil z role jednu odtrhávací jízdenku, řidič průhledným víkem zkontroloval poplatek a umožnil jeho propadnutí do dolní neprůhledné části kasičky).\n\nSystém prodeje jízdenek na palubě plavidla je obvyklý i na malých přívozech, které jsou obsluhovány jednou osobou.\n\nV taxislužbě se jízdné platí u řidiče až při skončení jízdy.\n\nSystém s placením jízdného nebo kontrolou jízdenek u řidiče mívá tu výhodu, že zabraňuje ve vstupu do dopravního prostředku černým pasažérům, tedy cestujícím, kteří nesplní povinnost zaplatit jízdné. Případná namátková přepravní kontrola pak kontroluje v první řadě řidiče (například zda nenechává některé cestující jezdit zadarmo nebo zda nevybírá jízdné „do vlastní kapsy“ bez vydání jízdenky). Je-li však tento systém zkombinován s jinými v rámci složitějšího tarifního systému, obvykle není v možnostech řidiče důsledně platnost všech předložených nebo označovaných jízdních dokladů kontrolovat. Přesto byl v poslední době tento systém obnoven i leckde, kde od něj v minulosti již ustoupili, například v obdobích slabšího provozu v libereckých tramvajích nebo na příměstských linkách Pražské integrované dopravy.\n\nU těch druhů dopravy, kde by placení u řidiče dopravu příliš zdržovalo, se jízdné platí v dopravním prostředku u průvodčího. Tak tomu bylo například v pražských tramvajích do roku 1974.\n\nNa železnici je placení u průvodčího, který prochází vlakem, základním způsobem zejména při jízdě ze stanic nebo zastávek, v nichž není prodej jízdenek zajištěn. S mírnou přirážkou lze této možnosti využít i v případě, že si cestující ve stanici, kde prodej jízdenek je zajištěn, nestačí jízdenku koupit.\n\nNa příměstských rychlodrahách (S-Bahn) ve východním Německu bývalo zavedeno, že prodejce jízdenek měl své stanoviště na určeném místě vlaku a cestující, který neměl zakoupenou jízdenku, byl povinen ihned po nástupu se k němu dostavit.\n\nZáleží na místních poměrech, zda průvodčí stačí sledovat všechny cestující a včas jim prodat jízdenky. Ve vlacích Českých drah se nezřídka stává, že pokud cestující jede jen krátkou vzdálenost, průvodčí se k němu vůbec nedostaví a cestující nemá ani možnost si jízdenku koupit.\n\nPlacení na plavidle při nástupu je obvyklé i u lodní dopravy na lodích s vícečetnou posádkou.\n\nPrůvodčího nebo řidiče může zastoupit prodejní automat. Například liberecké tramvaje nebo železniční motorové vozy na některých regionálních tratích jsou prodejními automaty vybaveny.\n\nPrůvodčí nebo kontrolor buď systematicky nebo namátkově kontroluje, zda si cestující jízdenky skutečně zakoupili, případně označili. Výše pokuty (přirážky) cestujícímu bez jízdenky je obvykle stanovena úměrně pravděpodobnosti, s jakou se cestující mohl kontrole vyhnout.\n\nV některých druzích dopravy je možno si mimo dopravní prostředek zakoupit jízdenku na konkrétní spoj, zpravidla zároveň s místenkou. Tento způsob bývá základním systémem v letecké dopravě a mívá zásadní význam i v dálkové autobusové, železniční i vodní dopravě, zejména námořní. Pokud cestující jízdenku (letenku, lodní lístek) nevyužije a nevrátí ji před plánovaným odjezdem, obvykle nemá nárok na náhradu.\n\nNa železnici je obvyklé zakoupit ve stanici jízdenku na určitou trasu nebo pásmo. Cestující si může sám zvolit, kterým spojem se v této trase přepraví, avšak zpravidla je jízdu nutné nastoupit v den zakoupení (v den, který je na jízdence vyznačen jako den nástupu jízdy). Průvodčí obvykle při jízdě na jízdenku vyznačí její použití, čímž znemožní její zneužití k opakované jízdě.\n\nOd 70. let 20. století v městské hromadné dopravě většiny velkých měst v Československu byl zaveden předprodej nepřestupních jízdenek pro jednotlivou jízdu mimo vozidlo, a to jak v trafikách a jiných prodejnách, tak i v prodejních automatech. Cestující po nástupu do vozu byl povinen neprodleně jízdenku označit. Zpočátku se pro označení používaly děrovače (tzv. znehodnocovače), které do jízdenky vyrazily určitou kombinaci otvorů, později se začaly užívat i označovače, které na jízdenku vytiskly údaje o místě a času označení.\nOd podzimu 1985 byl tento systém rozšířen i na pražské metro, kde se do té doby platilo jízdné mincemi do turniketu bez jízdenek.\n\nZpočátku se označovací jízdenky z předprodeje používaly jako nepřestupní, později začaly být využívány i v časovém a pásmovém (zónovém) tarifu, například několikadenní jízdenky platí stanovenou dobu od okamžiku prvního označení.\n\nOznačovací jízdenky obvykle mají dobu platnosti neomezenou. Dojde-li ke změně tarifu, je obvykle možné jízdenky za náhradu vrátit nebo vyměnit za nové.\n\nJedná se o systém obdobný placení u řidiče. Výhodou je úspora nákladů spojených s tiskem jízdenek, nevýhodou je, že cestující, kteří vstupem proklouznou bez zaplacení, již poté není možné odhalit. V pražském metru od května 1974 do podzimu 1985 byly u vstupů mincovní turnikety, se vzrůstajícím podílem předplatních časových jízdenek však tento systém ztrácel účinnost, protože nebylo v možnostech dozorčích zkontrolovat platnost jízdních dokladů všem procházejícím.\n\nČasové síťové jízdenky se používají zejména v městské hromadné dopravě, ale i na železnici. Platí na předem stanovené období v celé dopravní síti nebo její části, bez omezení počtu jízd nebo vzdálenosti. Obvykle se neoznačují nebo se označí jen při první jízdě. Mohou být vydávány buď na kalendářní období (měsíc, rok, čtvrtletí), nebo s klouzavou platností ode dne nebo okamžiku vyznačeného na jízdence. Jsou-li nepřenosné, obvykle mívají stálou část s fotografií a identifikačními údaji a výměnnou část (časový kupón) na příslušné období.\n\nKilometrická banka Českých drah je příkladem předplaceného kreditu (počtu osobokilometrů), který cestující postupně odčerpává tím, že vždy před nastoupením jízdy vyplní do sešitku údaje o konkrétní cestě. Průvodčí pak údaje jen překontroluje, případně doplní. Na podobném principu jsou založeny i jiné druhy jízdenek, například označovací jízdenky pro více jízd, bločky více jízdenek se zvýhodněnou cenou atd.\n\nČipové jízdenky mají tu výhodu, že lze v jednom systému kombinovat více druhů tarifů a mohou zároveň sloužit i jiným účelům než dopravním, jako elektronická peněženka. Čipové jízdenky mohou být při vstupu do vozidla nebo přepravního prostoru buď pouze čteny (pak fungují jako klasické časové jízdenky), nebo je buď na nich nebo v databázi systému vyznačeno nastoupení jízdy (odečtení části kreditu). Takto mohou souběžně existovat čipové jízdenky pro jednotlivou jízdu, pro určitý počet jízd nebo na určité období.\n\n"}
{"id": "116329", "url": "https://cs.wikipedia.org/wiki?curid=116329", "title": "Škrovád", "text": "Škrovád\n\nŠkrovád je místní část města Slatiňany v okrese Chrudim v Pardubickém kraji. Leží na pískovcích druhohorního (křídového) stáří podél řeky Chrudimky v průměrné výšce 280 m n. m.\n\nPoprvé je zmiňován v roce 1417 za vladyků ze Škrovádu, už v roce 1440 se jmenoval \"Škrowad\". V roce 1548 připadl ke slatiňanské tvrzi. Od 18. do poloviny 20. století se v obci a blízkém okolí těžil v řadě lomů kvalitní pískovec na stavby a sochy, z něhož je i socha svatého Jana Nepomuckého uprostřed obce. Těžba pískovce patřila k největším ve východních Čechách a pískovec ze Škrovádu je použit v různých stavbách, především v Chrudimi a Slatiňanech. Dnes jsou dávno opuštěné lomy součástí centra obce, případně cvičnými horolezeckými stěnami anebo byly zavezeny. Lomy jsou více zřetelné na pravém břehu řeky od centra obce na JJV, kde byly také brzy zastavěny rekreačními chatami. Chatová oblast se táhne borovým lesem až do místní části se samotou \"Borek\", kde je objekt bývalé prachárny, viditelný ze silnice I. třídy č. 37. Nad jezem na \"Borku\" už na pravém břehu řeky zřetelně vystupují porfyrické břidlice tzv. lukavické série. Na levém břehu jsou víceméně pouze skládky pískovcového odpadu z lomů. Místní statek sloužil také jako účelové hospodářství hřebčína ve Slatiňanech.\n\n\n \n"}
{"id": "116330", "url": "https://cs.wikipedia.org/wiki?curid=116330", "title": "Poprava zastřelením", "text": "Poprava zastřelením\n\nPoprava zastřelením je rozšířená forma popravy; přesný průběh se v každé zemi liší. Příčina i rychlost smrti závisí na tom, kam je vězeň zasažen. Kulky vpálené do hlavy (např. Čína) způsobí poměrně rychlou smrt v důsledku velkého poškození mozkových tkání, nicméně poškození méně důležitých orgánů může způsobit dlouhou agónii.\n\nV Číně je odsouzenec donucen si kleknout. Jsou mu zavázány ruce za zády a je střelen zezadu do hlavy. V případě, že se jedná o veřejnou popravu, je někdy vězňovi silně utažen provaz kolem krku, aby nemohl křičet. Rodina popraveného obdrží úřední dopis, ve kterém je provaz, jímž byly ruce dotyčného při exekuci svázány, kulka ze střelné zbraně použité při popravě a do třetice příkaz k úhradě nákladů exekuce (několik stovek jüanů).\n\nPosledními dvěma státy ve Spojených státech amerických, kde je výkon trestu smrti zastřelením dosud používán nebo povolen, jsou Utah a Oklahoma. V Oklahomě je trest smrti zastřelením povolen, jen když jsou jiné metody odmítnuty ze zvláštních důvodů; v Utahu mají právo zvolit si mezi smrtící injekcí nebo zastřelením jen ti, kteří byli odsouzení před rokem 2004, kdy byla možnost poprav zastřelením oficiálně zrušena.\n\nVězeň je přivázán k židli koženými řemeny. Židle je obklopena pytli s pískem pro zachycení odražených střel. Vězňovi je nasazena na hlavu černá kukla a na místo srdce je mu umístěn bílý látkový terč. Ve vzdálenosti šesti metrů (20 stop) stojí pět střelců. Jednomu z nich je podán místo ostrého náboje slepý, aby nebylo zřejmé, kdo je vlastně „vrahem“ (i kvůli výčitkám svědomí popravčích – každý ze střelců tak může doufat, že právě on nemá na smrti odsouzeného podíl). Všichni střelci zamíří a vystřelí. Příčin smrti může být více: roztržení srdce, srdečnice (aorty) nebo plic. Když ani jeden střelec nezasáhne srdce, umírá vězeň pomalu na vykrvácení.\n\nStává se, že někteří z členů popravčí čety vědomě nemíří na srdce odsouzence a nechávají jiné, aby vystřelili smrtící projektil. Při popravě Elisia Marese 10. září 1951 v Utahu (USA) zamířilo mimo terč dokonce všech pět střelců. Mares byl totiž mezi osazenstvem vězení velice oblíben, a tak ho nikdo z vykonavatelů nechtěl sám usmrtit. Jeho popularita se však nakonec obrátila proti němu – popravčí četa i svědci už mohli jen sledovat, jak postupně vykrvácel.\n"}
{"id": "116331", "url": "https://cs.wikipedia.org/wiki?curid=116331", "title": "Garota", "text": "Garota\n\nGarota, též garotta nebo garote, ze šp. \"garrote\", je popravčí nástroj, který se používal v Portugalsku, Španělsku, v jejich koloniích a zemích, které byly kdysi pod jejich vlivem. Sedící odsouzenec byl pomocí zvláštního zařízení udušen nebo mu byl zlomen hrtan a trachea. Garota byla používána od středověku do roku 1974. Dnes se už pravděpodobně nikde pomocí garoty nepopravuje.\n\nGarota je nástroj používaný k popravě zardoušením. Odsouzenec sedí na lavici a je opřen o kůl. Na kůlu je připevněn železný kruh (obojek), který odsouzenci svírá krk. Obojek je pomalu utahován šroubem, dokud se odsouzenec neudusí. V jiné formě je garota drát s dřevěnými rukojeťmi na koncích a je držena popravčím. Později se objevil další typ garoty, u které byla ke šroubu připevněna dvě ramena se zátěží na konci. Stačilo za ně jen prudce škubnout a rychle se otáčející šroub zlomil tracheu a hrtan. Na kůlu byl navíc ještě výstupek, který zároveň rozdrtil malý mozek. Vyskytla se i garota se dvěma prstenci. Jeden prstenec se pohyboval dopředu a druhý dozadu. Protože prstence vyvíjely tlak na dva sousední obratle, vedlo to k přerušení míchy, což mělo za následek téměř okamžitou smrt. Jeden z posledních typů obsahoval tenké ostří, které procházelo skrze kůl a bleskurychle přeťalo míchu mezi dvěma obratli.\n\nPoprvé byla garota užívána ve středověku ve Španělsku, v Portugalsku a jejich koloniích. Byla použita i při popravě inckého krále Atahualpy roku 1533. Roku 1810 začala být garota užívána ve Španělsku oficiálně, 28. srpna 1828 se stala jediným povoleným civilním způsobem popravy ve Španělsku. Roku 1851 se totéž stalo v Portugalsku, tam ale byl trest smrti zrušen už v roce 1867 a garota tam nikdy nebyla použita. V květnu 1897 došlo v Barceloně k poslední veřejné popravě garotou, následující popravy už byly bez přístupu veřejnosti. Poslední civilní poprava garotou se konala ve Španělsku v červnu 1959, posledním popraveným byl José María Jarabo. Do roku 1973 byl pak civilní trest smrti zrušen. Posledními popravenými garotou byli Heinz Chez a Salvador Puig Antich 2. března 1974. Tohoto roku byl obnoven civilní trest smrti garotou za loupežnou vraždu. Poslední člověk odsouzený k trestu smrti garotou byl pedofilní loupežný vrah José Luis Cerveto roku 1977. Roku 1990 byl zrušen trest smrti, který byl do té doby prováděn garotou, i v Andoře, kde byl posledním popraveným Antone Arenis roku 1943.\n\nGarota se vyskytuje ve filmu např. \"Jeden svět nestačí\" filmového cyklu o Jamesi Bondovi, ve režiséra Ridleyho Scotta, ve filmu Miloše Formana \"Goyovy přízraky\" nebo ve filmu \"Oro\" režiséra Agustína Díaze Yanese.\n\n"}
{"id": "116332", "url": "https://cs.wikipedia.org/wiki?curid=116332", "title": "Pardubice V", "text": "Pardubice V\n\nPardubice V jsou jedním z osmi městských obvodů města Pardubice. Obvod se nachází jižně od pardubického hlavního nádraží.\n\n\nPůvodně zde byla \"vojenská karanténa\" (velká vojenská nemocnice), odtud také pochází historické označení obvodu Karanténa. Po druhé světové válce byla Karanténa stržena a do dnešní doby z ní zůstalo jen několik dřevěných domků (ulice V Ráji).\n\nNásledovala výstavba prvního pardubického sídliště. První domy vznikaly během dvouletky na konci 40. let 20. století, budování komunismu ovšem poznamenalo růst dalších domů: na průčelích domů přibyla komunistická symbolika, zmenšovala se okna i plocha bytů.\n\nPoblíž sídliště Dukla se nalézá Letiště Pardubice a Pardubická rafinerie minerálních olejů (Paramo). Od těchto zdrojů zvukového a chemického znečištění sídliště odděleno zeleným pásmem, tzv. lesopark.\n"}
{"id": "116334", "url": "https://cs.wikipedia.org/wiki?curid=116334", "title": "Oběšení", "text": "Oběšení\n\nOběšení je rozšířený způsob popravy a sebevraždy, výjimečně vraždy a vzácně je důsledkem nehody, v minulosti též náboženské oběti. \n\nJako poprava se používalo téměř ve všech historických kulturách už od pravěku. Někdy bylo považováno za vznešený, aristokratický způsob popravy (Čína, staří Germáni), zvláště v kombinaci s rituální sebevraždou. Ve středověké Evropě to byl naopak potupný způsob smrti, používaný pro zločince z nízkých tříd.\n\nPravěcí Evropané často oběšením obětovali bohům. Keltové věšeli na stromech oběti Esusovi, bohu větru, aby si je tak mohl náležitě pohoupat. Staří Germáni a Vikingové oběšením vzdávali úctu bohu Ódinovi, který se podle legendy také sám oběsil na světovém stromě Yggdrasilu, aby tak dosáhl osvícení.\n\nOběšení je jeden z nejobvyklejších způsobů sebevraždy celosvětově. Na území dnešní České republiky je to dlouhodobě nejčastější metoda, a to jak u mužů (stabilně nad 60%), tak žen (mezi 40% a 50%). Oběšení je také jeden z nejčastějších způsobů sebevraždy ve věznicích. V českých věznicích skončili své životy oběšením např. Jaroslav Malý, Stanislav Večeřa, Karel Kopáč či Otakar Tomek.\n\nOběšení bylo také častým způsobem rituální sebevraždy vdov. U starých Achájů, Slovanů, u Germánů (Prokopios z Kaisareie tento zvyk dosvědčuje u Herulů, usazených tehdy i na území ČR) až do novověku se tento zvyk zachoval v Číně.\n\nZpůsob provedení poprav ve středověké a raně novověké Evropě byl různý, od prostého vytažení na strom po použití speciálně postavené šibenice, obyčejně na veřejném, zdálky viditelném místě (šibeniční vrch). Odsouzenec téměř vždy umíral pomalým zadušením, někdy byla dokonce místo provazu použita houžev, aby se dosáhlo co nejdelší agonie. V některých zemích bylo v určitém období zakázáno popravovat oběšením ženy, vzhledem k nechutným projevům, jež udušení v oprátce provázely.\n\nKolem roku 1870 bylo v Rakousku-Uhersku zavedeno speciální zařízení na vykonání trestu oběšení, tzv. \"Würgegalgen\" ( doslova \"škrtící šibenice\"), česky označovaná jako „popravčí prkno“. Hlavní součástí byla bytelná dřevěná fošna (někdy trám, nebo dřevěný sloup), podle potřeby 3-5 metrů dlouhá, upevněné ve svislé poloze například zapuštěním do země. V horní části prkna byl upevněn hák, na němž byla přivázána škrtící smyčka. U dlouhého prkna byla na horní hraně ještě kladka s provazem. Odsouzenec byl spoután, kolem hrudníku opásán pevným popruhem a za něj provazem, provlečeným kladkou, vytažen k hornímu konci prkna. Tam mu kat stojící na žebříku na krk nasadil smyčku. Dalším dlouhým provazem mohl být popravovaný spoután na kotnících. U složitějších zařízení byla ve spodní části prkna další kladka s provazem připoutaným ke kotníkům odsouzeného. Když potom kat povolil lano provlečené kladkou, poklesl prudce odsouzenec a smyčka stahující se kolem jeho krku ho zbavila života přetržením (lidově zlomením) vazu a porušením míchy. \n\nPo rozpadu Rakousko-Uherska tento způsob popravy přejaly nástupnické státy Rakousko, Maďarsko i Československo. V Československu byli takto popraveni např. Martin Lecián, Karl Hermann Frank, Karel Čurda a stovky dalších.\n\nOd první poloviny 50. let bylo na našem území užíváno jiného způsobu oběšení, kdy nedocházelo k přetržení vazu pádem z výšky, ale k pověšení odsouzeného za krk. Aby bylo umírání rychlejší, mohli ještě katovi pomocníci táhnout přes spodní kladku za provaz upevněný na kotnících a zkrátit tak popravovanému utrpení. Přesto umírání trvalo několik dlouhých minut. Takto zemřela například Milada Horáková nebo Rudolf Slánský.\n\nV roce 1713 byl legendární slovenský zbojník Juraj Jánošík odsouzen k smrti zavěšením za levá žebra. Byl ponechán pomalé smrti.\nPostup používaný v USA je následující (může se v jednotlivých státech USA trochu lišit). Den před popravou je odsouzenec zvážen a je provedena zkouška s pytlem písku o stejné hmotnosti. Je to k určení nezbytné délky pádu (provazu) pro zajištění rychlé smrti. Jestliže je provaz příliš dlouhý, může být vězeň dekapitován. Jestliže je provaz příliš krátký, může se vězeň dusit až 45 minut. Provaz (2 až 3 cm v průměru) musí být dostatečně natažen, aby nepružil. K zajištění hladkého průběhu je uzel u smyčky (oprátky) namazán mýdlem nebo voskem. Těsně před popravou jsou vězňovi zabezpečeny ruce a nohy, zavázány oči a je mu kolem krku umístěna smyčka (uzel za levým uchem). Je otevřen poklop a vězeň se propadne. Vězňova hmotnost by měla rychle způsobit zlomení krčních obratlů a následnou smrt. V případě, že má vězeň silné krční svaly, má nízkou hmotnost, pád je příliš krátký nebo když byla smyčka špatně upevněna, zlomení krčních obratlů není rychlé a smrt je způsobena zadušením. V případě, že toto nastane, může být poprava doprovázena defekací a vystrčením jazyka; jsou patrné prudké vězňovy pohyby.\n\nJsou země (např. Írán), kde je používán „zastaralý“ způsob popravy oběšením. V těchto zemích se nenastavuje délka provazu a ten je příliš krátký pro zajištění zlomení obratlů, často se ani nepoužívá metoda pádu a odsouzenec je vytažen do výšky pomalu jeřábem. Smrt je většinou způsobena zadušením.\n\nV soudním lékařství je oběšení definováno jako strangulace (zaškrcení), při kterém se škrtidlo s jedním koncem upevněným k nějakému předmětu a s jedním obtočené kolem krku zadrhne vahou těla. K úspěšnému oběšení udušením postačuje jen zhruba váha 5 kg, takže je možné i oběšení vkleče nebo dokonce vleže. Škrtidlo nebývá kolem celého krku, postačuje, když jde po stranách krku. Strangulační rýha proto nebývá uzavřená, mívá šikmý průběh.\n\nSmrt při oběšení nastává spolupůsobením několika faktorů:\n\nBezvědomí nastává prakticky ihned po oběšení. Asi za jednu až jeden a půl minuty se na okamžik zastaví srdce. Poté se jeho činnost obnoví, i když pulz je slabý a nepravidelný. Objevují se záškuby svalstva, nejvýraznější jsou na dolních končetinách. Zhruba po dvou minutách křeče přestávají a zrychluje se pulz a zvýrazňuje se jeho nepravidelnost. Po dalších čtyřech minutách, tedy zhruba po deseti minutách od začátku škrcení, se objeví výrazné nevratné změny na mozku a tedy smrt. Někdy může při oběšení dojít k uskřinutí jazyka mezi zuby, uvolnění moči, stolice či spermatu, nebo k erekci. Může nastat i krvácení u nosu nebo z uší.\n\n"}
{"id": "116335", "url": "https://cs.wikipedia.org/wiki?curid=116335", "title": "Hlubočec", "text": "Hlubočec\n\nHlubočec (německy \"Tiefengrund\") je obec v okrese Opava, v kraji Moravskoslezském. Žije zde obyvatel.\n\nKatastrem obce protéká potok Setina. Před obecním úřadem ve středu obce leží tzv. bludný balvan, pozůstatek po kontinentálním ledovci. Nejvyšší bod katastru obce je kopec Hůrka (530 m) na SZ, nejnižší údolí potoka Setina 365 m n. m. na JV. Kopec Hůrka je nejvyšší v severovýchodní části vrchoviny Nízký Jeseník. Kdysi na jeho vrcholu stávala dřevěná rozhledna, dnes je tam 70 m vysoká vysílací věž pro O2 a Vodafone. Z vyšších poloh je krásný výhled na celou obec s pozadím zalesněného údolí říčky Setiny a za dobré viditelnosti také pohoří Beskydy, Moravská brána a ostravská aglomerace. V údolí Setiny se nachází chatová osada s více než 50 objekty. Obec je vyhledávána - ať už víkendovými návštěvníky, tak novými trvalými osadníky - pro svůj čistý vzduch, rozlehlé lesy při poměrně nevelké vzdálenosti do větších měst - Opava (14 km SZ) a Ostrava (25 km V).\n\nV roce 1985 jižní část obce zasáhlo tornádo (F2-F3). Způsobilo nemalé škody na budovách jižního okraje obce. Mnoho střech i celé stěny budov byly zničeny, mnoho vzrostlých stromů bylo ukrouceno, auta převalena až 20 m od původního místa, jedna osoba byla zraněna (zlomená ruka). Následky by byly bývaly mnohem horší, pokud by tornádo zasáhlo větší část obce.\n\nV obci je jeden malý obchod, hospoda a bistro. Pro sportovní vyžití je k dispozici travnaté hřiště (80 x 40 m), asfaltová víceúčelová plocha (tenis, nohejbal atd.). Místní sbor hasičů se pravidelně účastní hasičských soutěží. Světoběžník Vítězslav Dostál pořádá každoročně cyklistický závod.\n\nLesní půda 500 ha, orná 323 ha, tráva 51 ha, vodní plochy 2,6 ha, zastavěná 11 ha, ostatní 32 ha.\n\nPrvní písemná zmínka o obci pochází z roku 1486. Jméno Hlubočec vzniklo pravděpodobně podle zakladatele (původního majitele), pana Hluboteckého, ačkoliv se hovoří i o možnosti, že místo bylo takto nazváno podle své polohy v hlubokých lesích. Asi 1,5 km na JZ, směr Hrabství (Skřipov), místní název Oblesek/Machno stávaly domy se 4 ha polí obklopených lesy. Nejvíce obyvatel měl Hlubočec mezi roky 1900 až 1930 a to více než 750. Od počátku 90. let 20. století, kdy se obec osamostatnila, se celkový stav a vzhled viditelně zlepšil. V obci je nejstarší Hasičský Sbor v Českém Slezsku. V roce 1994 - 1997 místní občan Vítězslav Dostál objel na kole svět.\n\nKromě zemědělství a lesního hospodářství se zde těžil kámen (5 větších lomů), dva lomy jsou zatopené a tvoří umělá jezírka (Římanova a Hůlova skála). Na kopcích se využívala síla větru ve větrných mlýnech, v údolí Setiny zase síla vody v Šindelkově a Spodním mlýnu.\n\nV Jakubčovicích (4 km Z) jsou pozůstatky opevnění z dob válek s Pruskem. Jsou dobře označené na historické mapě Jakubčovic z let 1836–1840 (tzv. druhé vojenské mapování). Západně od Jakubčovic jsou náspy nedokončené železniční trati Opava–Fulnek, která je vyznačena i na současných mapách. Na severním okraji Jakubčovic je nová dřevěná rozhledna s fenomenálním výhledem na Opavskou pánev a za dobrého počasí i na pohoří Hrubý Jeseník.\n\nZápadní svah Hůrky klesá do malebného, zalesněného údolí Raduňky. Údolí ústí do Opavské nížiny v obci Raduň s krásným zámkem.\n\nV údolí Setiny 4 km na JV, na jižním svahu pod obcí Těškovice je asi 30 m dlouhá štola s asi 7-10 m vysokou prostornou komorou po těžbě  břidlice. Pravděpodobně se tam těžilo i v zimě. Místní ji nazývají zjednodušeně „jeskyně“.\n\n"}
{"id": "116336", "url": "https://cs.wikipedia.org/wiki?curid=116336", "title": "Valy (okres Pardubice)", "text": "Valy (okres Pardubice)\n\nObec Valy se nachází v okrese Pardubice v Pardubickém kraji. Leží v nadmořské výšce 217 m n. m. Žije zde obyvatel.\n\nPrvní písemná zmínka o obci pochází z roku 1398. Začátkem 15. století vznikly dvě vodní, rytířské tvrze a to Valy a Lepějovice. Byly to malé tvrze, typické pro polabskou oblast. V polovině 16. století byl na místě dnešních Valů vybudován rybniční systém. V letech 1704 až 1848 byly Valy součástí panství Choltice. V roce 1845 byly Valy připojeny k železniční dráze. Obec byla elektrifikována v roce 1943.\n\n\n\n\nŠikmo (z dolního levého do pravého horního rohu) dělený štít. V horní části je zlatá vlčí hlava na červeném poli, v dolní části bílý čáp s červeným zobákem a nohama na modrém poli. Vlk pochází z erbu rytíře z Valů a čáp z erbu Kunáta z Dobřenic.\n\n\n\n"}
{"id": "116339", "url": "https://cs.wikipedia.org/wiki?curid=116339", "title": "Český Rudolec", "text": "Český Rudolec\n\nČeský Rudolec (německy \"Böhmisch Rudoletz\") je obec v okrese Jindřichův Hradec v Jihočeském kraji, historicky jedna z nejzápadnějších obcí Moravy, leží přímo při historické česko-moravské hranici. Větší obec dříve s německým obyvatelstvem, po vzniku Československa v roce 1918 se silnou českou menšinou. Po osvobození v roce 1945 a odsunu sudetských Němců zde žije české obyvatelstvo.\n\nSídlem obce je vesnice Český Rudolec, k obci patří dalších 9 vesnic a osad. Ve všech částech obce žije obyvatel. Leží 8,5 km severozápadně od Slavonic v nadmořské výšce 511 m v Rudoleckém průlomu Javořické vrchoviny. Obec vznikla na soutoku Bolíkovského potoka, který je pravým přítokem Moravské Dyje, s potokem Radíkovským. U zámku a na Radíkovském potoce byly založeny rybníky. Ve vesnici Český Rudolec je v současné době 175 domů obydlených z větší části trvale bydlícími obyvateli.\n\nPrvní písemná zmínka o vsi je z roku 1343. Až do roku 1849 byla ves vždy sídlem panství. Podle vceňovacího operátu žilo v roce 1843 ve vesnici 547 obyvatel v 83 domech a 128 domácnostech. Desátky byly odváděny panství Český Rudolec a faře ve Slavonicích. Na katastru vsi byl vrchnostenský dvůr. Na týdenní pondělní trhy se jezdilo z Českého Rudolce do Slavonic.\n\nČeský Rudolec byl před první světovou válkou jako sídlo velkostatku významným zemědělským střediskem dačického politického okresu. Zemědělství tvořilo ostatně páteř celého regionu, ve kterém se jen velmi pomalu a obtížně prosazovaly průmyslové podniky. Na přelomu století patřilo ke zdejšímu velkostatku majitele Reinharda Picchioniho pět dvorů, lihovar, dva mlýny s pilou a jedna samostatná pila. Velkostatek tak patřil k největším a nejrozvinutějším v celém okrese. Obec byla elektrifikována připojením na síť ZME Brno v roce 1932.\n\nJistým symbolem obce je zdejší polorozpadlý zámek, který se však v polovině roku 2014 začal rekonstruovat. První přímá zpráva o tvrzi v Rudolci, vzpomínaném roku 1343 v souvislosti s místním farním kostelem, je z roku 1353; tehdy náležela vladykům z Rudolce. V roce 1406 ji předal markrabě Jošt Vilémovi z Miličína a přitom zbavil zboží lenního závazku. V roce 1446 přepustil Beneš z Miličína Rudolec spolu s Lidéřovicemi, Markvarcem, Radíkovem, Klenovou (zaniklá), Kadolcem, Leštnicí (zaniklá), Lipnicí a Němčicemi Janu Crhovi z Dolan. Jako další majitelé Rudolce se uvádějí Václav z Maříže (1464) a Jan z Osečan, který ji vyženil roku 1499.\n\nPo jeho smrti přešla tvrz v rámci příbuzenských svazků v polovině 16. století na Hodické z Hodic, kteří ji přestavěli renesančně. V roce 1630 prodala Kateřina z Hodic Rudolec s tvrzí a některými dalšími statky moravskému císařskému hejtmanu Ferrantu Coquiovi. Majitelé se pak střídali v rychlém sledu.\n\nJeště na konci 17. století – za Trautsonů – byla rudolecká tvrz přestavěna barokně.\n\nV roce 1860 ji zničil velký požár a to se stalo impulsem pro přestavbu objektu ve stylu tudorovské novogotiky. Majitelem velkostatku byl tehdy Angelo Picchioni, který sám vypracoval plán přestavby. Od druhé světové války zámek chátrá, i když ještě v 70. letech byla opravena střecha.\n\nPrvní zmínka o škole je z roku 1670, ale ta uvádí, že \"\"je zpustlá a bez učitele, stojí u hřbitova a je bez střechy\"\". V roce 1749 tato škola i s farou vyhořela. Nová budova byla vystavěna v roce 1756. Teprve v roce 1788 však byla jednotřídní škola ve vesnici opět zřízena. V roce 1878 byla postavena nová školní budova a škola rozšířena na dvoutřídní. Do Českého Rudolce byly původně přiškoleny obce Markvarec, Lipnice a Horní Radíkov, od roku 1804 i osada Nová Ves. Po vzniku Československa byla pro žáky české menšiny zřízena v roce 1920 česká jednotřídní obecná menšinová škola. V polovině 20. let 20. století byla postavena nová čtyřtřídní česká měšťanská škola, která zde působila do roku 1938, kdy po okupaci pohraničí nacistickým Německem bylo české školství zrušeno. Česká měšťanka byla přeložena do Heřmanče a budova byla zabrána pro německou měšťanku a další německé instituce. Budova byla v květnu 1945 poškozena, když zde byl umístěn lazaret německého zajateckého tábora. České školství v obecné a měšťanské škole bylo obnoveno po osvobození v roce 1945. Základní škola s ročníky 1. až 9. je zde dodnes.\n\n\nObec český Rudolec se skládá z deseti částí na osmi katastrálních územích.\n\n\n"}
{"id": "116341", "url": "https://cs.wikipedia.org/wiki?curid=116341", "title": "Sopwith Camel", "text": "Sopwith Camel\n\nSopwith Camel byl britský stíhací letoun vyráběný firmou Sopwith Aviation Company a používaný v první světové válce i krátce po ní. Nejznámějšími verzemi tohoto letounu jsou Sopwith F.1 Camel a Sopwith 2F.1 Camel.\n\nSopwith F.1 Camel vznikal jako náhrada za již nedostačující stíhačky Sopwith Pup (Štěně). V začátcích jeho vývoje byl znám jako \"Big Pup\" (Velké štěně), první vzlet prototypu F.1/3 se uskutečnil v prosinci 1916. Byl vyzbrojen dvěma synchronizovanými kulomety Vickers ráže 7,7 mm, lafetovanými na hřbetě trupu před pilotním prostorem. Kvůli charakteristickému „hrbu“, kryjícímu závěry kulometů, se novému stroji začalo říkat \"Camel\" (Velbloud).\n\nV květnu 1917 proběhly v Martlesham Heath zkoušky druhého prototypu F.1/2 (sér. č. N518) určeného pro Royal Naval Air Service (RNAS). Poháněl jej devítiválec A.R.1 (Admiralty Rotary) o výkonu 110 kW vyvinutý z pohonné jednotky Clerget 9B instalací hliníkových válců s ocelovou vložkou. Úprava byla provedena důstojníkem RNAS W. O. Bentleyem, podle nějž byl také nový motor přeznačen na B.R.1 (Bentley Rotary).\n\nBěhem zkoušek prototypů objednalo námořnictvo u společnosti Sopwith 50 sériových letounů (N6330 až N6379). Jejich dodávky začaly 7. května 1917. 22. května pak byla u továrny Ruston Proctor v Lincolnu zadána licenční výroba 250 kusů. Později se k licenční výrobě přidaly firmy William Beardmore v Dalmuiru, Boulton & Paul v Norwichi, British Caudron, Hooper & Co. v Londýně, March, Jones & Cribb v Leedsu, Nieuport & General Aircraft v Londýně a Portholme Aerodrome v Huntingtonu.\n\nBěhem války bylo vyrobeno 5597 kusů v 48 sériích.\n\nNa rozdíl od předešlých letounů Sopwith Pup a Triplane, \"Camel\" nebyl považován za letoun, který by se dal snadno pilotovat. Gyroskopický a reakční moment rotačního motoru způsobovaly, že v rukou méně zkušených pilotů byl letoun při vzletu a přistání dosti nebezpečný, takže se stal do jisté míry obávaným mezi nezkušenými piloty (proto také nakonec vznikla i dvoumístná cvičná verze stroje). \"Camel\" byl velmi citlivý na řízení a vyžadoval značnou pozornost a soustředění během celého letu.\n\nNa druhou stranu ale těchto vlastností dokázali dokonale využít zkušení piloti, a doslova proslulou se stala blesková pravá zatáčka \"Camelu\", kterou umožňoval právě gyroskopický moment a citlivé řízení — také díky tomu se Sopwith Camel stal nejúspěšnějším stíhacím letounem nasazeným spojenci Dohody v první světové válce, když měl na svém kontě 1294 sestřelených nepřátelských letadel (podle novějších prací leteckých historiků navíc toto číslo zřejmě ještě lze zvýšit). Na druhou stranu, vrozená nestabilita, přecitlivělé ovládání a silný gyroskopický moment mohl za mnoho smrtelných nehod a Camel tak byl pro vlastní piloty skoro tak nebezpečný jako činnost nepřítele.\n\nBěhem prvního týdne června 1917 dorazily prvé čtyři sériové stroje Sopwith F.1 Camel (N6337, N6345, N6347 a N6363) k 4. squadroně RNAS v Dunkerque.\nK prvnímu boji Camelu došlo již 4. června, když Flight Commander Alexander M. Shook zaútočil s N6347 na německý letoun u města Nieuport. Nepřátelský stroj unikl v husté mlze, ale již druhý den se Shook na stejném stroji postaral o první dvě potvrzená vítězství Camelu. Mezi Nieuportem a Ostende zaútočil na formaci 15 nepřátelských letounů a pod jeho palbou jedna z německých stíhaček havarovala na mořské pláži, druhá se neřízeně zřítila. 25. června si dvojice pilotů podporučík Chadwick (N6345) a Shook (N6363) ze 4. squadrony připsala další sestřel. Napadli smíšený letový útvar dvoumístných a stíhacích letounů a Chadwick svou střelbou jednu z dvousedadlovek sestřelil.\n4. července pak roj pěti Camelů od 4. squadrony napadl 50 km severně od Ostende skupinu 16 bombardérů Gotha. První Gothu zničil Shook (N6363), druhou vzápětí přidal podporučík S. E. Ellis (N6337). Pilot třetího Camelu podporučík A. J. Enstone pak nahlásil jeden poškozený těžký bombardovací letoun a druhý jako přinucený k nouzovému přistání v neutrálním Holandsku.\n10. července 1917 však došlo také na první ztrátu v řadách pilotů Camelů, když v leteckém souboji zahynul podporučík E. W. Busby od 4. squadrony (N6361), 12. června se pak při havárii smrtelně zranil Ellis a následující den ve vzdušném boji podlehl podporučík L. F. W. Smith (N6362).\n\nV červnu 1917 se na Sopwith F.1 přezbrojila 6. squadrona RNAS, která však již 26. srpna své stroje vrátila z důvodů reorganizace na bombardovací jednotku, a v průběhu července následovalo šest dalších letek. 9. squadrona RNAS první kus převzala 13. července a k 4. srpnu plně vyměnila své dosavadní stroje Sopwith Triplane za Camely. 8. a 10. squadrona RNAS dokončily své přezbrojení na nový typ v září. V tomtéž měsíci začala nové Camely přebírat i Seaplane Defence Squadron v St. Pol, ze které se po přezbrojení z dosavadních strojů Sopwith Pup stala 13. squadrona RNAS.\n\n15. září 1917 hlídka 10. squadrony RNAS s novými Camely napadla osamocený druhý předsériový Fokker Dr.I (102/17), za jehož řízením seděl vítěz ve 33 vzdušných bitvách nadporučík Kurt Wolff, velitel Jasta 11 z Richthofenovy Jagdgeschwader I. Wolff, po ztrátě kontaktu se čtyřmi stroji Albatros D.V se kterými vzlétl, letěl stále sám, když na něj zaútočil vedoucí hlídky Camelů 10. squadrony podporučík N. M. MacGregor, který mu střelbou poškodil motor. Německý trojplošník začal hořet a následně explodoval.\n\n14. února 1918 se z odpočinku ve Velké Británii navrátila do Francie 1. squadrona RNAS, přezbrojená ze Sopwithů Triplane na Camely.\n\nV červnu 1917 začala Camely poháněné motory Clerget 9B dostávat 70. squadrona RFC ve Fienvillers. 27. června její pilot, kapitán Clive Collet, zaznamenal na B3756 první vzdušné vítězství „Velbloudů“ RFC. Později na tomtéž stroji dosáhl kapitán N. W. Webb pět dalších sestřelů. V řadách této jednotky sloužilo i další letecké eso, kanadský podporučík F. G. Quigley, který do konce války na Camelech dosáhl 34 sestřelů.\nUž některé z prvních soubojů Camelů proběhly proti elitní německé Jagdstaffel 11. 20. července 1917 tak 70. squadrona přišla o jeden stroj střelbou rotmistra Kurta Wüsthoffa, který se stal jeho šestým sestřelem. Naopak 26. července v souboji se 70. squadronou podlehl devítinásobný vítěz od Jasta 11 poručík Brauneck.\n\nV červenci pak začala své letouny Sopwith 1½ Strutter vyměňovat za Camely také 45. squadrona RFC, v září ji následovaly 3., 43. a 28. squadrona RFC, která byla dislokovaná v Yatesbury v hrabství Wiltshire. Ta byla plně přezbrojena začátkem října a poté přelétla do Saint-Omer ve Francii.\n\n31. července 1917 byla zahájena třetí bitva u Yper, na níž se zúčastnily Camely RFC i RNAS především ostřelováním německých vojáků a zákopů včetně bombardování 11 kg pumami Cooper. Při této činnosti však došlo i na nevyhnutelné letecké souboje. Tak např. 3. září několik ofenzivních hlídek 45. squadrony sestřelilo nejméně 6 protivníkových stíhacích letounů. Jednu z nich si na konto připsal kapitán Arthur Travers Harris, ve druhém světovém konfliktu známý jako velitel Bomber Command RAF.\n\nSopwithy F.1 3. squadrony poprvé zasáhly do bojů 6. října 1917 a nový typ začala přebírat také 66. squadrona RFC.\n\n24. října 1917 přiletěla do Francie 65. squadrona RFC nově vybavená Camely, 7. listopadu dostala své první Velbloudy také 46. squadrona RFC s domovskou základnou ve francouzském Le Hameau.\n\nPo porážce italských vojsk u Caporetta zareagovali Spojenci vysláním posil na italskou frontu, včetně 28., 45. a 66. squadrony Camelů. Squadrona č. 28 přijela do Milána po železnici 12. listopadu, 22. listopadu se její Camely přesunuly do Verony a 28. listopadu přelétly na své domovské letiště v Grosse. Od 4. prosince sdílela tuto základnu společně s Camely 66. squadrony, zatímco 45. squadrona se usadila na letišti Istrana. Trojice Sopwithů F.1 z každé squadrony pak hlídkovala nad řekou Piavou a Asiagem, po šesti letounech pak doprovázelo průzkumné R. E. 8 od 34. squadrony. Rakousko-uherští piloti se nejdříve soubojům s Camely spíše vyhýbali, avšak situace se změnila v lednu 1918, kdy se do operací naplno zapojily i německé Jagdstaffeln 1, 31 a 39, vyslané do Itálie už na podzim 1917. 15. ledna 1918 kapitán M. B. Frew od 45. squadrony prvními třemi výstřely sestřelil rakouskou dvousedadlovku, následně dokázal s pouze jedním funkčním kulometem Vickers sestřelit další tři stíhačky. Jeho kolega ze stejné squadrony T. F. Williams 26. ledna zasáhl nepřátelskou stíhačku, která se rozpadla ve vzduchu.\nDalší významnou akcí se 19. února stal nálet 12 Camelů po šesti od 28. a 66. squadrony na rakousko-uherský komplex vzducholodních hangárů, které piloti Velbloudů dokázali zasáhnout celkem jedenáctkrát pumami Cooper.\n30. března pak tři Camely 66. squadrony během hlídkového letu v blízkosti rakouského letiště Ghirano zahlédla čtveřici přistávajících letounů Albatros D.III(Oef). Sopwithy F.1 pod velením poručíka Alana Jerrada zaútočily na rakouské stroje stíhací roty Flik 51J, které ovšem vedlo letecké eso nadporučík Benno Fiala von Fernbrugg. Ten nejdříve jeden Camel značně prostřílel a pak z krátké vzdálenosti čelně zasáhl Jerrada. Britský pilot začal unikat k italským pozicím avšak Fiala Camel nadále postřeloval. K útoku se navíc připojil další rakouský pilot, štábní rotmistr Bönsch a Jerrad tak musel nouzově přistát na nedaleké louce. Při rakouském výslechu se zajatý britský pilot přihlásil k jednomu sestřelu během tohoto souboje, sám se stal 14. vítězstvím von Ferbrugga.\n\nK náhradě Camelů odeslaných ze západní fronty do Itálie byly určeny čtyři jiné jednotky. 54. squadrona, která se na Sopwith Camel přezbrojila ze Sopwithů Pup a tři nové útvary z Velké Británie. 73. squadrona, která přes La Manche přeletěla z hrabství Kent do Francie 9. ledna 1918, 80. squadrona založená v hrabství Yorkshire a 4. squadrona Australian Flying Corps, která na francouzské letiště Brusy přibyla již 18. prosince 1917.\n\n54. squadrona si první sestřel s novými Velbloudy připsala 3. ledna 1918 o který se zasloužil poručík H. G. Hackwill. Po návratu 1. squadrony RNAS do Francie 14. února na západní frontě začátkem března 1918 operovalo celkem 14. squadron plně vyzbrojených Camely. 3., 43., 46., 54., 65., 73. a 80. RFC, 4. AFC a 1., 3., 8., 9., 10. a 13. RNAS. Jednotky RNAS pak navíc 3. března posílila ještě 4. squadrona, která se vrátila do Francie po dvouměsíčním odpočinku ve Velké Británii. Na francouzském území tak stálo připraveno k boji celkem 336 Camelů.\n\nPo německé ofenzivě zahájené 21. března, se útvary Camelů opět zapojily do postřelování a bombardování postupující německé pěchoty. Při svých letech se zavěšenými pumami se však stávaly snadnou kořistí německých stíhaček. Přesto kapitán John L. Trollope ze 43. squadrony 24. března sestřelil 6 německých letounů na Camelu č. C8270 během dvou ofenzivních hlídek. O čtyři dny později byl sám sestřelen stroji z Jagdstaffel 27 a Richthofenovy Jagdgeschwader I, které sestřelily pět z devíti Camelů 43. squadrony během jejich hlídkového letu. O tři měsíce později byl Trollope repatriován ze zajateckého tábora zpět do Velké Británie.\n\nSe svým \"Camelem\" (sériové č. B6313) se kapitán, později major William Barker stal největším esem v historii RAF, poté, co sestřelil 46 nepřátelských letadel a balónů od září 1917 do září 1918 během 404 letových hodin. Byl příslušníkem 28., 66. a velitel 139. squadrony. Svého prvního vítězství dosáhl 20. října 1917 u Roulers nad Albatrosem D.III od jednotky Jasta 8. Ve Francii získal ještě tři další sestřely, poslední z nich 27. října. V Itálii jako první 29. listopadu zničil Albatros D.V od Jasta 1. Posledními třemi vítězstvími byly dva dvousedadlové stroje a 18. září 1918 Albatros D.III(Oef), jehož pilot vyskočil padákem. Poslední měsíc svého operačního nasazení Barker létal na Sopwithu 7F.1 Snipe.\n\nK 1. dubnu 1918 došlo ke sloučení Royal Flying Corps s Royal Naval Air Service v jedinou složku, Royal Air Force. Zatímco číselné označení bývalých jednotek Royal Flying Corps zůstalo zachováno, jednotky bývalé Royal Naval Air Service dostaly čísla o 200 vyšší. Z 1. squadrony RNAS se tak stala 201. squadrona RAF atd.\n\n43. squadrona utrpěla 6. dubna další velkou ztrátu, když Fokkery Dr.I jednotky JG I sestřelily při jediném střetu 6 Velbloudů. 12. dubna naopak člen 43. squadrony kapitán Henry W. Woolet zopakoval rekord kapitána Trollopa, když na Camelu č. D6402 sestřelil během dvou hlídek 6 německých letadel.\n\n20. dubna 1918 přišla 3. squadrona RAF na západní frontě o majora R. R. Barkera a podporučíka D. G. Lewise, jejichž Camely si na Fokkeru Dr.I jako své 79. a 80. potvrzené vítězství připsal rittmeister Manfred von Richthofen. Ten však na druhý den sám zahynul při potyčce s Velbloudy od 209. squadrony, která začala nad osadou Hamel. Sestřelení „Rudého barona“ bylo oficiálně velením RAF připsáno A. R. Brownovi, který tehdy letěl na stroji č. B7270. Téhož dne, 21. dubna, přišla 54. squadrona o dva Camely a 203. o jeden, za jehož řízením seděl Australan kapitán R. Little, který před tím stihl sestřelit jednu německou stíhačku.\n\n23. dubna nasadila 213. squadrona své Camely jako čistě bombardovací letouny, které svrhly osm 51 kg a čtyři 11 kg pumy na molo v belgickém přístavu Zeebrugge a dalších sedm 51 kg pum odpoledne. Následně pak ostřelovaly několik skupin německých vojsk.\n\nV květnu byly vzdušné boje nad západní frontou rovněž intenzivní a ztráty vysoké. 10. května např. JG I nahlásila zničení celkem 10 Sopwithů Camel, 16. května naopak kapitán S. T. Edwards a poručíci W. R. May a M. S. Taylor od 209. squadrony společně přinutili přistát za britskými liniemi poručíka Hübnera s jeho Fokkerem Dr.I z jednotky Jasta 4. 30. května pak Jasta 4 přišla o patnáctinásobného vzdušného vítěze poručíka V. Rautera, kterého sestřelil kapitán A. W. Carter od 210. squadrony. Tři dny před tím zase 3. squadrona ztratila jednoho z nejlepších pilotů RAF, kapitána D. J. Bella, který měl na svém kontě 20 sestřelů, z toho 8 na Camelu.\n\nV týdnu od 27. května do 2. června sestřelily na západní frontě Camely 46 strojů z celkem 149 RAF zničených letounů. 1. července 1918 kapitán J. Gilmore od 65. squadrony sestřelil během jedné hlídky čtyři nepřátelské stroje.\n\nKoncem července začaly celé squadrony Camelů, někdy i několik společně, ostřelovat německá letiště, aby se před spojeneckou ofenzivou co nejvíce snížila síla nepřátelského letectva. 22. července se tak proti letišti v Dorignies vydal kanadský velitel 203. squadrony major Raymond Collishaw společně s kapitánem L. H. Rochfordem. Rochford nejdříve postřeloval z 60 m výšky hangáry, následně pak čtyřmi pumami zničil hangár a budovy personálu. Collishaw, létající dříve u 10. squadrony RNAS na stroji Sopwith Triplane, pak na zemi rozstřílel tři německé letouny vytažené z vedlejšího hangáru a sestřelil přistávající německý stroj.\n\nNa začátku spojenecké ofenzivy se na západní frontě nacházelo celkem 19. squadron s Velbloudy: 3., 43., 46., 54., 65., 70., 73., 80., 151., 201., 203., 204., 208., 209., 210. a 213. RAF, 4. AFC a 17. a 148. USAS. Během této ofenzivy byl sestřelen velitel 201. squadrony major C. D. Booker, který se snažil pomoci Camelu napadenému několika D.VII.\n\nV září 1918 piloti Camelů pokračovali v útocích na nepřátelská letiště a v leteckých soubojích, kterých se na sklonku války účastnilo i 100 letounů. 4. září vzlétla celá 70. squadrona na ofenzivní hlídku, při které v bojích s několika formacemi nepřátelských letadel ztratila během 20 minut osm Camelů. Podobně 28. září hlídka 65. squadrony přišla o šest Velbloudů.\n\nV této době už nad západní frontou prakticky nebylo vidět osamělé stíhače, bezpečí a úspěch již záležely jen na koordinovaném úsilí celých squadron najednou. 26. září 1918 např. zaútočila 203. squadrona na letiště Lieu St. Amand, které dělalo doprovod 11 S.E.5a od 40. squadrony a jejichž výškové krytí zajišťovaly letouny Bristol F.2 Fighter 22. squadrony. Major Collishaw zničil vzlétající německý letoun a při zpátečním letu po akci jeho Camely sestřelily čtyři další.\n17. dubna 1918 byly na italské frontě čtyři Camely 28. squadrony pod velením kapitána J. Mitchella z převýšení napadeny pětičlennou skupinou Albatrosů D.III(Oef). Během pětiminutového souboje dokázali britové sestřelit každý jeden rakouský Albatros a pátý zahnat na útěk.\n\nPři spojenecké protiofenzivě u Asiaga 30. května 1918 35 Camelů bombardovalo a ostřelovalo soustředění rakouských vojsk. V tomto měsíci 28. squadrona nahlásila 28 vzdušných vítězství při ztrátě jednoho zajatého pilota, v červnu si pak jednotka připsala na své konto 22 sestřelů při ztrátě pěti pilotů.\n\nV polovině června Camely 28., 45. a 66. squadrony pomáhaly zadržovat rakouskou ofenzivu u řeky Piavy. Svými kulomety a pumami napadali piloti Velbloudů pěchotu a likvidovali pontonové mosty.\n\n12. července 1918 dvojice od 45. squadrony kapitán C. E. Howell a poručík A. Rice-Oxley brzy ráno napadli letový útvar 10 rakouských letadel. Hned první Howellova dávka roztrhla spodní křídlo vedoucího Albatrosu, vzápětí sestřelil stíhací Phöenix. Na dva Camely ihned zaútočilo pět letounů Aviatik D.I, z nichž Howell zakrátko jeden sestřelil. Čtvrtým Howellovým sestřelem v tomto leteckém souboji se stal jeden ze čtyř Albatrosů D.III(Oef), které se zavěsily za jeho Camel. Rice-Oxley pak zlikvidoval další dva rakouské stroje a společně s Howellem se úspěšně bránili do příletu dvou italských strojů Hanriot HD.1 a dvou SPAD S.XIII, v čele s italským esem S. Scaronim. Ten sestřelil jeden Aviatik D.I dotírající na Howella, sám však podlehl letounu Phöenix D.II.\nO čtyři dny později byl velitel 45. squadrony, major A. M. Vaucour, omylem sestřelen v plamenech italskou stíhačkou. 31. července pak přidal na konto 45. squadrony kapitán J. Cottle jeden Phöenix. Přesně za měsíc později pak společně se dvěma dalšími piloty napadl šest Albatrosů D.III(Oef) od jednotky Flik 3J a sestřelil z nich tři, po jednom dalším pak přidali oba doprovodné Camely.\nIntenzita vzdušných bojů na italské frontě se v září 1918 snížila natolik, že 45. squadrona byla 17. září převelena do Francie k nově vzniklému Nezávislému letectvu. V Itálii sestřelila celkem 142 nepřátel při ztrátě 6 Camelů.\n\nPo převelení kapitána W. G. Barkera k 66. squadroně se stal největším esem 28. squadrony jiný Kanaďan, kapitán C. M. McEwan, který skončil válku s 27 sestřely. Esy téže jednotky pak byli i kapitán J. Mitchell (10 vítězství), S. Stanger (9), P. Wilson (8) a J. E. Hallonquist (5).\n28. i 66. squadrona se poté zúčastnila závěrečné italské ofenzivy. 4. října 26 Camelů obou útvarů bombardovalo rakouskou leteckou školu v Campoformido fosforovými a Cooperovými pumami. Dosáhli 22 přímých zásahů budov a zničili 10 letounů na zemi, další tři přidali při návratu na své základny. Do podepsání příměří 4. listopadu Camely RAF na italské frontě bombardovali a ostřelovali ustupující rakouskou pěchotu a útočili na pozorovací balóny. 28. squadronu stála ofenzíva 11 Velbloudů, celkem však se 45. a 66. squadronou v Itálii sestřelili 443 letounů.\n\nBěhem léta 1918 začínal \"Camel\" jako stíhací letoun zastarávat. Začal být stále více nasazován k útokům na pozemní cíle, především po německé ofenzívě v březnu 1918, kdy letka \"Camelů\" zastavila postupující německou jednotku poté, co jí bombardováním 25liberními tříštivými pumičkami a ostřelováním z kulometů způsobila značné ztráty. Pokračující vývoj vedl k postupnému nahrazování \"Camelu\" coby stíhacího letounu modernějším typem Sopwith 7F.1 Snipe.\n\n4. squadrona AFC operovala z letiště Brusy ve Francii od 18. prosince 1917. Již 6. ledna následujícího roku přišla o tři své piloty s Camely, které se při běžném letu srazily při letu. Do bojových operací se jednotka zapojila 13. ledna, kdy jeden z jejích členů padl po závadě na motoru do německého zajetí. Až 24. ledna zaznamenala tato jednotka první vítězství, když kapitán O' Hara Wood sestřelil dvousedadlovku DFW. Vedoucí australské eso A. Cobby od 4. AFC squadrony dosáhl 28. června 1918 tři vítězství.\n\nDne 20. června byl na západní frontě za bojeschopný prohlášen první útvar Armádní letecké služby Spojených států, 17. aero squadrona, vybavená Camely s motory Le Rhône 9J. Začátkem července se k ní připojila 148. aero squadrona, k jejímž členům patřil i pozdější spisovatel Elliot W. Springs. První sestřel amerických Velbloudů si na své konto připsal 13. července u Yprů F. Kindley od 148. aero squadrony zničením Albatrosu D.V. O sedm dní později přidal poručík R. D. Williams od 17. aero squadrony sestřel stroje Fokker D.VII. Ve stejný den však 17. squadrona přišla o prvního svého člena, poručíka G. Glenna. Již 1. srpna zaznamenal tento útvar druhé vítězství, když poručík R. M. Todd sestřelil Fokker Dr.I, 3. srpna se Spring a Kindley zasloužili o třetí a čtvrté vítězství 17. squadrony zničením dvou Fokkerů D.VII. Na počátku spojenecké ofenzívy 8. srpna se 148. aero squadrona přemístila na vlastní žádost na amienský sektor fronty, kde během prvního týdne sestřelila 6 německých letounů.\n\n17. squadrona USAS se 13. srpna společně s 210. a 213. squadronou RAF zúčastnila útoku na německé letiště ve Varssenaere jihozápadně od Brugg. Zničili 24 stroje nepřítele a na napadeném letišti zahynulo 30 německých pilotů společně se 120 mechaniky. Po 18. srpnu 17. squadrona v leteckých soubojích s elitními Jasta ztratila 10 pilotů zabitých, zraněných, nebo nezvěstných. Ztráty jednotky pokračovaly 26. srpna, kdy její 11členná hlídka Camelů přišla v souboji s členy Jasta Boelcke a dalšími německými elitními piloty o šest letounů při pěti vlastních vítězstvích.\n\nAero squadrona č. 148 mezi 18. srpnem a 20. zářím 1918 při ztrátě šesti pilotů zaznamenala 30 sestřelů. 22. září pak squadrona č. 17 napadla 15 Fokkerů D.VII a sestřelila pět z nich, dva její piloti však byli sestřeleni. O dva dny později 17. squadrona zlikvidovala čtyři další Fokkery D.VII a v ten samý den 15 Velbloudů 148. squadrony napadlo 20 Fokkerů D.VII z nichž sedm sestřelilo při jediné ztrátě. 26. září Camely 148. squadrony zničily další čtyři D.VII. Na druhý den pilot 148. squadrony F. Kindley se svým Camelem nejprve ostřeloval a následně bombardoval německý transport, pak zničil upoutaný balón a sestřelil bitevní Halberstadt jako své 11 vítězství. Zbytek nábojů vystřílel na německou pěchotu a poté bez munice odehnal dva Fokkery D.VII pronásledující osamocený Camel. Další člen této jednotky E. W. Springs dosáhl ve stejný den svého posledního 12. sestřelu.\n\nV říjnu 148. squadrona sestřelila 10 německých strojů, z toho sedm Fokkerů D.VII dne 28. října. F. Kindley tak získal své 12. vítězství. K 1. listopadu byla 17. a 148. aero squadrona stažena na letiště v Toulu a pak přezbrojena na stíhací francouzské letouny SPAD S.XIII.\n\nAmerická letecká služba založila v posledních týdnech I. světové války ještě několik squadron vyzbrojených Camely, bojové činnosti se však dočkala pouze 185. squadrona.\n\nBěhem vývoje a výroby byla do letounu montována celá řada různých typů rotačních motorů:\n\n\nPalubní úprava Camelu původně vznikla jako plováková náhrada za letouny Sopwith Baby. V lednu 1917 byly objednány dva prototypy sériových čísel N4 a N5. První z nich byl vybaven plováky, ale již v březnu 1917 byl zničen při havárii. N5 s kolovým podvozkem byl 15. března 1917 předán do Martlesham Heath k výkonovým zkouškám. 3. dubna přeletěl k dalším testům na ostrov Grain, kde letoun zkoušel pilot H. Busteed.\n\nN5, označený Sopwith 2F.1 a úředně pro Admiralitu známý jako Ship Camel, se od F.1 lišil kratším baldachýnem, který byl vzepřen vzpěrami z profilovaných ocelových trubek, namísto dřevěných. Horní i spodní křídlo mělo menší rozpětí. Trup byl za kabinou odnímatelný, nebo sklopný, a obsahoval nafukovací plováky. Prototyp měl pouze jeden synchronizovaný kulomet Vickers ráže 7,7 mm a ve výřezu baldachýnu jeden kulomet Lewis ráže 7,7 mm, obrácený zásobníkem dolů.\n\nZačátkem června 1917 se na N5 zkoušelo osm raket Le Prieur, které se zavěšovaly na mezikřídelní vzpěry, kulomet Lewis byl zavěšen zásobníkem nahoru. Pokusně byla rovněž vestavěna radiostanice.\n\nNa začátku září 1917 bylo u mateřské firmy objednáno 50 sériových strojů, které následovaly dvě objednávky po 50 kusech u firmy William Beardmore & Co. Ltd. v Dalmiuru.\nV roce 1918 bylo dodáno 25 Ships Camelů společností Arrol-Johnston z Dumfriesu, cca 30 kusů dodala firma Hopper & Co. z Londýna a 25 strojů dodala továrna Clayton & Shuttleworth z Lincolnu.\n\nSériové stroje měly instalovánu rotační devítiválcovou pohonnou jednotku Bentley B.R.1 o výkonu 110 kW, mohla však být nahrazena Clergetem 9B, kterým byl vybaven i prototyp.\n\nVětšina 2F.1 sloužila na bitevních lodích, bitevních křižnících i lehkých křižnících, odkud vzlétaly z malých plošin. Typem byly vybaveny rovněž nosiče letadel \"Manxman\", \"Pegasus\", \"Vindex\" a \"Furious\". Ships Camely operovaly také z pozemních základen Felixstowe a Great Yarmouth.\n\nPrvní vzdušné vítězství palubní stíhačky si 17. června 1918 na své konto připsal poručík G. Heath z lodi Furious, když vzlétl proti dvojici německých plovákových letounů, která neúspěšně bombardovala jeho mateřskou loď. Jednoho z útočníků přinutil nouzově přistát.\n\n19. července sedm 2F.1 z Furious, každý s dvěma 23 kg pumami, bombardovalo v Tondernu hangáry německých vzducholodí, kde se jim podařilo zničit námořní Zeppelin L.54 a L.60.\n\n11. srpna 1918 poručík S. D. Culley na Ships Camelu sestřelil poslední německou vzducholoď za I. světové války, Zeppelin L.53 letící ve výšce 5 800 m.\n\nK 31. říjnu 1918 mělo RAF na stavu 129 2F.1, z nichž 112 sloužilo na 51 lodích.\n\nNěkolik těchto strojů operovalo v letech 1918 až 1920 spolu s Bělogvardějci na baltském pobřeží. Jeden Ships Camel (N6616) pak byl předán Estonsku, tři Lotyšsku. Po válce 9 strojů dostalo kanadské letectvo, kde sloužily do roku 1928.\n\nPo německých útocích vzducholoděmi proti Velké Británii se 25. května 1917 nad domovskými ostrovy poprvé objevily těžké dálkové bombardéry Gotha. Po denních náletech a následném zesílení obrany přešly k nočním operacím. Již 7. července proti nim vzlétlo pět Sopwithů F.1 Camel, z nichž B3774 pilotovaný podporučíkem J. E. Scottem jednu odlétající Gothu sestřelil do moře.\n\n12. srpna zaútočilo 12 z 20 vzlétnuvších Camelů na 11 letounů Gotha, avšak všem selhaly kulomety. Další akci 22. srpna již Gothy zaplatily ztrátou jednoho stroje, o kterou se zasloužil poručík A. F. Brandon na Camelu B3834.\n\nPrvní noční nálet uskutečnily čtyři Gothy 3. září. Do jejich pronásledování se zapojilo 16 britských stíhaček, mezi nimiž byly tři Velbloudy od 44. squadrony v čele s jejím velitelem G. W. Murlis-Greenem. I když se kapitán Brand, poručík Banks a velitel Murlis-Green nedostali do blízkosti bombardérů, jejich 40minutový let prokázal možnosti nočních letů Camelů. Tato jednotka byla začátkem září 1917 jako první útvar Home Defence plně vyzbrojena standardními Camely, které byly vybaveny osvětlenými mířidly systému Hutton, nahrazenými v prosinci zdokonalenými zaměřovači typu Neame.\nTéže noci 3. září dva Sopwithy F.1 od 70. squadrony vzlétly ve Francii proti německým nočním bombardérům, které útočily na sklad RFC v St. Omer.\n\nPo 3. září byly Camely považovány za nejúčinnější britské noční stíhačky a zúčastnily se pak mnoha stíhání útočících Goth i vzducholodí. Až 18. prosince však dosáhly opravdového úspěchu. Tuto noc 13 letounů Gotha a jeden bombardér Staaken R.IV bombardovaly Londýn, avšak jen tři ze 47 stíhačů se s nimi dostaly do kontaktu. Patřil k nim major Murlis-Green, který jednu Gothu sestřelil. Další Gothu zničili kapitán C. H. Hackwill a poručík C. C. Banks ze 44. squadrony 25. ledna 1918 nad Wicksfordem v hrabství Essex.\n\nVětšina těchto nočních operací končila bezvýsledně, protože piloty oslnila již první dávka z jejich vlastních kulometů. Proto byly na některých Camelech kulomety Vickers nahrazeny dvěma Lewisy, instalovanými nad baldachýnem horního křídla na závěsu Foster. Ten umožňoval kulomety stáhnout k výměně zásobníku a také střílet v úhlu více než 45° vzhůru. Pilotní prostor se přesunul o jednu trupovou příhradu směrem vzad, aby bylo možno ovládat sklopené Lewisy. Hlavní palivová nádrž byla současně přemístěna před pilota. Takto upravené stroje se nazývaly Sopwith Camel Comic, které měly často zvětšené výřezy v baldachýnu pro zlepšení výhledu pilota vzhůru. Řada z nich také přebírala z typu Royal Aircraft Factory S.E.5a opěrku za hlavou pilota. Problém způsobený výšlehem z kulometů při střelbě vyřešila pokusná stanice RFC v Orfordness, která vyvinula jak pro Vickersy, tak pro Lewisy účinné tlumiče. Jen málo z nich však bylo použito na Camelech.\n\nV noci 17. února 1918 vzlétlo proti Gothám celkem 69 strojů Home Defence včetně 22 Camelů, ale do kontaktu s nočními bombardéry se dostal jen jeden stíhač, navíc neúspěšně.\n\nDalším neúspěchem nočních Camelů byla akce 7. března, kdy proti německým bombardérům odstartovalo 42 letounů, z toho dva Velbloudy. Kapitán H. C. Stroud od 61. squadrony a A. B. Kynoche od 37. squadrony se však v tmavé bezměsíčné noci srazily a oba piloti zahynuli.\n\nK 7. březnu již kromě 44., 37. a 61. squadrony Home Defence dostávalo Camely namísto dosavadních B.E.12, Sopwithů Pup a Strutter i 87., 112., 143. a 50. squadrona domobrany.\n\nÚspěšným večerem pro piloty Camelů Home Defence se stal 19. květen 1918, kdy tři německé obří bombardéry společně s 30 dalšími letouny podnikly závěrečný nálet na Velkou Británii. Na obranu proti tomuto svazu odstartovalo 84 strojů včetně 31 Camelů. Major Ch. Brand, velitel 112. squadrony, sestřelil dvěma krátkými dávkami jednu Gothu a kapitán D. V. Armstrong od 87. squadrony nahlásil stejný typ jako pravděpodobně poškozený.\n\nNoční nálety německých letounů na Anglii tím skončily, ovšem akce vzducholodí pokračovaly do 5. srpna 1918, kdy zaútočilo pět námořních Zeppelinů pod velením fregatního kapitána P. Strassera. Než byla vzducholoď L.70 sestřelena, stal se její obětí Camel řízený poručíkem G. F. Hodsonem, který startoval z námořní základny v Yarmouthu.\n\nÚspěchy nočních Velbloudů domobrany vedly už 12. června 1918 k utvoření 151. squadrony pod velením Murlise-Greena z jednoho roje vždy od 44., 87. a 112. squadrony. Nový útvar byl určen k nočnímu stíhání nad západní frontou, především proti bombardérům AEG G.IV. Dne 23. června squadrona přelétla do Francie a již 29. června se zapojila do stíhání německých bombardérů, byť neúspěšně. 1. července velení 151. squadrony převzal major Ch. J. Q. Brand, první potvrzené vítězství pak získal 25. července kapitán Yuille, když sestřelil jeden bombardér.\nZa jasné noci 1. srpna Camely hlídkovaly nad německými letišti Estrées a Guizancourt. Kapitán S. Cockerell dorazil nad Estrées v okamžiku, kdy jeden z bombardérů přistával a svrhl před něj Cooperovu pumu. Poté vystřílel 200 nábojů na druhý letoun, ale všechna světla letiště zhasla a Cockerell proto nemohl zjistit výsledek svého útoku. Tuto noc neuspěl ani kapitán W. H. Haynesnad nad tímže letištěm, protože oba jeho kulomety se po svržení pum zasekly. Následující noc na letiště Guizancourt zaútočil major Brand, a to jak pumami tak kulometnou palbou, jehož vystřídal kapitán Cockerell, který sestřelil dvoumotorový německý bombardér. V noci 7. srpna sestřelil major Brand nad Estrées další bombardovací letoun.\n\nV noci 10. června 1918 opět skórovali piloti 151. squadrony, když kapitán Yuille v plamenech sestřelil obří Staaken R.XIV, zachycený pozemními světlomety a poručíci C. R. W. Knight a J. H. Samson z výšky 2 700 m sestřelili další bombardér. Již 13. srpna přidal poručík A. V. Blenkiron na konto 151. squadrony letoun AEG G.IV, zachycený opět světlomety. 22. srpna se na svou domovskou základnu nevrátil další německý bombardér zásluhou kapitána Yuillea a poručíka Knighta, tentokrát Friedrichshafen G.III. Téže noci poručík W. Aithen sestřelil stroj Gotha G.Vb od eskadry Bogohl III. O dvě noci později svými sestřely Gothy G.Vb a Friedrichshafenu G.III přispěli kapitán F. C. Broome a poručík Knight.\n\nDíky nepříznivému počasí v prvních dvou týdnech září došlo k dalším vítězstvím nočních Camelů až 13. 9. 1918, kdy poručík E. P. MacKay přinutil přistát za spojeneckými liniemi Friedrichshafen G.III zachycený světlomety. Kapitán Haynes pak sestřelil v plamenech dvoumotorový bombardér u Manacourtu a o 25 minut později Friedrichshafen G.III dvěma dávkami po 50 výstřelech. Poručík Blenkiron pak přidal pravděpodobný sestřel AEG G.IV u Bapaume.\n\nNejúspěšnější týden pro 151. squadronu nadešel mezi 15. a 22. zářím, kdy její příslušníci na Velbloudech sestřelili devět těžkých bombardérů.\n15. září major Brand zlikvidoval Friedrichshafen G.III a kapitán Broome obří Staaken R.IV, 17. září kapitán D. V. Armstrong a major Brand sestřelili po jednom stroji Friedrichshafen G.III a poručík MacKay AEG G.V, další AEG G.V zničil ve vzdušném boji 20. září kapitán Broome a 22. září major Brand nejdříve sám sestřelil Friedrichshafen G.IIIa a poté ve spolupráci s poručíkem J. H. Summersem AEG G.IV. Skóre této noci uzavřel poručík A. A. Mitchell vítězstvím nad bombardérem AEG.\n\nV noci 26. září nejdříve poručík T. R. Bloomfield stíhal AEG blíže neurčeného typu a o 40 minut později zasáhl do pravého motoru Gothu G.V. Jeho Camel byl pokryt olejem z motoru oběti a oslepený Bloomfield se musel od svého cíle vzdálit. Na druhý den však bylo v místě jeho útoků nalezeno pět zničených německých strojů...\n\nZ nového působiště 151. squadrony, letiště v Bancourtu, 28. října poručík L. L. Carter neúspěšně stíhal Gothu G.V. Následující noci major Brand v plamenech sestřelil 230 náboji Friedrichshafen G.III, který se stal posledním vítězstvím tohoto útvaru. Celkem dosáhla 151. squadrona 21 potvrzených sestřelů, 5 pravděpodobných a několik poškozených nepřátelských letounů při jedné vlastní ztrátě.\n\nDruhá jednotka nočních Camelů, 152. squadrona, dorazila na západní frontu 22. října 1918, ale do bojů již nezasáhla.\n\n\nZákopový stíhač () T.F.1 byl experimentální bitevní letoun, chráněný pancéřováním podlahy kokpitu a vybavený dvojicí šikmo vpřed dolů střílejících kulometů Lewis a dalším kulometem stejného typu na lafetě admiralitního typu na horním křídle, určený zejména k nasazení proti pěchotě a nepřátelským zákopovým systémům, který vznikl na základě zkušeností s nasazením standardních Camelů při útocích na pozemní cíle v prostoru frontové linie.\nUpraven byl pravděpodobně jen jeden kus, sériového čísla B9278, který byl na jaře 1918 krátce testován na francouzském bojišti, a další stroj, sériového čísla B6218, posloužil ke zkouškám periskopického zaměřovače pro kulomety střílející směrem šikmo dolů. V dalším vývoji byla dána přednost podobně koncipovanému Sopwith TF.2 Salamander, odvozenému od novějšího a výkonnějšího Sopwith Snipe.\n\n\n\n\n\n\n\n\n"}
{"id": "116342", "url": "https://cs.wikipedia.org/wiki?curid=116342", "title": "Sakkára", "text": "Sakkára\n\nSakkára je archeologická lokalita v Egyptě nazvaná podle nedaleko ležící současné vesnice Sakkára.\n\nNachází se na západním břehu Nilu na okraji libyjské náhorní plošiny přibližně 30 km jižně od Káhiry na ploše cca 7×1,5 km. Sloužila jako nekropole významného staroegyptského města Mennoferu nepřetržitě od počátku egyptské historie až do konce starověku. Název lokality je odvozován od jména staroegyptského boha Sokara, tato etymologie však prozatím není prokázána. Na severu zdejší pyramidová pole sousedí s lokalitou Abúsír, na vzdálenějším jihu s lokalitou Dahšúr.\n\nV Sakkáře jsou v současné době známy pyramidové komplexy několika králů a královen 3., 5. a 6. dynastie, mezi nimi zejména Džosera, Tetiho, Pepiho I. a II., a také pyramidy panovníků 8. dynastie Ibiho a 13. dynastie Chendžera. Lze předpokládat, že v méně prozkoumané jižní části lokality budou nalezeny další hrobky z doby pozdní Střední říše. Na stěnách pohřební komory posledního panovníka 5. dynastie Venise jsou poprvé doloženy Texty pyramid; jejich poslední výskyt je prozatím zaznamenám v pyramidě Ibiho.\n\nVedle královských pohřbů v pyramidách se v Sakkáře ovšem nacházejí také královské mastaby. Mimo mastabu panovníka Šepseskafa ze závěru 4. dynastie jde o hroby připisované panovníkům 1. dynastie, podle některých badatelů ovšem nepravé, přičemž skutečné hrobky byly vybudovány v Abydu (otázka dvou hrobek rozdílných architektonických typů přisuzovaných stejným panovníkům není doposud uspokojivě vysvětlena), a jen těžko identifikovatelné nečetné hrobky 2. dynastie, na nichž stopy plenění a pálení poukazují na možnost úmyslné devastace některých z nich.\n\nZ pozůstatků dalších staveb se v Sakkáře nacházejí hroby významných soukromých osob z celého období starověkých dějin (mastaba Cejova, Ptahhotepova, Mererukova a Kagemniho z doby 5. dynastie, hrobka Haremhebova z doby, kdy byl ještě soukromou osobou), pohřebiště posvátných býků Serapeum a řada jiných.\n\n"}
{"id": "116346", "url": "https://cs.wikipedia.org/wiki?curid=116346", "title": "Petrovice (okres Ústí nad Labem)", "text": "Petrovice (okres Ústí nad Labem)\n\nPetrovice () jsou hraniční obcí na pomezí České republiky a Německa (hraniční přechod Petrovice–Bahratal). Představují jediný silniční hraniční přechod se SRN v okrese Ústí nad Labem. Žije v nich obyvatel.\n\nPrvní zmínky o obci sahají až do roku 1352 pod latinským názvem \"Petri silva\". V 16. století byly Petrovice součástí panství Krupka. Od 17. do 19. století se mezi majiteli vystřídalo několik pánů až do roku 1849, kdy se obec osamostatnila.\n\nPetrovice leží zhruba 20 km severoseverzápadně od Ústí nad Labem v nadmořské výšce od 433 do 633 metrů. Mají protáhlý tvar přibližně severojižním směrem a budovy v obci lemují tudy protékající potok. Obcí prochází silnice II/248.\n\nObec se rozkládá na ploše 52,33 km². Tvoří ji části obce Petrovice a Krásný Les, a sestává ze čtyř základních sídelních jednotek s vlastními katastrálními územími, kterými jsou Petrovice, Krásný Les, Nakléřov a Větrov. Hranice území obce je ze severu a západu tvořeno státní hranicí s Německem. Před osadou Adolfov uhýbá na východ a pokračuje po vrstevnici nad Zadní Telnicí. K té posléze prudce klesá a dále sleduje Telnický potok a Rožnou. Od východu obchází vrch Rožný a směřuje k silnici II/248, kterou překračuje před Nakléřovem. Z jihu míjí Nakléřovskou výšinu a pokračuje směrem k dálnici D8. Následně, již východní hranicí, kopíruje Jílovský potok a východně od Panenské poté Olšový potok. Ze západu obchází obec Tisá, od níž míří na sever ke státní hranici, na níž se napojuje v místě, kde se Olšový potok stává hraničním tokem.\n\nNa území Petrovic zasahuje hned několik chráněných území různých typů. Z velkoplošných chráněných území se jedná o chráněnou krajinnou oblast Labské pískovce, jíž ze západu a jihu ohraničují silnice druhé třídy č. 248 a č. 528. Maloplošná chráněná území jsou zastoupena dvě. Prvním z nich je přírodní rezervace Niva Olšového potoka, při stejnojmenném potoce, vyhlášená v roce 2002, jejímž předmětem ochrany je „meandrující tok Olšového potoka s typickou ukázkou samovolného vývoje přirozeného toku včetně všech souvisejících procesů, jeho potoční niva se zachovalými břehovými porosty, mokřadní biotopy a druhově bohaté luční porosty a na ně vázané zvláště chráněné či ohrožené druhy rostlin a živočichů“. Druhou, nacházející se na území Krásného Lesa, je přírodní rezervace Špičák u Krásného Lesa. Ta byla vyhlášena roku 1997 a je chráněna „pro pestrost geologické stavby a bohatost geomorfologických tvarů“.\n\nDále se v oblasti nachází dvě evropsky významné lokality, což je typ chráněného území v rámci soustavy Natura 2000. První z nich je evropsky významná lokality Olšový potok, která se překrývá s PR Niva Olšového potoka, ale jejíž rozloha je mnohem větší (zasahuje až do sousední Tisé). Druhou, zasahující jih Krásného Lesa, je evropsky významná lokalita Východní Krušnohoří. Na území Větrova částečně zasahují Krušnohorská rašeliniště, mokřady, chráněné od roku 2008 Ramsarskou úmluvou. Posledním chráněným území je přírodní park Východní Krušné hory, zasahující více než polovinu Petrovic a jejich částí. Byl vyhlášen roku 2009 a vymezuje jej státní hranice a silnice druhé třídy č. 248, silnice třetí třídy mezi Petrovicemi a Krásným Lesem a Krásným Lesem a Adolfovem. Předmětem jeho ochrany je „ráz hřebenů s lesními prosty, horskými a rašelinnými loukami, charakteristickou flórou a faunou“.\n\nPočátkem roku 2013 žilo v obci celkem 871 obyvatel, z toho 477 mužů a 394 žen, jejichž průměrný věk činil 36,7 let. Podle sčítání sčítání lidu, domů a bytů z roku 2011, kdy v obci žilo 832 lidí, tvořili největší věkovou skupinu (18,4 %) obyvatelé ve věku od 30 do 39 let. Děti do 14 let věku představovaly 14,5 % obyvatel, zatímco senioři nad 70 let úhrnem 6,5 %. Z celkem 711 občanů obce starších 15 let je vzdělanostně nejpočetnější skupinou (34,3 %) nejvyšší ukončené vzdělání úplné střední bez maturity. Podíl vysokoškoláků dosahoval 5,2 % a bez vzdělání bylo naopak necelé 1 % obyvatel.\n\nZ cenzu dále vyplývá, že ve městě žilo 389 ekonomicky aktivních občanů. Dohromady 87 % z nich se řadilo mezi zaměstnané, z nichž 53,7 % patřilo mezi zaměstnance, 3,6 % k zaměstnavatelům a zbytek pracoval na vlastní účet. Oproti tomu celých 34,7 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl.\n\nBěhem sčítání lidu se 46,4 % obyvatel obce přihlásilo k české národnosti, přičemž početnou menšinu tvořili s 12,4 % občané vietnamské národnosti. Zbývající zastoupené národnosti byly slovenská (2,4 %), německá (0,7 %), slezská, polská a ukrajinská (shodně 0,1 %). Celých 36,7 % obyvatel obce však svou národnost neuvedlo.\n\nObec je sídlem římskokatolické farnosti, která spadá pod ústecký vikariát litoměřické diecéze. Na území farnosti se nachází kostel svatého Mikuláše, kde se však nekonají pravidelné bohoslužby. Krásný Les, jenž je částí obce Petrovice, má vlastní samostatnou farnost s kostelem Nanebevzetí Panny Marie.\n\nPři censu prováděném v roce 2011 se 5,5 % obyvatel Petrovic označilo za věřící, z toho 2,6 % se hlásilo k církvi či náboženské obci. Nejvíce obyvatel (1,8 %) se označilo za následovníky římskokatolické církve, okrajově též bylo zastoupeno Pravoslaví. Plných 40,1 % uvedlo, že je bez náboženské víry, a 54 % lidí odmítlo na otázku své náboženské víry odpovědět.\n\nPetrovice jsou tvořeny částmi obce Petrovice a Krásný Les. Sestávají ze čtyř základních sídelních jednotek s vlastními katastrálními územími, kterými jsou Petrovice, Krásný Les, Nakléřov a Větrov u Krásného Lesa (Nakléřov a Větrov jsou rovněž základními sídelními jednotkami Krásného Lesa).\n\n\nÚzemím obce Petrovice a jejích částí prochází několik turistických a cyklistických tras. Z turistických se jedná o evropskou dálkovou trasu E3 ze Španělska do Bulharska, značenou červenou turistickou značkou, vedoucí přes Panenskou, kolem Horního rybníka a následně přes rozcestníky Pod Jelením vrchem a Pod Liškárnou. Dále o modrou turistickou značku z Malého Chvojna do Zadní Telnice, vedoucí údolím Jílovského potoka přes Nakléřov, směrem na Krásný Les a rozcestníky Pod Jelením vrchem a Pod Liškárnou. Nejdelší trasu na území Petrovic má naučná stezka Zapomenuté pohraničí z Adolfova na Děčínský Sněžník, vedoucí přes Krásný Les a Petrovice.\n\nCyklistika je zastoupena trasou II. třídy nadregionálního významu č. 23 vedoucí z Děčína na Měděnec, která je součástí Krušnohorské magistrály. Další je cyklistická trasa č. 3017 z Děčína do Adolfova, k níž je paralelní zdejší běžkařská trasa. Další běžkařské trasy jsou v nedalekém Adolfově a kolem Jeleního vrchu. Ze zimních sportů lze dále provozovat alpské lyžování v nedalekém lyžařském středisku Zadní Telnice, které je přístupné buď z Adolfova nebo z Telnice.\n\n"}
{"id": "116347", "url": "https://cs.wikipedia.org/wiki?curid=116347", "title": "Špicberky a Jan Mayen", "text": "Špicberky a Jan Mayen\n\nŠpicberky a Jan Mayen (norsky \"Svalbard og Jan Mayen\") je společné označení dvou ostrovních území v Severním ledovém oceánu, Špicberků a Jan Mayenu. Ačkoli jsou od sebe vzdálená asi 1070 km a mají odlišné postavení (Jan Mayen je norské území, zatímco Špicberky jsou Norskem spravovány na základě Špicberské smlouvy), někdy se seskupují pro statistické účely. Mají společný kód podle ISO 3166-1.\n\nBlížší informace obsahují příslušné články:\n"}
{"id": "116349", "url": "https://cs.wikipedia.org/wiki?curid=116349", "title": "Vojkovice", "text": "Vojkovice\n\nJméno Vojkovice nese více obcí:\n"}
{"id": "116351", "url": "https://cs.wikipedia.org/wiki?curid=116351", "title": "Želetice", "text": "Želetice\n\nJméno Želetice nese více obcí:\n\na existuje ve formě označující část obce :\n\n"}
{"id": "116354", "url": "https://cs.wikipedia.org/wiki?curid=116354", "title": "Ratiboř", "text": "Ratiboř\n\nJméno Ratiboř nese více obcí:\n\n…nebo částí obcí:\n\n\n"}
{"id": "116357", "url": "https://cs.wikipedia.org/wiki?curid=116357", "title": "Vidice", "text": "Vidice\n\nJméno Vidice nese více obcí:\n"}
{"id": "116387", "url": "https://cs.wikipedia.org/wiki?curid=116387", "title": "Pernštejn (hrad)", "text": "Pernštejn (hrad)\n\nGotický hrad Pernštejn z poloviny 13. století stojí ve východním okraji Českomoravské vrchoviny, u osady Pernštejn, části městysu Nedvědice, který tvořil jeho podhradí. Stavba pánů z Pernštejna s jednoduchou bergfritovou dispozicí byla do 16. století několikrát přebudována a především rozšířena, přesto při přeměně na reprezentativní a pohodlné sídlo neztratila svou obranyschopnost, díky čemuž je Pernštejn řazen k nejvýznamnějším moravským hradům. Je památkově chráněn, v roce 1995 byl prohlášen národní kulturní památkou. Hrad je v majetku České republiky, je zpřístupněný veřejnosti a jeho správou je pověřen Národní památkový ústav.\n\nV historických pramenech je první historická zmínka o hradu datována do konce 13. století, kdy se roku 1285 uvádí Štěpán z Pernštejna a Medlova. Byla to nepříliš rozsáhlá stavba s palácem a bergfritem, břitovou věží zvanou Barborka. Moc rodu z Pernštejna rostla a finanční možnosti též, na přelomu 15. a 16. století byla uskutečněna větší přestavba na reprezentační politické a správní centrum. Není známo, kde stavební úpravy začaly, snad byl nejdříve rozšířen palác a na jih od něj bylo vystavěno nové nádvoří. V 15. století byly dostavěny další obytné budovy a vnější hradební zeď. Na nově vybudovaném nádvoří vyrostla reprezentativní stavba s nejrozlehlejší místností na hradě nazvanou Rytířský sál. Pernštejn zakrytím věže Barborky získal výraz mohutné a pevné stavby.\n\nPřed příchodem druhé poloviny tisíciletí byly také rozšířeny hradby o účinné věže. Na Pernštejně se ale stavět nepřestalo. Sklípková klenba překlenula vstupní prostor v přízemí. Dále byla dostavěna, v blízkosti Černé brány, knihovna a několik obytných místností. Po obvodu jádra se nacházejí krakorce nejrozmanitějších tvarů nesoucí arkýře a ochozy, typické pro Pernštejn, díky čemuž mají vyšší patra větší objem a plochu než nižší podlaží. Nástěnné malby v ložnici, dětském pokoji a pokoji vychovatelky pocházejí asi z 60. let 18. století. Hradní kapli Obrácení sv. Pavla vymaloval roku 1716 František Řehoř Ignác Eckstein. Začátkem 18. století byla původní výzdoba Rytířského sálu doplněna štukovými reliéfy G. A. Corbelliniho. Hrad Pernštejn je zajímavý svým složitým stavebním vývojem a proměnou středověkého hradu v barokní moravskou zemskou pevnost, ceněné jsou také architektonické detaily a sochařská i malířská výzdoba. Hradu se také někdy říká „mramorový“ pro hojné využití místního nedvědického mramoru při jeho stavbě.\n\nJméno Pernštejn je nejčastěji spojováno s německým výrazem Bärenstein, v překladu „medvědí kámen“, v mineralogii také jantar. V podhradí totiž protéká říčka Nedvědička (podle medvědice - ve staročeštině nedvědice). Poněmčené názvy nejsou pro tuto dobu v českých zemích ojedinělé, byla to poměrně módní záležitost.\nNejvětší vojenskou katastrofou Pernštejna bylo obléhání hradu Švédy v roce 1645. Tehdy přišla o svou horní část Hranolová věž. Při ostřelování přišla o své nejvyšší patro také věž nad třetí hradní bránou, které už pak nikdy nebylo zrekonstruováno. Hradu však obléhání Švédy paradoxně i prospělo, došlo k němu v údobí, kdy se do objektu již příliš neinvestovalo. Jeho odolnost prokázaná právě v roce 1645 totiž zapříčinila, že byl Pernštejn zařazen mezi udržované zemské pevnosti.\n\nPočátky rodu pánů z Pernštejna sahají do druhé poloviny 13. století, kdy se příslušníci jedné z větví jihomoravského rodu pánů z Medlova rozhodli vybudovat na skalnaté ostrožně nad říčkou Nedvědičkou své nové sídlo - Pernštejn. Záhy pak odložili svůj původní predikát z Medlova a rod se podle svého nového sídla začal označovat z Pernštejna. Pernštejnům hrad patřil až do roku 1596, kdy jej Jan V. z Pernštejna musel prodat. Na hradě se následně vystřídalo několik majitelů. Hrad koupil Pavel Katarin z Kataru, od jeho synů získal Pernštejn koupí roku 1609 Adam Lev Licek z Rýzmburka, jehož vdova Ester Sejdlicová ze Šenfeldu si roku 1623 vzala hraběte Kryštofa Pavla z Lichtenštejn-Kastelkornu. Od Lichtenštejnů hrad koupil roku 1710 vládní rada František ze Stockhammeru, od roku 1798 byl v držení Ignáce Schröffela z Mannsberku. Jeho dcera Josefina se roku 1818 provdala za hraběte Viléma Mitrovského z Nemyšle. V držení rodu zůstal hrad do roku 1945. Protože Mitrovští neměli finanční prostředky na plánovanou romantizující přestavbu hradu, zachoval se dodnes v původní goticko-renesanční podobě.\n\nDne 2. října 1809 se, jako syn hospodářského správce hradu, narodil Antonín Emil Titl, český kapelník a hudební skladatel († 21. ledna 1882). Napsal mimo jiné i operu \"Die Burgfrau\" (Brno 1832) o Bílé paní pernštejnské.\n\nV pátek 15. dubna 2005 okolo šesté hodiny začalo v bývalé sýpce (dnešním depozitáři) hořet. Jako první na místo dorazili hasiči z Nedvědice, po nich profesionální hasiči z Bystřice nad Pernštejnem a další jednotky z okolí. Povolaní hasiči byli v obtížné situaci, neboť nebylo možné se s těžkou technikou dostat na třetí nádvoří. V depozitáři bylo umístěno asi 800 předmětů, převážně obrazy a nábytek z 18. a 19. století. Cenné předměty byly vystavené v prohlídkových trasách, aby je mohli spatřit návštěvníci, proto nebyly požárem zasaženy.\n\nV roce 2017 začíná projekt obnovy terasovité zahrady na jihozápadním úbočí hradního ostrohu.\n\nV areálu hradu roste prastarý tis, ke kterému se pojí pověst. Ještě jako hůl jej zde před zahájením stavby Pernštejna zanechal starý pocestný, který nevěřil, že se stavitelům podaří na skále postavit hrad. Ti mu odpověděli, že nestaví z jeho víry, ale z kamene. Pocestného odpověď zarazila, zarazil svou hůl do země a prohlásil, že uvěří teprve, když se hůl zazelená. Během pokračující stavby se prý hůl ujala, zazelenala a vyrostl z ní statný tis. Od té doby se říká, že osud stromu je svázán s osudem hradu. Urve vichřice stromu větev, padne kus věže a proto byl strom odpradávna pečlivě ošetřován a chráněn. Zanikne-li tis, je s Pernštejnem konec.\n\nMladá dívka Eliška se neustále parádila, shlížela v zrcadle a zanedbávala své povinnosti. Když jednou chyběla na mši, všiml si toho starý mnich a šel ji hledat. Objevil ji opětovně u zrcadla. Připomněl jí, že zmeškala začátek mše, ale služka se na něj hrubě obořila. To kněze rozzlobilo natolik, že dívku proklel a ona se propadla do země. Od těch dob prý bloudí chodbami Pernštejna jako bílá paní. Zrcadlo, před kterým trávila parádivá Eliška tolik času, je od těch dob také prokleté. Která žena nebo dívka se do něj zadívá, do roka ztratí veškerou svou krásu. Existuje i jiná pověst, která říká, že bílá paní není komorná, ale šlechtična.\n\nMěla jí být (kromě komorné Elišky) kdysi statečná dcera hradního pána Žibřida (potomka uhlíře Věnavy či jeho syna Vojtěcha). Když byl hrad obléhán, rozhodl se jej hradní pán vydat bez boje. Odvážná dívka byla odhodlána plány otce zhatit, a tak ji zabil. Později se svého činu zhrozil a dal ji slavnostně pohřbít v kryptě hradní kaple. Pár dní po smutečním obřadu se chodbami začal procházet přízrak dívčí postavy. Nadobro prý zmizel až po smrti posledního potomka rodu Pernštejnů.\n\nHrad se objevil v následujících filmech a pohádkách:\n\n\n"}
{"id": "116389", "url": "https://cs.wikipedia.org/wiki?curid=116389", "title": "Pernštejn", "text": "Pernštejn\n\nPernštejn označuje:\n\n\n\n"}
{"id": "116390", "url": "https://cs.wikipedia.org/wiki?curid=116390", "title": "Národní knihovna České republiky", "text": "Národní knihovna České republiky\n\nNárodní knihovna České republiky (zkráceně Národní knihovna ČR, NK ČR) je největší knihovnou ČR a zároveň jednou z nejstarších českých veřejných knihoven. Je příspěvkovou organizací Ministerstva kultury a ústřední knihovnou systému knihoven ČR. Sídlí v historické budově bývalé jezuitské koleje Klementinum v Praze na Starém Městě. Její součástí je Slovanská knihovna, která však v odborných knihovnických záležitostech požívá autonomního postavení.\n\nNárodní knihovna ČR je knihovnou s univerzálním knihovním fondem zaměřeným na potřeby vysokých škol univerzitního typu a vědeckých pracovišť v oblasti společenských a přírodních věd, kultury a umění. Shromažďuje zejména bohemikální literaturu, kterou trvale uchovává v konzervačním fondu; má právo povinného výtisku (2 exemplářů) všech publikací vydaných na území České republiky. Její historický fond je cenný i v evropském měřítku.\n\nKnihovna prošla v historii složitým vývojem. Protože byla spjatá jednak s budovou Klementina, jednak s pražskou univerzitou (resp. univerzitami), sahají její počátky daleko před rok 1777, kdy byla založena veřejná \"c. k. Universitní knihovna\". Jejími předchůdkyněmi byly:\n\n\nPo zrušení jezuitského řádu byla univerzitní knihovna, hlavně zásluhou hraběte Františka Josefa Kinského, prohlášena dekretem Marie Terezie z 6. února 1777 veřejnou \"c. k. Universitní knihovnou\". Zároveň došlo k jejímu sloučení s knihovnami ze zrušených jezuitských kolejí a se třemi knihovnami hrabat Kinských\n\nJeden z prvních ředitelů knihovny byl Karel Rafael Ungar, který založil roku 1781 v rámci univerzitní knihovny tzv. \"Národní knihovnu\" (\"Bibliotheca nationalis\"), tj. sbírku jazykově české literatury. Pro knihovnu vymohl roku 1782 povinný výtisk od pražských tiskařů, který byl od roku 1807 vyhláškou gubernia rozšířen na celé území Čech. V letech 1782–1787 získala knihovna velké množství literatury z klášterů, které v roce 1781 zrušil Josef II. Fondy byly dále rozšiřovány díky darům a nákupům soukromých sbírek, významné byly i výměny duplicitních svazků s jinými knihovnami. Ungar také stanovil základní koncepci rozčlenění knihovních fondů a tím i fungování celé instituce. Pod jeho vedením bylo započato s vytvářením lístkového katalogu. V letech 1848–1861 byl ředitelem Pavel Josef Šafařík. V roce 1887 byl název knihovny změněn na \"c. k. Veřejná a universitní knihovna\". Po rozdělení Karlo-Ferdinandovy univerzity v roce 1882 na českou a německou univerzitu zůstala knihovna pro obě nové školy společnou.\n\nRoku 1918 převzal \"Veřejnou a universitní knihovnu\" československý stát. V následujících letech se její fond rychle rozrůstal o dary ze zahraničí a odkazy významných osobností (knihovna F. X. Šaldy, Bernarda Bolzana, Josefa Thomayera), byla získána Pražská lobkovická knihovna a knihovna Thun-Hohensteinů. V roce 1919 se stal součástí knihovny nově založený Československý ústav bibliografický. V roce 1924 byla založena Slovanská knihovna, která byla do Klementina přemístěna v roce 1929. V roce 1924 bylo Klementinum od pražského arcibiskupství vykoupeno státem a následně proběhla úprava areálu pro potřeby knihovny. 7. března 1925 byla zvláštním výnosem ministerstva školství a národní osvěty zřízena \"Národní knihovna\" jako zvláštní oddělení určené pro shromažďování bohemik. V roce 1935 byla knihovna přejmenována na \"Národní a universitní knihovnu\"; současně byl vydán zákon o povinném výtisku.\n\nPo uzavření českých vysokých škol v roce 1939 byla knihovna uzavřena, poté znovu otevřena, ale pouze pro příslušníky německé univerzity a německých úřadů, pro Čechy jen na zvláštní povolení. Na čas (1941–1945) opět změnila jméno, na \"Zemská a universitní knihovna\". Za okupace byly do knihovny sváženy fondy zrušených institucí, v roce 1943 odtud byly naopak odváženy historické fondy do bezpečí mimo Prahu (na hrad Karlštejn, na Zlatou Korunu ap.) – po válce se vrátily zpět. Při rušení klášterů v 50. letech knihovna přebírala sbírky z tamních knihoven. Tehdy byl také zřízen zvláštní fond pro „nežádoucí literaturu“, která se soustřeďovala z veřejných knihoven a k níž byl jen velmi obtížný přístup.\n\nRoku 1958 byla knihovna sloučena s několika dalšími pražskými knihovnami a dále působila pod názvem \"Státní knihovna ČSR (Státní knihovna Československé republiky,\" od roku 1960 \"Státní knihovna Československé socialistické republiky,\" od roku 1969 \"Státní knihovna České socialistické republiky).\" V tomto období již prostory Klementina pro uložení dalších přírůstků nedostačovaly a bylo nutno knihy ukládat v depozitářích na hradech a zámcích a v jiných budovách ke skladování knih nevhodných. V 80. letech vstoupila do knihovny automatizace a zahájil se automatizovaný tisk národní bibliografie.\nV roce 1990 byla knihovna přejmenována na \"Národní knihovnu v Praze\", od 1.1. 1995 byl název upraven na \"Národní knihovna České republiky.\" Postupně byly vraceny konfiskáty z 50. let původním majitelům, knihovna navázala styky se zahraničními knihovnami. Rychlejším tempem pokračovala i automatizace. Od roku 1995 jsou nové přírůstky zpracovávány v knihovním systému, automatizován byl výpůjční systém, elektronický katalog je dostupný online. Postupně probíhá retrospektivní konverze lístkových katalogů, které byly nejprve pro online zpřístupnění alespoň naskenovány.\n\nV Knihovním zákoně (\"Zákon č. 257/2001 Sb. – Zákon o knihovnách a podmínkách provozování veřejných knihovnických a informačních služeb\") je vymezení poslání a úkolů Národní knihovny ČR věnován samostatný paragraf (§9):\n\n\"(1) Národní knihovna je knihovnou s univerzálním knihovním fondem doplněným specializovanými fondy. Národní knihovna trvale uchovává konzervační fond a historický fond.\"\n\n\"(2) Národní knihovna je centrem systému knihoven. V systému knihoven vykonává koordinační, odborné, informační, vzdělávací, analytické, výzkumné, standardizační, metodické a poradenské činnosti,\"\n\n\"v jejichž rámci zejména\"\n\n\"a) formou souborného katalogu zpracovává evidenci knihovních dokumentů v knihovních fondech knihoven na území České republiky, kterou zpřístupňuje knihovnám,\"\n\n\"b) zpracovává národní bibliografii a zabezpečuje koordinaci národního bibliografického systému,\"\n\n\"c) plní funkci národní agentury pro mezinárodní standardní číslování knih a hudebnin,\"\n\n\"d) plní funkci národního centra meziknihovních služeb České republiky,\"\n\n\"e) plní funkci národního centra mezinárodní výměny oficiálních publikací,\"\n\n\"f) zastupuje knihovny systému knihoven při jednání s kolektivními správci autorských práv ve věci úhrady odměn za užití předmětů ochrany podle zvláštního právního předpisu a provádí úhradu odměn za jejich půjčování,\"\n\n\"g) zabezpečuje celostátní koordinaci regionálních funkcí a vyhodnocuje jejich plnění.\"\nDigitalizace začala v Národní knihovně ČR v letech 1992/1993 ve spolupráci s nynější českou firmou AiP Beroun. Národní knihovna byla průkopníkem v tvorbě standardů digitalizace v celosvětovém měřítku a později se zapojila do řady evropských projektů, v nichž došlo k dalšímu rozvoji zejména standardů týkajících se rukopisů a starých tisků. Několika pilotními projekty též podpořila v době jeho vzniku a prvních letech existence program UNESCO Paměť světa (první pilotní projekt programu je právě z Národní knihovny České republiky, r. 1993). V roce 2005 udělilo UNESCO, zejména díky digitalizaci a celosvětovému sdílení know-how, za významný příspěvek k ochraně a zpřístupnění dokumentového dědictví Národní knihovně světovou cenu Jikji jako prvnímu laureátu v historii.\n\nNárodní knihovna zpřístupňuje digitální obsah v digitálních knihovnách Manuscriptorium (http://www.manuscriptorium.eu) a Kramerius (http://kramerius4.nkp.cz). V Manuscriptoriu je více než 111 tisíc rukopisů a starých tisků, z toho téměř 84 tisíc z Národní knihovny a zbytek od 138 partnerů z 24 zemí. Od r. 2008, kdy vznikla Europeana, Manuscriptorium za celou Českou republiku i další partnery zpřístupňuje data vzniklá digitalizací rukopisů a starých tisků do portálu Europeana a několika dalších specializovaných portálů vč. profesionálních akademických služeb typu Resource Discovery (např. těch provozovaných firmami EBSCO, ProQuest a ExLibris).\n\nVe společném projektu se společností Google jsou digitalizovány další staré tisky a některé knihy z počátku 19. století ze Slovanské knihovny; celkem Google digitalizoval přes 177 tisíc knih (stav v říjnu 2018). Tyto knihy jsou přístupné v digitální knihovně Google Books (i prostřednictvím katalogu starých tisků Národní knihovny a katalogu Slovanské knihovny), staré tisky pak postupně také v Manuscriptoriu.\n\nV Krameriovi se zpřístupňují výsledky digitalizace dokumentů vydaných po roce 1800. Je již zdigitalizováno více než 2 000 titulů periodik, počet zdigitalizovaných knih stále roste, zejména poté co se rozběhla masová digitalizace novodobé produkce v rámci Národní digitální knihovny.\n\nJiž brzy po roce 1989 začala knihovna řešit kritický nedostatek skladovacích prostor. V roce 1996 byl dobudován a zprovozněn centrální depozitář v Hostivaři, ale protože ani jeho kapacity nejsou neomezené, začalo se uvažovat o stavbě nové budovy.\n\n16. května 2006 byla vyhlášena mezinárodní architektonická soutěž na návrh Národní knihovny na Letenské pláni. 3. března 2007 byly vyhlášeny výsledky soutěže. Porota jako vítěze jednoznačně vybrala návrh Jana Kaplického z architektonického studia Future Systems. Národní knihovna měla být podle tohoto návrhu původně dostavěna v roce 2012. Kvůli sporům o regulérnost architektonické soutěže, pozemky pod zamýšlenou stavbou a financování knihovny však nastaly průtahy v realizaci. V červenci 2008 ministr kultury ČR Václav Jehlička konstatoval, že knihovna postavena nebude.\n\nNová knihovna měla nabídnout prostor pro deset milionů knih a přestěhovat se do ní měly svazky Národní knihovny vytištěné po roce 1801.\n\nV současné době se rozvíjí koncepce Národní knihovny v rámci rekonstrukce Klementina a zvětšením kapacit v Hostivaři, kde byla ke stávající budově z roku 1995 přistavěna budova další. Komplexní rekonstrukce Klementina probíhá za provozu, vstupuje v roce 2019 do 3. etapy. Stavba nové budovy se však i nadále zvažuje.\n\n\n\n\n"}
{"id": "116399", "url": "https://cs.wikipedia.org/wiki?curid=116399", "title": "Umění války", "text": "Umění války\n\nUmění války (孫子兵法), neboli \"Vojenská strategie rodiny Sun\", je válečnické dílo sestavené legendárním čínským vojevůdcem Sun-c'em. Jedinečnost díla spočívá v nadčasovosti uváděných taktik a strategií, s celospolečenskou působností a přenosem také do civilního života.\nKniha obsahuje 13 kapitol (někdy se uvádí 14) seřazených v tomto pořadí:\nSpis \"Umění války\" lze posoudit z hlediska několika důležitých momentů, na které zaměřuje svou pozornost, a to:\n\nCo se týče problematiky velení, řeší následující témata:\n\nOhledně válečnických postupů a strategie se zabývá aspekty:\n\nZ hlediska taktiky se soustředí na:\n\nŠvédská metalová skupina Sabaton, pojmenovala svoje páté album The Art of War (2008) a některé písně začínají citacemi z knihy.\n\nTextem se také nechal inspirovat náš básník Jiří Kolář a vytvořil jeho nápaditou adaptaci \"Mistr Sun o básnickém umění\", v níž Sunova pravidla strategie zobecňuje na zásady poezie.\n\nV češtině existují dvě hlavní verze překladu tohoto textu. První je pořízena kolektivem překladatelů z angličtiny a vyšla těsně po druhé světové válce (z hlediska sinologie ji revidoval Jaroslav Průšek), je psána málo srozumitelným archaizujícím jazykem a odborníci ji často kritizují pro nepřesnost. Druhou pořídil Oldřich Král přímo z čínského originálu.\n\n"}
{"id": "116400", "url": "https://cs.wikipedia.org/wiki?curid=116400", "title": "Malšovice", "text": "Malšovice\n\nObec Malšovice () se nachází v okrese Děčín v Ústeckém kraji. Žije v ní obyvatel.\n\nPrvní písemná zmínka o obci pochází z roku 1543. První záznam místního názvu „\"w Malssowizích\"“ je z roku 1515. (Název je odvozen od osobního jména „\"Maleš\"“).\n\n\n"}
{"id": "116402", "url": "https://cs.wikipedia.org/wiki?curid=116402", "title": "Krejnice", "text": "Krejnice\n\nObec Krejnice se nachází v okrese Strakonice, kraj Jihočeský. Aktuálně zde žije obyvatel.\n\nPrvní písemná zmínka o obci pochází z roku 1045 (\"Crainice\"). Dříve se obec nazývala \"Krajnice\".\n\n"}
{"id": "116403", "url": "https://cs.wikipedia.org/wiki?curid=116403", "title": "Skály (okres Strakonice)", "text": "Skály (okres Strakonice)\n\nObec Skály se nachází v okrese Strakonice, kraj Jihočeský, zhruba 11 km jihovýchodně od Strakonic. Žije zde obyvatel.\n\nPrvní písemná zmínka o obci pochází z roku 1334.\n\n"}
{"id": "116404", "url": "https://cs.wikipedia.org/wiki?curid=116404", "title": "Hájek (okres Strakonice)", "text": "Hájek (okres Strakonice)\n\nObec Hájek se nachází v okrese Strakonice, kraj Jihočeský. Je rozložena na východním úbočí stejnojmenného vrchu \"Hájek\" (583 m) v Bavorovské vrchovině, necelé 2 km jihozápadně od města Bavorova. Z jihovýchodní strany vesnici míjí silnice II/141 (Bavorov – Prachatice), z níž do Hájku vede krátká slepá odbočka.\n\nPrvní písemná zmínka o obci pochází z roku 1334. Žije zde obyvatel.\n\n"}
{"id": "116405", "url": "https://cs.wikipedia.org/wiki?curid=116405", "title": "Kuřimany", "text": "Kuřimany\n\nObec Kuřimany () se nachází v okrese Strakonice v Jihočeském kraji, zhruba 8 km jihovýchodně od Strakonic. Žije zde obyvatel.\n\nPrvní písemná zmínka o obci pochází z roku 1327.\n\n\n"}
{"id": "116409", "url": "https://cs.wikipedia.org/wiki?curid=116409", "title": "Vřesina (okres Opava)", "text": "Vřesina (okres Opava)\n\nObec Vřesina (německy \"Wrzessin\" nebo \"Wrzeschin\", polsky \"Wrzesin\") se nachází v okrese Opava v Moravskoslezském kraji. Žije zde obyvatel.\n\nPrvní doložená písemná zmínka pochází z roku 1270, kdy zdejší osídlení připadlo k majetku velehradského kláštera. Patří mezi nejstarší obce Hlučínska.\n\n\n\n\nKaždoročně v červnu, okolo svátku sv. Jana se koná tradiční „turnaj tří konců“, ve kterém proti sobě nastupují mužstva starých pánů jednotlivých lokalit. Jedná se o Hajduk Split, Mexiko a Korea.\n\n"}
{"id": "116410", "url": "https://cs.wikipedia.org/wiki?curid=116410", "title": "Mutěnice (okres Strakonice)", "text": "Mutěnice (okres Strakonice)\n\nObec Mutěnice se nachází v okrese Strakonice, kraj Jihočeský. Žije zde obyvatel. Mutěnice leží na jižním okraji Strakonic, vesnicí protéká Smiradický potok a řeka Volyňka.\nPrvní písemná zmínka o obci pochází z roku 1243. V místním lomu se těžil fluorit, těžba byla zastavena koncem 19. století.\n\nOd 1. ledna 1974 do 31. prosince 1991 byla obec součástí města Strakonice.\n\n"}
{"id": "116415", "url": "https://cs.wikipedia.org/wiki?curid=116415", "title": "Mačkov", "text": "Mačkov\n\nObec Mačkov se nachází v okrese Strakonice, kraj Jihočeský. Žije zde obyvatel. Území obce tvoří enklávu v území Blatné.\n\nPrvní písemná zmínka o obci pochází z roku 1315.\n\n\n"}
{"id": "116416", "url": "https://cs.wikipedia.org/wiki?curid=116416", "title": "Rataje", "text": "Rataje\n\nJméno Rataje nese více sídel:\n\n"}
{"id": "116419", "url": "https://cs.wikipedia.org/wiki?curid=116419", "title": "Radošovice", "text": "Radošovice\n\nJméno Radošovice nese více sídel:\n\n"}
{"id": "116421", "url": "https://cs.wikipedia.org/wiki?curid=116421", "title": "Mydlovary", "text": "Mydlovary\n\nObec Mydlovary se nachází v okrese České Budějovice v Jihočeském kraji, zhruba 3 km severozápadně od Zlivi a 16 km od Českých Budějovic. Mydlovary jsou jednou z devíti historických vsí tzv. Zbudovských Blat. Žije zde obyvatel.\n\nNález skleněných korálků z doby železné dokazuje přítomnost člověka na území dnešních Mydlovar již v tehdejší době. První písemná zmínka o obci pochází z roku 1368. Po zrušení poddanské závislosti na schwarzenberském panství Hluboká představovaly Mydlovary od roku 1850 samostatnou obec (do roku 1920 byla její součástí i ves Zahájí). V roce 1960 byl k obci připojen Zbudov. Ke dni 14. června 1964 se Mydlovary i Zbudov začlenily pod obec Dívčice, Mydlovary se pak znovu osamostatnily 24. listopadu 1990.\n\n\nV okolí Mydlovar i přímo pod samotnou vsí se rozkládá velké ložisko lignitu; první pokusy o jeho dobývání byly činěny již roku 1836. Ve velkém měřítku těžební činnost započala až v letech 1917/18 otevřením povrchového dolu \"Svatopluk\". V roce 1922 byla k zužitkování této nekvalitní, ale levné suroviny zprovozněna Elektrárna Mydlovary (EMy), během následujících dvou desetiletí postupně rozšiřovaná v tehdy nejvýznamnější energetický zdroj v jižních Čechách o více než 100 MW instalovaného výkonu. Postupem času se důl vyčerpal (od zvažovaného zrušení vsi a přesídlení obyvatel bylo upuštěno) a elektrárna přešla na hnědé uhlí, dovážené ze Sokolovska. Rozlehlé vytěžené prostory našly využití jako odkaliště chemické zpracovny uranových rud MAPE, uvedené do provozu roku 1962. Elektrárna začala sloužit jako teplárna nejprve pro tento závod, pak i pro město Zliv (1967) a v roce 1974 byl z Mydlovar zprovozněn parovod k posílení vytápění Českých Budějovic, s délkou přes 15 km tehdy největší svého druhu v Československu. Loužení uranu v MAPE skončilo v roce 1991, rekultivace odkališť stále probíhá (s předpokládaným završením kolem roku 2024). K roku 1998 skončila v EMy výroba elektřiny, v roce následujícím byla po čtvrt stoleté službě odpojena dodávka páry do Českých Budějovic. Objekt, od roku 2001 kompletně přestrojený na zemní plyn, dnes slouží jako teplárna pro blízké okolí; existuje záměr využít lokalitu pro spalovnu odpadu.\n\n\n"}
{"id": "116422", "url": "https://cs.wikipedia.org/wiki?curid=116422", "title": "Včelná", "text": "Včelná\n\nObec Včelná se nachází v okrese České Budějovice, kraj Jihočeský, necelých 6 km jižně od centra Českých Budějovic. Žije zde obyvatel.\n\nSídlo \"\" (\"Mezives\") lidově zvané též \"Bory\" či \"Na Borech\" vzniklo v lesním průseku při nové císařské silnici z Českých Budějovic do Lince, na půli cestě mezi Rožnovem a Kamenným Újezdem v roce 1784.\nPrvní písemná zmínka o vsi pochází z roku 1785. V letech 1850 až 1930 tvořila Včelná osadu obce Poříčí, od té doby je samostatnou obcí.\nNázev ' byl později zkomolen na ' (\"Včelí Ves\") a z toho vznikl současný název.\n\n\nV obci se nachází podzemní sklady společnosti Čepro napojené přímo na produktovodní síť. Objekt slouží i jako železniční terminál (překladiště paliv).\n\nNad obcí, již na katastru sousedního Plavu se nachází vysílač regionálního DVB-T multiplexu televize Gimi.\n\n"}
{"id": "116425", "url": "https://cs.wikipedia.org/wiki?curid=116425", "title": "Ruduchy", "text": "Ruduchy\n\nRuduchy, neboli červené řasy (Rhodophyta, \"syn.\" Rhodoplantae) jsou eukaryotní organismy schopné fotosyntézy, proto se tradičně řadí mezi rostliny. Většina druhů je mnohobuněčných, 90% žije v mořích, hlavně v tropických vodách. Koralinátní ruduchy, které inkrustují svou buněčnou stěnu uhličitanem vápenatým, tvoří velkou část korálových útesů. Další druhy ruduch jsou konzumovány jako potravina nebo se z nich vyrábí agar.\n\nRuduchy připomínají rostliny, ale zároveň se od rostlin v některých znacích liší tak významně, že bývají řazeny samostatně. Jsou ale příbuzné rostlin a v některých systémech se sdružují společně s rostlinami ve skupině Archeplastida.\n\nI když existují i jednobuněčné červené řasy, většina tvoří vláknité nebo pletivné stélky. Buňky jsou propojené otvory, které jsou podobné pórům vřeckovýtrusných hub. Buněčná stěna ruduch je tvořena polysacharidy, hlavně galaktany agarem a karagénem. V této amorfní matrix jsou kvůli větší pevnosti zality celulózové nebo xylanové mikrotubuly. Některé ruduchy ukládají do své buněčné stěny anorganický uhličitan.\n\nChloroplasty červených řas jsou odlišné od chloroplastů zelených rostlin. Podobně jako u rostlin jsou ohraničené dvoujednotkovou membránou, vznikl totiž primární endosymbiózou sinice (na rozdíl od skrytěnek a hnědých řas, u kterých chloroplasty vznikly endosymbiózou ruduchy a jejich stěna je proto tvořena čtyřmi membránami). Na rozdíl od rostlin ale thylakoidy nesrůstají a netvoří grana. Fotosyntetickým pigmentem je chlorofyl a d a fykobiliny: c-fykocyanin, allofykocyanin, r-fykocyanin a r-fykoerythrin. Modrý c-fykocyanin a allofykocyanin se vyskytují i u sinic, r-fykocyanin a červený r-fykoerythrin jsou specifické pro ruduchy.\n\nVýznam červených pigmentů spočívá v tom, že ruduchy jsou schopné dobře zachytit modrozelené světlo, tedy světlo o vlnové délce, která je schopná proniknout mořskou vodou nejhlouběji. Ruduchy tak mohou růst i ve velkých hloubkách (180 až 210 m).\n\nDalší zvláštností ruduch je zásobní látka - florideový škrob, který se ve formě zrn ukládá přímo v cytoplasmě. U ruduch nenajdeme centrioly a žádné červené řasy nemají bičíky nebo bičíkatá stadia.\n\nRuduchy mají velmi rozmanitý, ale vždy poměrně komplikovaný životní cyklus. Příkladem může být rozmnožování známé ruduchy rodu \"Porphyra\", u níž probíhá střídání gametofytu a sporofytu, tedy vlastně rodozměna. Gametofyt má lupenitou stélku a produkuje zejména haploidní gamety (probíhá u nich oogamie), jejichž splynutím (oplozením) vzniká tzv. karpospora. Z ní se vyvíjí dlouhověký a větvený sporofyt, který je schopen tvořit haploidní spory (konchospory), z nichž vyrůstá gametofyt. Ten je mimo gamet ale navíc schopen produkovat i tzv. monospory, z nichž vyrůstají další gametofytové rostlinky.\n\nJak vidno, životní cyklus ruduch je poměrně komplexní. Rodozměna může být izomorfická i heteromorfická. U jednobuněčných ruduch pohlavní rozmnožování není známo.\n\nRuduchy jsou velmi početná skupina převážně mořských řas (přes 6000 druhů) a jsou dominantními mořskými makrofyty. Rostou v litorální a sublitorální zóně, ve větších hloubkách než jiné řasy. Jsou to producenti, ostatním organismům poskytují potravu i úkryt. Od rovníků k pólům však jejich význam klesá, jsou to hlavně tropické druhy, ale žijí na celém světě, včetně Antarktidy.\n\nSladkovodní zástupci představují se svými 150 druhy asi ve 20 rodech pouze malou část celkové diverzity ruduch .\nPreferují prudce tekoucí vody, kde je menší kompetice ostatních řas. Nejhojnějším sladkovodním zástupcem je potěrka žabí símě (\"Batrachospermum\" sp.), která roste i v Česku, v rašelinných tůních a v potocích, je cenným bioindikátorem. Z dalších rodů ruduch, které můžeme na území ČR potkat, lze jmenovat \"Porphyridium\", \"Galdiera\", \"Chrodactylon\", \"Hildenbrandia\", \"Audouinella\", \"Lemanea\" a \"Paralemanea\". Zatímco první tři jsou jednobuněčné, ostatní vytváří makroskopické stélky. Poměrně běžná je vedle zmíněného rodu \"Batrachospermum\" například \"Hildebrandia rivularis\", která vytváří jasně červené krustózní stélky na kamenech v tekoucích vodách .\n\nFakt, že do stélek některých ruduch se ukládají minerální látky (již zmíněný uhličitan = vápenec, aragonit), má i geologický význam. Jsou známé až 25 m mocné ruduchové sedimenty.\n\nRuducha rodu \"Porfyra\" se, hlavně v Asii, ve velkém pěstuje na mořských plantážích, stélky se konzumují pod názvem hoši-nori nebo nori, používají se jako krmivo nebo jako hnojivo. Dalším druhem, který se konzumuje, je \"Palmaria palmata\". Extrakcí v horké vodě se z ruduch získává agar (hlavně \"Gelidium\" sp.) a karagen (\"Chondrus\" sp.), který se využívá v potravinářství nebo v mikrobiologii. Některé ruduchy produkují sekundární metabolity, které mají antibiotické účinky.\n\nSladkovodní ruducha známá jako černá štětičková řasa je nechvalně proslulá mezi akvaristy jako těžko odstranitelný druh.\n\nPodle současných (konec r. 2009) představ ruduchy fylogeneticky patří do eukaryotní skupiny Archaeplastida, tedy organismů s plastidy, vzniklými primární endosymbiózou fotosyntetizující bakterie. Jsou sesterskou skupinou zelených rostlin. Nejstarší zkameněliny červených řas jsou staré 750 – 1250 milionů let. Jsou to vláknité ruduchy, již podobné současným druhům. Předpokládá se, že první ruduchy se objevily krátce po vzniku eukaryotické buňky.\n\nV současnosti je popsáno přes 6000 druhů v cca 700 rodech ruduch. Stejně jako umístění ruduch jako skupiny ve stromu života není s konečnou platností vyjasněno, ani systém červených řas nemá definitivní podobu. Zatím nejaktuálnější (z r. 2007, doplněná r. 2010 a upravená r. 2017) fylogenetická klasifikace ruduch vypadá takto:\n\npodříše: Rhodoplantae\n\nV r. 2010 byla publikována fylogenetická analýza, která respektuje výše uvedené taxonomické úrovně (včetně osamostatnělých tříd Porphyridiophyceae a Stylonematophyceae). Větvení fylogenetického stromu však ještě není podloženo s dostatečnou věrohodností. Ze studie vyplývá následující představa o fylogenetické příbuznosti jednotlivých skupin (větvení podkmene Proteorhodophytina, z původní analýzy vycházejícího jako parafyletický, je upraveno podle aktuálnější studie, prokázující jeho přirozenost):\n\n\n"}
{"id": "116429", "url": "https://cs.wikipedia.org/wiki?curid=116429", "title": "Hartmanice (okres České Budějovice)", "text": "Hartmanice (okres České Budějovice)\n\nObec Hartmanice se nachází v okrese České Budějovice, kraj Jihočeský, zhruba 11 km východně od Týna nad Vltavou. Žije zde obyvatel.\n\nPrvní písemná zmínka o vsi pochází z roku 1219, kdy v listině, vydané králem Přemyslem Otakarem I. vystupuje jako svědek jistý Předík z Hartmanic (\"Predich de Artmaniz\").\n\n\n"}
{"id": "116430", "url": "https://cs.wikipedia.org/wiki?curid=116430", "title": "Planá (okres České Budějovice)", "text": "Planá (okres České Budějovice)\n\nObec Planá se nachází v okrese České Budějovice, kraj Jihočeský, na levém břehu řeky Vltavy zhruba 4 km jihozápadně od centra Českých Budějovic. Žije zde obyvatel. V severozápadním sousedství Plané se (zčásti též na katastru sousední obce Homole) rozkládá Jihočeské letiště České Budějovice.\n\nPrvní písemná zmínka o vsi (\"Plan\") pochází z roku 1259, kdy Vok z Rožmberka věnoval třetinu desátků z Plané vyšebrodskému klášteru. V rožmberském majetku Planá setrvala až do roku 1611, kdy ji poslední příslušník rodu Petr Vok odkázal svému komorníkovi Janu Hogenovi ze Švarcpachu, který získal i sousední ves Černý Dub. Dědictvím po Hogenech dostalo se černodubské panství spolu s Planou v roce 1679 do rukou Václavu Františku Kořenskému z Terešova, jehož syn Jan Lukáš Kořenský prodal panství městu České Budějovice za 40 400 zlatých.\n\nV držení města pak ves zůstala až do zrušení poddanství v polovině 19. století. Poté byla Planá na necelá dvě desetiletí samostatnou obcí, než se nadlouho (od roku 1869 až do roku 1990) stala součástí obce Homole. Status obce Planá získala k 24. listopadu 1990. Až do 20. století bylo obyvatelstvo Plané převážně německé, kupříkladu před první světovou válkou bylo z 225 obyvatel 172 německé a 53 české národnosti.\n\nRoku 1932 byla v prostoru Plané zahájena výstavba letiště pro potřeby Aeroklubu České Budějovice a československého vojenského letectva; slavnostní uvedení do provozu se uskutečnilo 27. června 1937. Za nacistické okupace letiště sloužilo jako záložní a výcviková základna německé Luftwaffe. Po osvobození se letiště opět ujala československá armáda, mimo jiné zde v roce 1948 probíhalo školení vojenských pilotů pro nově vzniklý Stát Izrael. V letech 1950 až 1952 bylo letiště celkově modernizováno. Od poloviny 90. let začala být přítomnost vojenského letectva utlumována, ukončena byla na sklonku roku 2005. Dnes civilní zařízení coby veřejné vnitrostátní a neveřejné mezinárodní letiště provozuje společnost \"Jihočeské letiště České Budějovice a. s.\", vlastněná Jihočeským krajem a statutárním městem České Budějovice.\n\n\n"}
{"id": "116431", "url": "https://cs.wikipedia.org/wiki?curid=116431", "title": "Staré Hodějovice", "text": "Staré Hodějovice\n\nStaré Hodějovice (dříve jen Hodějovice, též Hodovice, ) jsou obec v okrese České Budějovice v Jihočeském kraji, necelých pět kilometrů jihovýchodně od Českých Budějovic. Žije zde obyvatel.\n\nPrvní písemná zmínka o vsi (\"Hodowicz\") pochází z roku 1407.\n\nV západní části katastrálního území se na pravém břehu řeky Malše nachází přírodní památka Tůně u Špačků.\n\n\n"}
{"id": "116432", "url": "https://cs.wikipedia.org/wiki?curid=116432", "title": "Majdalena", "text": "Majdalena\n\nObec Majdalena (dříve Svatá Márí Magdalena ) se nachází v okrese Jindřichův Hradec v Jihočeském kraji. Majdalenou protéká řeka Lužnice a vodní kanál Zlatá stoka. Na řece Lužnici se v blízkosti vesnice nachází vodácky nebezpečný jez Pilař, který vzedmutím zajišťuje napájení Zlaté stoky. Výrazný přírodní objekt je pískovna, ze které se v dřívějších letech těžil písek. Nachází se v biosferické rezervaci UNESCO a v CHKO Třeboňsko. Žije zde obyvatel. Nachází se zde malotřídní škola, mateřská škola, dva hostince, motorest a jedna prodejna potravin.\n\nPrvní písemná zmínka o obci pochází z roku 1397. Na místě současného kostela byla ve středověku písečná poušť,kde byla poustevnická chýše. Na jejím místě byla v roce 1400 postavena kaple, která dostala jméno Majdalena.V 16 století byla přestavěna na kostel. Věž byla dostavěna v roce 1866. V době stavovského povstání byl u Majdaleny postaven obranný srub. V roce 1619 byly kostel i dvůr poničeny císařskými vojsky. Na západ od Majdaleny byla další poustevna. Zde vznikl kostel svaté Barbory. Později kostel zpustl a jeho inventář si rozebraly okolní kostely. Například kazatelnu vyřezanou ve tvaru velryby získal bošilecký kostel. Kde stál kostel je nyní jen kaple. Na začátku 20. století byla v kostele sv. Máří Majdaleny objevena část velmi cenného gotického deskového oltáře. Další díl byl objeven v domanínské kapličce. V roce 1945 došlo u mostu přes řeku Lužnici k boji mezi německými jednotkami a Rudou armádou. Zahynulo zde 10 ruských vojáků.\n\n\nVznik Majdalenské malotřídky se datuje k roku 1848. V současné době do ní dochází 23 žáků. Vznik mateřské školy a školní jídelny se datuje do sedmdesátých let 20. století přestavbou farního úřadu římskokatolické církve. Škola i školka je zvenčí vyzdobena plastickými obrazy akademického malíře Josefa Pecy, který je daroval obci.\n\nObec leží na železniční trati České Velenice - Veselí nad Lužnicí, v katastru obce se kromě stanice Majdalena (do roku 2005 nesoucí název \"Chlum u Třeboně\") nachází též Majdalena-zastávka.\nZe stanice Chlum-Pilař (dnes Majdalena) vyjížděl vlakem Ferdinand d´Este v červnu 1914 do Sarajeva (tam dorazil 28. 6. 1914). Drážní domek ve kterém se arcivévoda připravoval na cesty dosud stojí, stejně jako původní budova nádraží.\n\nV obci Majdalena je vodácké tábořiště o kapacitě 174 stanů a 2 chatky. V areálu je také kiosek a parkoviště. Blízko obce se nachází známý jez Pilař.\n\nByl založen roku 1897, funguje dodnes. Každoročně se dobrovolní hasiči zúčastňují hasičských soutěží jak v kategorii mužů, tak i v kategorii žen. Důležitou roli hraje také v kulturním a společenském životě obce.\n\nNarodili se zde:\n\n\n"}
{"id": "116435", "url": "https://cs.wikipedia.org/wiki?curid=116435", "title": "Lipí (okres České Budějovice)", "text": "Lipí (okres České Budějovice)\n\nObec Lipí se nachází v okrese České Budějovice v Jihočeském kraji, zhruba 9,5 km zjz. od Českých Budějovic. Žije zde obyvatel.\n\nObec Lipí se skládá ze dvou částí na stejnojmenných katastrálních územích.\n\nÚzemí obce bylo obýváno již v době předhistorické, jak o tom svědčí pozůstatky osídlení z doby bronzové, halštatské a laténské, zjištěné asi kilometr jihovýchodně od Lipí. V lokalitě U Zajíčka se nachází nověji objevená halštatská mohyla z osmého až šestého století před naším letopočtem.\n\nPrvní písemná zmínka o vsi (Lypye) pochází z roku 1389. Od roku 1850 je Lipí samostatnou obcí. V letech 1850–1878, 1921–1945 a 1. března 1960 – 23. listopadu 1990 spadala pod obec Lipí vesnice Habří. Osada Kaliště u Lipí patří k Lipí po celou dobu s výjimkou období od 1. ledna 1957 do 13. června 1964, kdy byla samostatnou obcí.\n\n\n"}
{"id": "116437", "url": "https://cs.wikipedia.org/wiki?curid=116437", "title": "Zahájí (okres České Budějovice)", "text": "Zahájí (okres České Budějovice)\n\nObec Zahájí se nachází v okrese České Budějovice, kraj Jihočeský, necelé 3 km severně od Zlivi a 15 km severozápadně od Českých Budějovic. Žije zde obyvatel.\n\nPrvní písemná zmínka o vsi při kostele Zvěstování Panny Marie pochází z roku 1352. Osada se tehdy nazývala Vavřinčice (\"Wawrzinczicz\") a tento název přežíval až do konce 14. století. Název Zahájí (\"Zahagie\") je doložen od roku 1399.\n\nBěhem války o rakouské dědictví zde dne 25. května 1742 proběhla bitva u Zahájí, při které se spolu střetla rakouská a francouzská vojska; ves byla za těchto bojů těžce poškozena. Ztráty na francouzské straně čítaly 193 vojínů a 15 důstojníků. Rakouské ztráty jsou odhadovány na 500 - 600 mužů.\n\nPo zrušení poddanství bylo Zahájí v letech 1850 až 1920 součástí obce Mydlovary, poté je samostatnou obcí vyjma období od 1. ledna 1976 do 23. listopadu 1990, kdy ves spadala pod město Zliv.\n\nJihovýchodně od vesnice leží přírodní památka Blana\n\nAsi jeden kilometrm směrem ke Hluboké nad Vltavou je povrchový lom, kde se těží kaolin na výrobu šamotových výrobků ve Zlivi.\n\n\nPůvodní raně gotický kostel z konce 13. století byl jednolodní s pravoúhle zakončeným presbytářem; ve druhé polovině 15. století byla na severní straně přistavěna druhá loď s presbytářem trojboce uzavřeným. Po požáru v roce 1742 provedeny barokní úpravy.\n\nKamenná boží muka ze 16. století jsou na severním okraji obce při silnici do Olešníku. Na boží muka byla na podzim 1932 připevněna bronzová pamětní deska s nápisem: „V těchto místech odpočívá 15 důstojníků a 193 vojínů francouzské armády, kteří padli ve srážce u Zahájí dne 25. května 1742“. Náklady na zhotovení desky hradila vláda francouzské republiky. Bronzová deska byla v roce 2011 odcizena a později byla nahrazena deskou z jiného kovu.\n\n"}
{"id": "116442", "url": "https://cs.wikipedia.org/wiki?curid=116442", "title": "Bořetín (okres Jindřichův Hradec)", "text": "Bořetín (okres Jindřichův Hradec)\n\nObec Bořetín () se nachází v okrese Jindřichův Hradec, v Jihočeském kraji. Žije zde obyvatel.\n\nPrvní písemná zmínka o obci pochází z roku 1404.\n\n\n"}
{"id": "116444", "url": "https://cs.wikipedia.org/wiki?curid=116444", "title": "Horní Slatina", "text": "Horní Slatina\n\nObec Horní Slatina () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1278. V letech 1278 až 1301 se uvádí v pramenech Volfram a roku 1320 Hazy-mar ze Slatiny, sídlící na zdejší tvrzi. V průběhu staletí se majitelé vsi často střídali, až Felix hrabě Sobkov prodal Slatinu v roce 1760 Františku hraběti Wallisovi. V majetku rodu Wallisů jako součást panství Budíškovice zůstala Horní Slatina až do konce patrimoniálního období roku 1849.\n\nPodle lánového rejstříku před třicetiletou válkou bylo v Horní Slatině 22 usedlostí, z toho zůstalo za války osazeno 7 a 15 zpustlo. Do roku 1671 se podařilo znovu osadit 3 usedlosti. V této době bylo ve vsi ze starých usedlíků 5 láníků a 2 pololáníci, z nových 2 pololáníci a 1 domkář s půdou.\n\nPodle vceňovacího operátu žilo v roce 1843 v Horní Slatině 323 obyvatel z toho 156 mužů a 167 žen ve 48 domech a 72 domácnostech.\n\nDo roku 1849 byla Horní Slatina součástí panství Budíškovice ve Znojemském kraji.\n\nV letech 1850 až 1855 byla podřízena pravomoci Podkrajského úřadu v Dačicích a v rámci soudní správy okresnímu soudu tamtéž. Po zřízení smíšených okresních úřadů s politickou a soudní pravomocí byla v letech 1855 až 1868 podřízena Okresnímu úřadu v Dačicích. Když byly roku 1868 veřejná správa a soudnictví opět odděleny, vrátila se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž až do roku 1945. Po osvobození v květnu 1945 náležela pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy po územní reorganizaci byla Horní Slatina s moravským Dačickem začleněna pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1974 byla Horní Slatina sloučena s obcí Budeč, od roku 1988 s Budíškovicemi a roku 1990 se opět osamostatnila. Od roku 2003 spadá jako samostatná obec pod pověřený Městský úřad v Dačicích v samosprávném Jihočeském kraji.\n\nV roce 1880 měla obec 50 domů a 316 obyvatel, roku 1900 53 domů a 301 obyvatel, roku 1921 54 domů a 289 obyvatel, roku 1930 60 domů a 294 obyvatel, roku 1947 66 domů a 280 obyvatel, roku 1950 66 domů a 244 obyvatel, roku 1970 58 domů a 200 obyvatel, roku 1982 53 domů a 187 obyvatel.\n\nV obci byla škola zřízena roku 1717 při obnově zdejší fary. V roce 1840 zde byla postavena pro školu nová budova, na dvoutřídní byla rozšířena roku 1887. Byly sem přiškoleny obce Jersice a Vesce. Škola zde působila do roku 1973, kdy byla zrušena a žactvo převedeno do blízké Budče.\n\n\n\n"}
{"id": "116445", "url": "https://cs.wikipedia.org/wiki?curid=116445", "title": "Budeč (okres Jindřichův Hradec)", "text": "Budeč (okres Jindřichův Hradec)\n\nObec Budeč () se nachází v okrese Jindřichův Hradec, v Jihočeském kraji 10,5 km východně od Dačic v nadmořské výšce 488 m. Součástí je osada Borová. Nejbližší železniční stanice je v Dačicích, pošta v místě, římskokatolická farnost Budeč je spravována z Horní Slatiny. Žije zde obyvatel.\n\nObec Budeč se skládá ze dvou částí, které leží v katastrálním území \"Budeč\".\n\nObec leží v údolí Želetavky, v severním výběžku Jernnické kotliny. Katastr obce zaujímá výsek této sníženiny od strmých svahů údolí Želetavky, přes mírně ukloněný povrch až k východnímu úpatí hřbetu Slatinských kopců, v úrovni výšek od 490 do 500 m n. m. Povrch plošin hojně pokrývají svahové a sprašové hlíny. Osada Borová leží v jižní části Brtnické vrchoviny, nad 40 m vysokým svahem údolí Želetavky, který tvoří hranici obou jednotek. (M. Hrádek)\n\nPrvní písemná zmínka o obci pochází z roku 1251, kdy se uvádí v pramenech Bernhart a Oldřich z Budče. Majitelé Budče se během staletí velmi střídali, až v roce 1662 koupil Budeč loucký klášter. Klášter nechal úplně přestavět jižní křídlo zdejšího zámku. Po zrušení kláštera roku 1784 koupil Budeč v roce 1789 ve veřejné dražbě hrabě Josef Wallis, známý svojí účastí na státním bankrotu roku 1811. Protože však Wallisové měli výstavnější zámky v Moravských Budějovicích a Budíškovicích, byl zámek v Budči používán pro hospodářské účely. V téže době se dostaly do vlastnictví Wallisů také statky Knínice s Osoudovem a Radkovicemi. V rodině Wallisů zůstal statek až do pozemkové reformy 1923-1926, kdy jeho majitelce Anně Marii Schaffgotschové byl majetek částečně zabrán a částečně propuštěn ze záboru. V roce 1945 byl statek Budeč zkonfiskován.\n\nPodle lánového rejstříku před třicetiletou válkou bylo ve vsi 27 usedlostí, z toho zůstalo za války osazeno 20 a 7 zpustlo. Na katastru vsi byl vrchnostenský dvůr. V roce 1843 bylo v Budči 546 obyvatel, z toho 276 mužů a 270 žen v 68 domech a 128 domácnostech. Z nich se 104 živilo zemědělstvím, 16 živnostmi, 3 obojím, jiným zaměstnáním 5. Desátky byly odváděny panství Budeč. Z Budče se jezdilo na sobotní týdenní trhy do Dačic. V roce 1850 měla 527 obyvatel. Budeč byla do roku 1849 sídlem stejnojmenného panství ve Znojemském kraji.\n\nPo osvobození v květnu 1945 náležela pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy byla Budeč po územní reorganizaci s moravským Dačickem začleněna pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V rámci integrace obcí byla roku 1976 s Budčí sloučena obec Horní Slatina. V roce 1989 byla Budeč sloučena krátce s obcí Budíškovice, ale od roku 1990 má opět samostatný obecní úřad. Od roku 2003 spadá pod pověřený Městský úřad v Dačicích v samosprávném Jihočeském kraji.\n\nVe 2. polovině 19. a v 1. polovině 20. století se většina obyvatelstva obce živila zemědělstvím. V roce 1900 v obci bylo ředitelství velkostatku rodu Wallisů. K velkostatku patřila cihelna a lihovar, c. k. poštovní úřad a četnická stanice. V roce 1924 byl založen záložní spolek pro Budeč a okolí.\n\nV letech 1923-1926 proběhla na velkostatku Budeč – Budíškovice A. M. Schaffgotschové pozemková reforma. Lihovar byl združstevněn pronájmem. Obec byla elektrifikována připojením na síť ZME Brno roku 1931. JZD bylo založeno v roce 1953, roku 1975 bylo sloučeno do JZD 1. máj Budíškovice. \n\nNyní převládající zaměstnání: zemědělství, školství a dojížďka za prací jinam. V obci je v provozu lihovar. \n\nKolem roku 2015 kvůli suchu a průtahům se sháněním peněz na odbahnění v obci vyschl a prakticky zanikl 14hektarový Budečský rybník, jehož hráz byla nedlouho předtím přebudována. Byl největším rybníkem na Želetavce. Rybník patří Moravskému rybářskému svazu. Ten usiluje o dotaci od ministerstva zemědělství a nesnaží se o dotaci od ministerstva životního prostředí, protože chce rybník využívat k intenzivnímu chovu ryb. Poslanec Jan Bartošek (KDU-ČSL), senátor Miloš Vystrčil (ODS) a poslanec Josef Kott (ANO) se angažují ve snaze o získání dotace a jednají paralelně s ministerstvem zemědělství a ministerstvem životního prostředí. Podmínkou dotace od ministerstva životního prostředí by byl vícedruhový chov ryb po dobu asi pěti let. Mezitím obec dostala dotaci na vybudování menšího, půlhektarového rybníku na meliorační stoce.\n\nLes u Budče o rozloze asi 70 hektarů postihla kůrovcová kalamita, kvůli které asi dvě třetiny lesa zanikly. Zbyly jen listnaté stromy a část borovic.\n\nPočátky školy v Budči se váží k roku 1660, kdy majitel budečského statku rytíř Jiří Matyášovský z Matyášovic daroval pro školu pozemek. Škola v roce 1771 vyhořela a působila v náhradních prostorách bytu zahradníka, učilo se také ve zdejším zámku. Do Budče byly přiškoleny obce Knínice a Radkovice. Počátkem 20. století měla zdejší škola tři třídy. V roce 1953 zde byla zřízena osmiletá střední škola, přeměněná roku 1960 na základní devítiletou školu, která je nyní redukována na 1. až 5. ročník.\n\n\n\n"}
{"id": "116449", "url": "https://cs.wikipedia.org/wiki?curid=116449", "title": "Seznam obchodních řetězců působících v Česku", "text": "Seznam obchodních řetězců působících v Česku\n\nToto je seznam obchodních řetězců působích na území Česka. Prvním supermarketem v Česku byla Mana holandské společnosti Ahold v Jihlavě. Otevřena byla 6. června 1991, o týden později další v Praze. V roce 1991 vstoupily na český trh i prodejny řetězců Delvita a Billa, v roce 1992 diskontní prodejny Plus. \n\nPodle ČTK na konci roku 2004 bylo v ČR 555 supermarketů, 426 diskontních prodejen a 160 hypermarketů. Studie společnosti ACNielsen citovaná v MF Dnes v srpnu 2006 uvádí, že připadá na milion Čechů devatenáct velkopodlažních prodejen, což je nejvyšší poměr ze zemí ve střední Evropě. Prodejnami deseti nejsilnějších řetězců prochází téměř 40 procent útrat za potraviny, oblečení a elektroniku.\n\n\n\n\n\n\n\n\n\n\"Data k červenci 2017\"\nTradiční nadnárodní výrobci.\n\n\"Data k červenci 2017\"\n\"Data k červenci 2017\"\n\n\nSpecifickou obchodní strukturou jsou prodejci převážně vietnamského původu, kteří prodávají nejen oděvní zboží a obuv, ale zpravidla i další spotřební zboží. Hlavním velkoobchodním i maloobchodním centrem je tržnice Sapa v Praze. Viz též článek Vietnamská menšina v Česku.\n\n"}
{"id": "116468", "url": "https://cs.wikipedia.org/wiki?curid=116468", "title": "Fúrinkazan", "text": "Fúrinkazan\n\nFúrinkazan (japonsky: ふうりんかざん, kandži: 風林火山; doslova „Vítr, les, oheň a hora“) byla bojová zástava Šingena Takedy, japonského daimjóa z období Sengoku (16. století). Jednalo se o citaci ze slavného traktátu čínského vojevůdce Sun-c' (544–496 př. n. l.) \"Umění války\": „Rychlý jako vítr, tichý jako les, divoký jako oheň a stálý jako hora.“\n"}
{"id": "116475", "url": "https://cs.wikipedia.org/wiki?curid=116475", "title": "Seznam mostů přes Vltavu", "text": "Seznam mostů přes Vltavu\n\n\n\n\n\n\n\n\n\n\n\n\n\n\n\n\n"}
{"id": "116481", "url": "https://cs.wikipedia.org/wiki?curid=116481", "title": "Podomí", "text": "Podomí\n\nObec Podomí se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1349, kdy je v moravských zemských deskách uskutečněn zápis o prodeji holštejnského panství, které od Čeňka z Lipé kupuje Vok I. z Holštejna. Podomí se na listině uvádí jako \"Boda\". V majetku pánů z Holštejna byla ves až do roku 1437, kdy panství koupil Hynek z Valdštejna a Židlochovic. V této době po husitských válkách bylo Podomí pusté. V roce 1459 vesnici koupil Půta ze Sovince a Doubravice. V roce 1464 prodal západní polovinu Podomí spolu se Senetářovem, Kotvrdovicemi a pustými vesnicemi Dvorce a Budkovany Smilovi z Loděnice. Tato polovina vsi již nebyla obnovena a postupem času se stala součástí senetářovského katastru.\n\nVýchodní polovina byla obnovena, v jejím držení se vystřídali Hynek z Popůvek a jeho dcera Markéta, Oldřich Přepický z Rychemberka, Vilém, Jan a Fridrich Dubčanští ze Zdenína, Bernard Drnovský z Drnovic a Vilím Jedovnický ze Želetavy. Roku 1576 získal Podomí majitel Račic Hanuš Haugvic z Biskupic a ves se tak stala natrvalo součástí račického panství. Roku 1580 panství koupil Bernard Petřvaldský z Petřvaldu, ale již jeho synovci Hanušovi bylo roku 1620 zkonfiskováno. Po něm se v držení panství a tedy i Podomí střídala cizí šlechta až do roku 1850, kdy se stala vesnice součástí okresu Vyškov. Součástí obce se stal katastr zaniklé vesnice Hamlíkov, která byla uvedena v roce 1596 jako pustá. Značný hospodářský rozvoj obce v 19. století znamenala textilní manufaktura rodu von den Bruchů, jehož zakladatel Jakob Leonard přišel do Podomí z města Eupen.\n\nPrvní soupis všech obyvatel se uskutečnil roku 1832. Podomí mělo v té době 65 domů, 415 obyvatel – z toho 212 mužů a 203 žen. V roce 1869 se Podomí stalo samosprávnou obcí, roku 1868 byla ve vsi zřízena škola. Roku 1880 došlo ke zřízení četnické stanice. V roce 1888 byla zahájena stavba nové obecné školy a založen také sbor dobrovolných hasičů. Za druhé světové války se stalo Podomí součástí tzv. „Vyškovské střelnice“ a bylo násilně vystěhováno. Nedaleko vesnice byly zbudovány betonové bunkry, které sloužily ke zkouškám při střelbách na pohyblivé cíle. Na konci druhé světové války stál za obcí zničený tank Tiger II, který předtím kryl ústup německých jednotek u Ruprechtova. Po ukončení německé okupace se občané mohli vrátit zpět do svých domovů.\n\nV obci k počátku roku 2016 žilo celkem 417 obyvatel. Z nich bylo 211 mužů a 206 žen. Průměrný věk obyvatel obce dosahoval 42,2 let. Dle sčítání lidu, domů a bytů provedeném v roce 2011, kdy v obci žilo 413 lidí. Nejvíce z nich bylo (18,6 %) obyvatel ve věku od 50 do 59 let. Děti do 14 let věku tvořily 16 % obyvatel a senioři nad 70 let úhrnem 4,1 %. Z celkem 347 občanů obce starších 15 let mělo vzdělání 40,9 % střední vč. vyučení (bez maturity). Počet vysokoškoláků dosahoval 10,1 % a bez vzdělání bylo naopak 0 % obyvatel. Z cenzu dále vyplývá, že ve městě žilo 207 ekonomicky aktivních občanů. Celkem 92,8 % z nich se řadilo mezi zaměstnané, z nichž 74,9 % patřilo mezi zaměstnance, 3,4 % k zaměstnavatelům a zbytek pracoval na vlastní účet. Oproti tomu celých 47,2 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 195 obyvatel obce (což je 47,2 %), se hlásilo k české národnosti. Dále 96 obyvatel bylo Moravanů a 1 Slovák. Celých 173 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Krásensko. Ta je součástí děkanátu Vyškov – Brněnské dicéze v Moravské provincii. Při censu prováděném v roce 2011 se 142 obyvatel obce (34 %) označilo za věřící. Z tohoto počtu se 125 hlásilo k církvi či náboženské obci, a sice 118 obyvatel k římskokatolické církvi (29 % ze všech obyvatel obce). Úhrnem 98 obyvatel se označilo bez náboženské víry a 173 lidí odmítlo na otázku své náboženské víry odpovědět.\n\n\nS obcí jsou spjaty tyto osobnosti:\n\n\n"}
{"id": "116482", "url": "https://cs.wikipedia.org/wiki?curid=116482", "title": "Blanné", "text": "Blanné\n\nObec Blanné (česky \"Blany\", \"Blané\"; německy \"Blann\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1738. Mezi lety 1850 a 1877 byla obec Blanné součástí obce Prokopov. Do roku 1960 byla součástí soudního okresu Moravské Budějovice, později okresu Znojmo. V roce 1924 byl v obci založen spolek Domovina. V roce 1935 zde byl založen hasičský sbor, který trval až do roku 1991. V roce 2003 byla opět obnovena činnost sboru.\n\n\n"}
{"id": "116485", "url": "https://cs.wikipedia.org/wiki?curid=116485", "title": "Kožušice", "text": "Kožušice\n\nObec Kožušice se nachází v okrese Vyškov v Jihomoravském kraji. Obec leží cca 15 km východně od Bučovic na silnici Slavkov - Uherské Hradiště. Žije zde obyvatel.\n\nPrvní písemná zmínka o obci pochází z roku 1333. Požár z 15. června 1863 zničil 14 chalup a 1 dítě se udusilo. V obci vzniklo několik spolků: čtenářský byl založen 1897, sbor dobrovolných hasičů roku 1899, záloženský spolek roku 1911 a Tělocvičná jednota Sokol v roce 1919. Z hlediska písemných pramenů o životě v obci, školní kroniku založil roku 1887 učitel Alois Gregor a vlastní obecní kroniku založil roku 1928 učitel Václav Dias. V roce 1929 byla do obce zavedena elektřina, vodovod byl zbudován až v roce 2008.\n\nV obci k počátku roku 2016 žilo celkem 118  obyvatel. Z nich bylo 61  mužů a 57 žen. Průměrný věk obyvatel obce dosahoval 42,6% let. Dle Sčítání lidu, domů a bytů provedeném v roce 2011, kdy v obci žilo 114  lidí. Nejvíce z nich bylo (14,9%) obyvatel ve věku od 0 do 14  let. Děti do 14 let věku tvořily 14,9% obyvatel a senioři nad 70 let úhrnem 9,6%. Z celkem 97  občanů obce starších 15 let mělo vzdělání 35,1% střední vč. vyučení (bez maturity). Počet vysokoškoláků dosahoval 8,2% a bez vzdělání bylo naopak 1% obyvatel. Z cenzu dále vyplývá, že ve městě žilo 40 ekonomicky aktivních občanů. Celkem 80% z nich se řadilo mezi zaměstnané, z nichž 57,5% patřilo mezi zaměstnance, 5% k zaměstnavatelům a zbytek pracoval na vlastní účet. Oproti tomu celých 54,4% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 38 obyvatel obce (což je 33,3%), se hlásilo k české národnosti. Dále 32 obyvatel bylo Moravanů a 2 Slováků. Celých 58 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116492", "url": "https://cs.wikipedia.org/wiki?curid=116492", "title": "Suchohrdly u Miroslavi", "text": "Suchohrdly u Miroslavi\n\nObec Suchohrdly u Miroslavi (německy \"Socherl\") se nachází v okrese Znojmo v Jihomoravském kraji. Žije zde obyvatel. Obec se rozprostírá na katastrálním území o výměře 1472 ha, přičemž orná půda tvoří 46 %.\n\nPrvní písemné zmínky o obci se datují už k roku 1360, kdy jsou Suchohrdly u Miroslavi označovány jako tvrz „Sucherle“. Kostel sv. Markéty zde stojí od 14. století. V této době výnos panství tvořila především těžba dřeva a honitba. Osada ovšem střídala své majitele a postupem času pustla. V roce 1663 se přes Moravu přehnali Turci a Tataři, proto se mnoho lidí muselo ukrývat v lesích. Místní zloději a „loupežníci“ už započaté dílo zkázy dokončili. I přes to byla obec postupně obnovena; kostel sv. Markéty až v roce 1806. Na zdejším statku žili i rodiče T. G. Masaryka. Jeho otec pracoval jako kovář.\n\nŽeleznice, která vede kolem obce, byla vybudována roku 1870. Německá škola byla v obci zřízena již roku 1778 – v budově dnešní mateřské školy.\n\nRoku 1934 se v Suchohrdlech u Miroslavi konala Národní slavnost spojená se Sokolským cvičením. Byla to společná manifestace za národní jednotu, svobodu a demokratickou Československou republiku a jejího prvního prezidenta T. G. Masaryka.\n\nO rok později (roku 1935) pro pokročilý věk a ohrožené zdraví prezident T. G. Masaryk abdikoval. František Ficner ho v kronice popisuje jako velkého muže, \"„tatíčka Masaryka“\" nebo také \"„prezidenta Osvoboditele“\", který v rozhodné chvíli vždy ukázal svou velikost. Novým prezidentem se stal ministr zahraničních věcí – dr. Eduard Beneš. Pro národ je zárukou, že půjde po stopách Masarykových – přichází tedy prezident \"„Budovatel“\".\n\nRoku 1936 byla v Suchohrdlech u Miroslavi na počest Masarykových 85. narozenin zasazena „Masarykova lípa“. U této příležitosti měl projev Johan Sethaler, který komentoval zasazení lípy takto: \"„Zasazení lípy děláme z lásky k němu, poněvadž jsme s ním spjati užším svazkem, jelikož byl i on v mládí občanem zdejší obce.“\"\n\nV červnu téhož roku projížděl po státní silnici u Suchohrdel u Miroslavi Eduard Beneš. Byl radostně přivítán všemi vrstvami obyvatelstva, budovy byly ozdobeny praporky.\n\nDne 14. září 1937 zemřel první prezident Československé republiky T. G. Masaryk. V Suchohrdlech u Miroslavi byla pronesena smuteční řeč a na jeho počest byla opětovně hrána státní hymna.\n\nDne 30. září 1938 byla podepsána Mnichovská dohoda zástupci čtyř zemí – Neville Chamberlainem (Velká Británie), Édouardem Daladierem (Francie), Adolfem Hitlerem (Německo) a Benito Mussolinim (Itálie). Bylo stanoveno, že Československo musí do 10. října 1938 odstoupit pohraniční území, a to Sudety Německu, východní část české části Těšínska Polsku a jižní část Slovenska a Podkarpatské Rusi Maďarsku. Suchohrdly u Miroslavi se tedy stávají součástí Německa.\n\nDne 9. října 1938 vpochodovaly do obce oddíly německé armády. Český kronikář František Ficner musel, stejně jako všichni čeští zaměstnanci a úředníci, po odstoupení pohraničních území odejít do Protektorátu Čechy a Morava.\n\nKronika byla poté vedena pouze v jazyce německém. Česká státní škola v obci byla uzavřena, děti byly přemístěny do školy německé. Úředním jazykem se stala výhradně němčina. Nastává proces germanizace. Jak v kronice v pozdějších letech popisuje Klement Blatný: \"„Český člověk ve snaze zajistit rodině slušnější živobytí, dával se do služeb bohatých vládců vesnice, kterými v této obci byli němečtí majitelé půdy. A za chléb byl nucen zaprodat i svůj původ, řeč a národnost.“\" A nebyli to jen Němci, kdo lidem v obci škodili, byli to i obyvatelé, kteří ve snaze získat v tehdejším systému nějakou funkci, své sousedy udávali, hlídali je, konali u nich domovní prohlídky a všemožně jim škodili.\n\nO konci války se zachovaly vlastní zápisy od obyvatele obce Josefa Baluska: \"„Dne 7. května 1945 ráno přeletěla skupina sovětských letadel nad obcí, němečtí vojáci, kteří v té době v obci byli, se schovávají do sklepů domů. V Suchohrdlech u Miroslavi byla umístěna dvě protiletadlová německá děla, avšak žádné z nich v tu dobu nevystřelilo. Sovětská letadla bombardují Miroslav a okolí, v noci osvětlují krajinu. Němečtí vojáci v přestávkách mezi nálety utíkají z obce. Příští den ráno, ještě za šera, obhlíží obec zvědové Rudé armády. V obci zůstaly tři tankové oddíly.“\"\n\nPozději byl ustanoven Místní národní výbor (MNV).\n\nPo válce byli na základě mírových jednání Němci odsunuti do své vlasti – Německa. Jejich majetky propadly ve prospěch československého státu a byly rozděleny obyvatelstvu obce. Teprve 1. září 1945 byla zahájena výuka na zdejší české škole.\n\nRoku 1950 se v Suchohrdlech sdružilo 31 drobných zemědělců s výměrou polí 165 ha v Jednotné zemědělské družstvo (JZD). O devět let později se ke sdružení přidali poslední zemědělci, kteří dosud kolektivizaci odmítali. Mimo JZD zůstal pouze Josef Petrla s výměrou zemědělské půdy 2 ha. Na konci 60. let byly v obci dva zemědělské podniky: JZD a ČSSS (Československý státní statek).\n\n\nKronika obce Suchohrdly u Miroslavi je rozdělena do tří knih:\n\nPrvní zápis do kroniky obce Suchohrdly u Miroslavi byl proveden roku 1921 Sigfriedem Wolfem. Popisuje dle pramenů čerpaných z archivů v Brně nejstarší dosažitelné dějiny obce. Sigfried Wolf byl obecní kronikář a řídící učitel místní německé školy, tudíž záznamy z této doby jsou vedeny v německém jazyce. Počátkem roku 1933 byl ale ze služebních důvodů přeložen.\n\nKronika popisuje dobu první republiky a celkový pohled na dobu předválečnou. Roku 1933 se kronika začala psát ve státním jazyce československém a funkci kronikáře vykonává František Ficner. Kronika se tedy píše ve dvou jazycích – československém a německém. Zápisy německé části kroniky je pověřen E. Dünkel Gronist. Později ho vystřídal J. Krös.\n\nDruhá kronika je psána pouze českým jazykem. První stránky jsou věnovány létům 1938 až 1947 – období převážně druhé světové války, kdy se ve psaní kroniky nepokračovalo. Podle Klementa Blatného, místního kronikáře: \"„…nemohla býti vedena nadále, nemohla a nesměla zachycovat události v době okupace tak, jak se skutečně sběhly, aby nevydala svědectví o všech bezprávích, ba zvěrstev páchaných v této době…“\". V psaní kroniky ho v letech 1963–1968 vystřídal Jan Jablonický. V kronice jsou popsány roky poválečné a období normalizace. O letech 1969–1979 píše záznamy František Lang. Kronika se dále věnuje běžnému životu v obci – počasí, ceně obilí, kulturní i politické činnosti. Jsou zde i informace z celého světa.\n\n\nNa začátku století, v roce 1910 čítala obec 605 obyvatel. Podle sčítání lidu z roku 1921 žilo v obci již 649 obyvatel. Z toho bylo 294 Čechů (45,3 %) a 355 Němců (54,7 %). Podle sčítání lidu z 1. prosince 1930 žilo v obci už 706 trvale bydlících obyvatel, což je o 57 obyvatel více než před 9 lety. Z toho bylo 355 Čechů (50,3 %) a 351 Němců (49,7 %). Oproti předchozímu sčítání v obci přibylo více Čechů, a to o 71 obyvatel. Němců ubylo jen o 4 obyvatele.\n\nZ let 1960–1961 jsou známa dvě sčítání, přičemž první z nich bylo neformální. Roku 1960 bylo hlášeno 571 obyvatel. Roku 1961 bylo sečteno 565 obyvatel, z toho 285 mužů a 280 žen. V příštích letech se počet obyvatel nijak výrazně neměnil. Roku 1971 obec čítala již jen 509 obyvatel. V roce 1978 bylo v obci nahlášeno 473 obyvatel. Ze záznamů je zřejmé, že obyvatelstvo je zastoupeno z velké části starší věkovou skupinou.\n\nPočet obyvatel\nPokles počtu obyvatel nastal hlavně po druhé světové válce, v následující době obyvatel v obci dále ubývalo z důsledku stěhování obyvatel do měst.\n\nO nemocech svědčí zápisy v místní kronice z let 1933 a 1934.\n\nKoncem září roku 1933 byly zaznamenány případy dětských nakažlivých nemocí. Objevilo se několik případů záškrtu, z nichž jeden byl smrtelný. Proti záškrtu se začalo očkovat až roku 1946. Také byly zaznamenány dva případy spály. Nejvíce rozšířen byl však zánět průdušnic, kterým bylo, jak v české tak i německé škole, postiženo až 80 % žáků.\n\nV prosinci roku 1934 byly zaznamenány další případy dětských nemocí, a to především spalniček. Roku 1937 František Ficner píše: \"„O zdravotních poměrech ve zdejší obci nemůžeme říci, že by byly nejhorší. V okolních vesnicích řádí velmi často nakažlivé dětské nemoci, které se u nás vyskytují velice zřídka.“\" Výskyt záškrtu byl značně zredukován po zavedení očkování roku 1946.\n\n\n\n"}
{"id": "116493", "url": "https://cs.wikipedia.org/wiki?curid=116493", "title": "Hodějice", "text": "Hodějice\n\nHodějice (dříve též Hodějovice) je obec v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1464.\n\nV obci k počátku roku 2016 žilo celkem 969  obyvatel. Z nich bylo 464  mužů a 505 žen. Průměrný věk obyvatel obce dosahoval 41,5 let. Dle Sčítání lidu, domů a bytů provedeném v roce 2011, kdy v obci žilo 908  lidí. Nejvíce z nich bylo (15,6%) obyvatel ve věku od 30 do 39  let. Děti do 14 let věku tvořily 13,7% obyvatel a senioři nad 70 let úhrnem 7,6%. Z celkem 784  občanů obce starších 15 let mělo vzdělání 41,6% střední vč. vyučení (bez maturity). Počet vysokoškoláků dosahoval 5,9% a bez vzdělání bylo naopak 0,1% obyvatel. Z cenzu dále vyplývá, že ve městě žilo 427 ekonomicky aktivních občanů. Celkem 93,7% z nich se řadilo mezi zaměstnané, z nichž 73,8% patřilo mezi zaměstnance, 2,1% k zaměstnavatelům a zbytek pracoval na vlastní účet. Oproti tomu celých 50,1% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 427 obyvatel obce (což je 47%), se hlásilo k české národnosti. Dále 210 obyvatel bylo Moravanů a 2 Slováků. Celých 407 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Slavkov u Brna. Ta je součástí děkanátu Slavkov - Brněnské dicéze v Moravské provincii. Při censu prováděném v roce 2011 se 296 obyvatel obce (33%) označilo za věřící. Z tohoto počtu se 246 hlásilo k církvi či náboženské obci, a sice 211 obyvatel k římskokatolické církvi (23% ze všech obyvatel obce) a 8 k českobratrským evangelíkům. Úhrnem 205 obyvatel se označilo bez náboženské víry a 407 lidí odmítlo na otázku své náboženské víry odpovědět.\n\n\n\n"}
{"id": "116494", "url": "https://cs.wikipedia.org/wiki?curid=116494", "title": "Džbánice", "text": "Džbánice\n\nDžbánice () je obec v okrese Znojmo v Jihomoravském kraji. Žije zde obyvatel.\n\nObec Džbánice na Znojemsku se nachází v oblasti Jevišovické pahorkatiny v nadmořské výšce 321 m n. m. až k vrcholu Tanárka. Je rozdělena hlubokým korytem ve dví. V tomto rozdělení pramení Míšovický potok, který obcí protéká. Obec se nachází 12 km jihozápadně od Moravského Krumlova a 22 km severozápadně od Znojma.\n\nPrvní písemná zmínka o obci se datuje k 29. prosinci roku 1253.\n\nZ doby prvních zemědělců byl zde nalezen řídícím učitelem Jaroslavem Horňanským v roce 1937 unikátní hromadný hrob. V odkryté jámě o průměru 1,5 m a o hloubce 1 m zde chaoticky leželo ve skrčené poloze 12 koster dospělých i dětí. Kromě lidských koster zde byla nalezena lebka psa, několik celých i rozbitých nádob a náhrdelník z kamenných korálků. Nádoby byly zdobeny bílým geometrickým vzorem. Jsou skvělou ukázkou hrnčířského umění a patří do tzv. moravské malované keramiky. Tyto nálezy jsou uloženy v Moravském zemském muzeu.\n\nDžbánice velmi utrpěly během třicetileté války. Několik desetiletí po ukončení tohoto konfliktu byla vesnice zcela pustá. Obnova probíhala obtížně a ještě v roce 1749 nebyla polovina usedlostí osazena. Zdejší šlechtické sídlo – tvrz, se připomíná pouze jedenkrát v roce 1629 při prodeji Džbánic. Doba vzniku ani přesná poloha není známa. Zbytky tvrze jsou pravděpodobně v zástavbě současného hospodářského dvora.\nV roce 1903 byl založen sbor dobrovolných hasičů. Obec se zapsala do národních dějin tím, že v podzemí obchodu Bohuslava Černého v č. p. 60 ukrývala po dva roky manželku a dceru armádního generála Ludvíka Svobody, pozdějšího prezidenta republiky. Obě jmenované ženy se objevily na denním světle až 8. května 1945. Obchod často kontrolovala německá policejní služba, na ukrývané celostátně hledané ženy však nepřišla. V případě jejich nalezení hrozil obci osud vymazání z mapy. Ve 30. letech minulého století bylo postaveno nejvíce rodinných domků, k dalšímu rozmachu výstavby došlo v roce 1971. Založení JZD se datuje od roku 1957. V letech 1967–1968 byl postaven kulturní dům. V místní škole, která byla postavena v roce 1913, se učilo do roku 1976.\n\nV současnosti děti navštěvují školy v Trstěnicích, Vémyslicích, Moravském Krumlově a ve Višňové. Džbánice mají vlastní 83 m hluboký vrt, zkolaudovaný v roce 1999 a vodovod. Obecní voda splňuje normu pro kojence a používají ji dvě třetiny obyvatel. Obec je od roku 1999 plynofikována, 65 % domácností topí plynem. Zásobování obce základními potravinami a dalšími nezbytnými potřebami zabezpečuje obchod se smíšeným zbožím. Ve vybudované požární nádrži je přes léto možnost koupání, vycházky do zdejší přírody lze spojit např. se sběrem hub v lese. V obci působí myslivecké sdružení Cinkulka, Sbor dobrovolných hasičů, a je zde knihovna s přípojením na internet.\n\nObec Džbánice je členem mikroregionu Moravskokrumlovsko. Mikroregion vznikl v dubnu 2004. Členskými obcemi jsou rovněž Čermákovice, Dobelice, Dobřínsko, Dolní Dubňany, Horní Dubňany, Jamolice, Jezeřany-Maršovice, Kadov, Kubšice, Moravský Krumlov, Petrovice, Rešice, Rybníky, Skalice, Trstěnice, Tulešice, Vedrovice a Vémyslice. Cílem založení a předmětem činnosti mikroregionu Moravskokrumlovsko je podporovat komplexní rozvoj území, tj. zvyšovat a podporovat ekonomickou, sociální a ekologickou stabilitu a trvale udržitelný rozvoj území.\n\nKaple svatého Gotharda, nacházející se v obci, pocházející z roku 1846. V neděli nejbližší památce sv. Gotharda (5. května) se vždy koná u ní slavnostní poutní mše svatá.\n\nJižním směrem se nad Džbánicemi zvedá vrcholek Žlíbky (341 m n. m.). Východním směrem od obce je chráněné území přírodní rezervace Na Kocourkách a tvoří ji malý rulový vrcholek s chráněnými teplomilnými rostlinami a naleziště zkamenělin.\n\n\n"}
{"id": "116495", "url": "https://cs.wikipedia.org/wiki?curid=116495", "title": "Čermákovice", "text": "Čermákovice\n\nObec Čermákovice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1270.\n\n\n"}
{"id": "116496", "url": "https://cs.wikipedia.org/wiki?curid=116496", "title": "Snovídky", "text": "Snovídky\n\nObec Snovídky se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1360, kdy prodala Markéta ze Snovídek a její syn Stanimír obce Snovídky a Lovčičky jisté Markétě z Wildenberka. Dalším majitelem je roku 1368 Pešek ze Zdětína, roku 1390 Hynek a Albert Vlk z Miličína a roku 1392 Jaroš z Cimburka.\n\nV obci k počátku roku 2016 žilo celkem 356  obyvatel. Z nich bylo 176 mužů a 180 žen. Průměrný věk obyvatel obce dosahoval 43,6 let. Dle Sčítání lidu, domů a bytů provedeném v roce 2011, kdy v obci žilo 348 lidí. Nejvíce z nich bylo (17 %) obyvatel ve věku od 30 do 39  let. Děti do 14 let věku tvořily 15,2 % obyvatel a senioři nad 70 let úhrnem 6,9 %. Z celkem 295 občanů obce starších 15 let mělo vzdělání 45,1 % střední vč. vyučení (bez maturity). Počet vysokoškoláků dosahoval 5,8% a bez vzdělání bylo naopak 1 % obyvatel. Z cenzu dále vyplývá, že ve městě žilo 169 ekonomicky aktivních občanů. Celkem 87 % z nich se řadilo mezi zaměstnané, z nichž 73,4 % patřilo mezi zaměstnance, 1,8 % k zaměstnavatelům a zbytek pracoval na vlastní účet. Oproti tomu celých 49,1 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 142 obyvatel obce (což je 40,8 %), se hlásilo k české národnosti. Dále 103 obyvatel bylo Moravanů a 4 Slováků. Celých 133 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "116501", "url": "https://cs.wikipedia.org/wiki?curid=116501", "title": "Rozsochy", "text": "Rozsochy\n\nRozsochy () jsou obec v okrese Žďár nad Sázavou v Kraji Vysočina. Žije zde obyvatel. Rozsochy se rozkládají ve východní části Českomoravské vrchoviny zhruba 5 km od města Bystřice nad Pernštejnem. Podél jižního okraje obce protéká říčka Nedvědička, která je pravostranným přítokem řeky Svratky.\n\nPrvní písemná zmínka o obci pochází z roku 1285. Od roku 1961 pod obec spadá místní část Albrechtice. Od 13. srpna 2006 má obec vlastní znak a prapor, který byl udělen starostovi obce předsedou Poslanecké sněmovny Parlamentu České republiky.\n\nV novodobé historii byla obnovena tradice „Rozsošských hodů“, a to v roce 2008. Téhož roku byla slavnostně podepsána partnerská smlouva – Přátelství bez hranic mezi Rozsochami (Česko), Sačurovem (Slovensko) a Pisarowci (Polsko). Každý rok se tedy navštěvuje jedna z partnerských obcí. Obec Rozsochy v roce 2011 obdržela ocenění v soutěži Vesnice Vysočiny, konkrétně získala ocenění diplom za udržování folklórních tradic.\n\n\n\n\nObec leží na železniční trati Žďár nad Sázavou – Tišnov, zastávka \"Rozsochy\" je od centra obce vzdálena více než 2 km. Staniční budova získala ve 13. kole celostátní soutěže titul Nejkrásnější nádraží roku 2019.\n\n\n"}
{"id": "116502", "url": "https://cs.wikipedia.org/wiki?curid=116502", "title": "Troubky-Zdislavice", "text": "Troubky-Zdislavice\n\nObec Troubky-Zdislavice se nachází v okrese Kroměříž ve Zlínském kraji. Žije zde obyvatel. Obec se skládá ze dvou částí, Troubek a Zdislavic.\n\nPrvní písemná zmínka o obci pochází z roku 1281.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116503", "url": "https://cs.wikipedia.org/wiki?curid=116503", "title": "Roštění", "text": "Roštění\n\nObec Roštění se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1376.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\nSbor čítá ke dni 01. 05. 2017 celkem 72 členů. Z toho je 28 mladých hasičů.\n\n\n"}
{"id": "116505", "url": "https://cs.wikipedia.org/wiki?curid=116505", "title": "Prusinovice", "text": "Prusinovice\n\nObec Prusinovice se nachází v okrese Kroměříž ve Zlínském kraji. Mezi místními obyvateli je zažitý také název Rohálov. Žije zde obyvatel. Obec leží mezi Holešovem, Bystřicí pod Hostýnem a Přerovem, mimo hlavní silnice. Nachází se zde také kostel svaté Kateřiny a kostel a Evangelický kostel Českobratrské církve.\n\nPrvní písemná zmínka o obci pochází z roku 1349. Tehdy Prusinovice vlastnili Podstatští z Prusinovic, kteří sídlili na nedalekém hrádku jménem Kasařov. V roce 1460 byli Prusinovice prodány pánům z Víckova. Ti sídlili na Zámčisku – což je dnes označení návsi. Po roce 1600 bylo jmění pánů Prusinovských, jak se říkalo pánům z Víckova, zkonfiskováno a darováno knížeti z Lobkovic. Lobkovicové se zdržovali v Prusinovicích až roku 1650, kdy je prodali spolu s dalšími obcemi Janu Rotálovi. Rod Rotálů pocházel ze Štýrska. Prusinovicím se lidově přezdívá Rohálov, kvůli jejich obecnímu znaku, ve kterém jsou volské rohy. K obci patří také \"Kozrál\" – bývalý mlýn, ze kterého je dnes stěží patrný jen náhon. Tato samota (1,5 km severně) je trvale obydlena.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nÚzemí se nachází v oblasti Podbeskydské pahorkatiny s velmi heterogenním reliéfem s převažujícími, převážně členitými pahorkatinami a kotlinami, místy členité vrchoviny až ploché hornatiny.\n\nGeologické podloží tvoří flyšové horniny, které jsou v části překryty neogenními a kvarteními sedimenty. Biogeograficky významné jsou ostrůvky vápenců, břidlice a slepence.\n\nV obci se od roku 1993 každý rok pořádá, dnes už tradiční běžecký závod s názvem \"Rohálovská desítka\", kterou pořádá Ondřej Němec. Trať měří 10 km a vede z Prusinovic do sousedních Tučap a zpátky. Rekord je 29:26 min. Běhu se zúčastnily známé osobnosti jako Róbert Štefko nebo Vladimír Špidla. Od roku 2010 je zde pořádán také závod horských kol \"Rohálovská padesátka\".\n\n\n"}
{"id": "116509", "url": "https://cs.wikipedia.org/wiki?curid=116509", "title": "Mšeno (rozcestník)", "text": "Mšeno (rozcestník)\n\nNázev Mšeno má více míst:\n\n"}
{"id": "116516", "url": "https://cs.wikipedia.org/wiki?curid=116516", "title": "Skalička", "text": "Skalička\n\nSkalička (zdrobnělina od slova skalice) múže být:\n\n\n\n"}
{"id": "116520", "url": "https://cs.wikipedia.org/wiki?curid=116520", "title": "EC", "text": "EC\n\nSpojení písmen E a C může mít různé významy:\n\n"}
{"id": "116529", "url": "https://cs.wikipedia.org/wiki?curid=116529", "title": "Egodeismus", "text": "Egodeismus\n\nEgodeismus (lat. \"ego\" – \"já\" , \"deus\" – \"bůh\") nebo také egosolismus (\"solis\" – \"sám\") znamená „sebezbožštění“. Je výrazem, užitým poprvé českým filosofem přelomu 19. a 20. století Ladislavem Klímou. Oba pojmy vycházejí z přesvědčení filosofa, že člověku nejsou nadřazena žádná etická, morální aj. kritéria, není nikomu odpovědný, a proto je v pozici naprosto svrchovaného jedince, který je sám sobě základní autoritou i měřítkem všeho. Klíma tvrdí, že každý atom má podíl na věčnosti a nesmrtelnosti, že není podstatného rozdílu mezi bděním a snem, ani mezi životem a smrtí, vše se vzájemně ruší a lidstvo provozuje životní hru, v níž nemůže nic ztratit ani získat. Tento lhostejný svět pak utváří podle své vůle a vtiskuje mu svou podobu suverénní individuum, „JÁ“, jež má k tomuto světu vztah jako všemocný bůh.\n\n"}
{"id": "116534", "url": "https://cs.wikipedia.org/wiki?curid=116534", "title": "Odbočka (železnice)", "text": "Odbočka (železnice)\n\nOdbočka je dopravna s kolejovým rozvětvením na trati umožňující přechod vlaků z jedné trati na druhou. Některé odbočky však nemusí být dopravnou, neslouží-li pro řízení sledu vlaků, případně mohou být dopravnou pouze pro vlaky určitého směru.\n\nOdbočka může být také dočasně zřízena při výlukových pracích na dvoukolejných tratích, kde taková odbočka slouží k přechodu mezi dvoukolejným úsekem a úsekem jednokolejným (tj. s jednou vyloučenou kolejí). Takové odbočky byly až do 90. let 20. století nazývány výhybnami.\n\nPočet odboček obsazených zaměstnanci obsluhy dráhy na české železniční síti postupně klesá, neboť jsou dálkově řízeny ze železničních stanic.\n"}
{"id": "116536", "url": "https://cs.wikipedia.org/wiki?curid=116536", "title": "Machov", "text": "Machov\n\nMěstys Machov () se nachází v okrese Náchod v Královéhradeckém kraji. Žije zde obyvatel.\n\nPrvní písemná zmínka o obci pochází z roku 1354.\n\nOd 10. října 2006 byl obci vrácen status městyse.\n\nV době pobělohorské během slezských válek emigrovaly z náboženských důvodů celé rodiny, a to pod ochranou vojska pruského krále Fridricha II. Velikého do Pruského Slezska. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, podrobování se kontrolám z řad duchovních i světských úředníků, odpírání souhlasu vrchnosti k uzavírání sňatků... Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Rodičům protestantů mohly být odebrány děti a předány do péče katolickým opatrovníkům. Z Machova prokazatelně odešli tito exulanti:\n\n\nVýznamným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně zdrojů a údajů z matrik). Osudy exulantů se dají vysledovat přes Rodokmeny exulantů, které pro Exulant (spolek) spravuje badatel Petr Hlaváček. Potomci těchto rodů žijí v Německu, Polsku, USA, Kanadě, Austrálii... někteří se v roce 1945 vrátili (Polsko-Zelov) do Čech.\n\n\n\n\n\n"}
{"id": "116539", "url": "https://cs.wikipedia.org/wiki?curid=116539", "title": "Salzach", "text": "Salzach\n\nSalice () je řeka v Rakousku (Salcbursko) a částečně také na státní hranici s Německem (Bavorsko). Má délku 225 km. Povodí má rozlohu 6800 km².\n\nPramení v Kitzbühelských Alpách, teče na východ salcburským krajem Pinzgau v podlouhlé horské dolině mezi Kitzbühelskými Alpami a Vysokými Taury. U Lendu se stáčí prudce k severu do kraje Pongau. Teče přes Salcburské Alpy do Bavorské vysočiny. Protéká městy Sankt Johann im Pongau, Bischofshofen, Hallein, Salzburg. Poté tvoří v délce 60 km rakousko-německou hranici. Pod německým městem Burghausen ústí zprava do Innu (povodí Dunaje), jehož je největším přítokem.\n\nŘeka pramení sice v neledovcovém pohoří, od jihu však přijímá řadu přítoků vytékajících z ledovců a ty ji dávají charakter a vodnatost ledovcové řeky. Nejznámější z těchto přítoků je Krimmler Ache, na níž se nalézají nejvyšší rakouské vodopády – Krimmler Fälle. Zcela největším přítokem je řeka Saalach, která ústí pod Salzburgem.\n\nZdroj vody je sněhovo-dešťový. V létě dochází k povodním, zatímco v zimě voda opadá. Průměrný průtok vody v ústí činí 260 m³/s, maximální 2500 až 2900 m³/s.\n\nVodní doprava je možná do Halleinu. Na řece bylo vybudováno několik vodních elektráren.\n\nSalzach je jednou z nejoblíbenějších rakouských vodáckých řek. Sjízdná je od říčního kilometru 217 (soutok s Krimmler Ache). Prvních 6 km má obtížnost WW III, potom z Rosentalu až do Griesu WW I, po Griesem je nesjízdný jez Eschenau, úsek Taxenbach – Pass Lueg má obtížnost WW II-III (s výjimkou kataraktu a elektrárny ve Schwarzachu, hydroelektrárny též v okolí Bischofshofenu). Následuje průjezd soutěskou Salzachöfen. Třicet metrů široká řeka se zde najednou zúží do desetimetrového tunelu, vytvářejí se v ní víry a boční vlny, nejobtížnější místo v závěru soutěsky má název Podkova (WW V+). Poprvé byla soutěska sjeta roku 1931 a dodnes ji jezdí jen experti za ideálního stavu vody. Od Salzachöfen se dá jet po řece dalších devadesát kilometrů, ale ta už jen hladce plyne přes města Hallein a Salzburg do řeky Inn.\n"}
{"id": "116540", "url": "https://cs.wikipedia.org/wiki?curid=116540", "title": "Linford Christie", "text": "Linford Christie\n\nLinford Christie (* 2. dubna 1960 Saint Andrew, Jamajka) je bývalý britský sprinter, jediný atlet historie, který vyhrál zlato ve sprintu na 100 m na olympiádě, mistrovství světa, Evropy i Hrách Commonwealthu. V době částečně přerušené kariéry mu byl objeven v těle doping.\n\nChristie byl jedním z mála sprinterů, kteří dokázali konkurovat v první polovině 90. let americkým a kanadským reprezentantům. Na olympijských hrách v Atlantě v roce 1996 obhajoval zlato z Barcelony, byl ale ve finále pro dva předčasné starty diskvalifikován. O rok později ukončil aktivní kariéru, v roce 1999 se však nechal přesvědčit k účasti na závodu v německém Dortmundu. Rutinní dopingová kontrola tam však u něj prokázala stopy zakázaného nandrolonu, což mělo za následek ztrátu sponzorské smlouvy se společností Puma a zákaz činnosti udělený mezinárodní federací IAAF (Britská atletická federace předtím rozhodla o jeho nevině).\n\nV roce 1993 se stal vítězem ankety Atlet Evropy. Jeho osobní rekord v běhu na 100 metrů je 9,87 s., což byl zároveň bývalý evropský kontinentální rekord (překonal jej až roku 2004 Francis Obikwelu na LOH v Athénách).\n\n"}
{"id": "116544", "url": "https://cs.wikipedia.org/wiki?curid=116544", "title": "Vaňovský vodopád", "text": "Vaňovský vodopád\n\nVaňovský vodopád nebo Podlešínský vodopád je primárně subsekventní vodopád lávových proudů. Nachází se v národní přírodní památce Vrkoč nad obcí Vaňov zhruba 4 km jižně od centra Ústí nad Labem.\n\nNachází se ve skalním kotli, který tvoří čedičové sloupy uzavírající údolí. Ty jsou výsledkem sopečné aktivity v mladších třetihorách. Z výšky 12 m zde padá Podlešínský potok a pod vodopádem protéká kamenitou sutí. Po několika stech metrech poměrně strmého koryta se poté vlévá zleva do Labe.\n\nVodopád je přístupný ze dvou směrů. Strmější východní cesta vede z obce Vaňov, volnější ale několikanásobně delší pak z centra Ústí nad Labem přes zámeček Větruše po vrstevnici. Oba přístupy jsou značené zelenou turistickou značkou.\n\n\n"}
{"id": "116546", "url": "https://cs.wikipedia.org/wiki?curid=116546", "title": "Podlešínský potok", "text": "Podlešínský potok\n\nPodlešínský potok (dříve též nazývaný Žmole), pojmenovaný podle vesnice Podlešín, je téměř 1,5 km dlouhý levý přítok řeky Labe. Pramení ve výšce 420 m n. m. a po překonání strmého klesání končí svou pouť v nadmořské výšce 140 m.\n\nJe významný zejména díky přírodní památce Vaňovský vodopád (cca 650 metrů proti proudu od svého ústí), která tvoří oblíbené místo pro nenáročné výlety obyvatelům Ústí nad Labem.\n\nJeho správcem je státní podnik Lesy České republiky.\n"}
{"id": "116547", "url": "https://cs.wikipedia.org/wiki?curid=116547", "title": "Jitřenka", "text": "Jitřenka\n\nJitřenka může být:\n\n\n(1) Odbojová skupina Jitřenka\n"}
{"id": "116550", "url": "https://cs.wikipedia.org/wiki?curid=116550", "title": "Vlaková cesta", "text": "Vlaková cesta\n\nVlaková cesta je úsek koleje v dopravně s kolejovým rozvětvením určený pro danou jízdu vlaku.\n\nVlakové cesty mohou být postaveny pro vlaky:\n\nVlaková cesta smí být vedena jen přes zabezpečené výhybky.\n\nZabezpečená výhybka je taková, která je bezpečně zajištěná v požadované poloze:\nTotéž platí i pro výkolejku. \nPři přípravě vlakové cesty (tj. před rozsvícením povolující návěsti) musí obsluhující splnit předepsané podmínky:\n\n\n\n\nVlakové cesty a posunové cesty (posun) se souhrnně nazývají jízdními cestami.\n"}
{"id": "116556", "url": "https://cs.wikipedia.org/wiki?curid=116556", "title": "Vysoký Ostrý", "text": "Vysoký Ostrý\n\nVysoký Ostrý (německy Hohe Wostrei) je dominantní vrch nad východní částí města Ústí nad Labem. Ční nad zákrutou řeky Labe nad městskými částmi Střekov (resp. Nová Ves) a Brná nad Labem do nadmořské výšky 587 metrů. Na jeho vrcholu se nalézá upravená plošina se schodištěm, která slouží jako vyhlídkový bod s výhledem na Portu Bohemicu, České středohoří a Krušné hory a s rozhledovou mapou označující vrcholy.\n\nPrvní turisté vrch navštěvovali již od konce 18. století. V osmdesátých letech 19. století vznikla na vrcholu malá dřevěná rozhledna, která se po roce 1945 rozpadla. V roce 1986 Český svaz ochránců přírody prosadil vyhlášení přírodní rezervace Sluneční stráň nedaleko Ostrého, současně vznikla naučná stezka Pod Vysokým Ostrým a na vrcholku byla vybudována vyhlídková plošina poskytující výhled do údolí řeky Labe.\n\nV roce 2012 zničili plošinu vandalové, a to včetně bronzové desky s výhledovými panoramaty s názvy a nadmořskými výškami jednotlivých viditelných vrcholů. Město Ústí nad Labem se společně s Klubem českých turistů zasadilo o opravu vyhlídky a v květnu 2014 byla obnovená vyhlídka otevřena. Provedeny byly nátěry kovových konstrukcí, instalována byla dřevoplastová podlaha a rozhledové mapy v nové podobě.\n\nVrch s nesouměrným vrcholovým hřbetem je tvořený bazanitem a vulkanickými bahnotoky. Na úbočích jsou výrazné mrazové sruby a projevy mohutných sesuvů.\n\nVrchol je přístupný po odbočce ze zeleně značené turistické trasy z osady Nová Ves u městské části Střekov do Malečova.\n"}
{"id": "116557", "url": "https://cs.wikipedia.org/wiki?curid=116557", "title": "Mini", "text": "Mini\n\nAustin Rover Mini je malý osobní automobil, který projektoval britský konstruktér řeckého původu Alec Issigonis a jeho design navrhl Leonard Lord jako projekt ADO15 (Amalgamated Drawing Office Project číslo 15).\nToto vozidlo bylo na trh uvedeno v roce 1959. Na začátku 60. let 20. století se stalo jedním z nejoblíbenějších evropských vozů.\n\nMini vstoupil na trh v době po Suezské krizi, kdy zejména Velká Británie jako důsledek pociťovala obrovský nedostatek paliva. Na to zareagoval konstrukční tým koncernu British Motor Corporation, jehož hlavní divize Austin a Morris vůz Mini později vyráběly. Hlavní konstruktér, již zmiňovaný Alec Issigonis, navrhl převratný způsob konstrukce tohoto bezesporu revolučního vozu. Typ konstrukce „vše vepředu“ – to znamená motor, náhon předních kol i převodovka. Převratné bylo i umístění motoru napříč (do té doby sériově produkované například v automobilech DKW nebo Trabantu P50), které dávalo mnohem více prostoru pro posádku a umožňovalo co nejmenší rozměry vozu. Mini se podle předpokladů stal prodejním trhákem a vyráběl se až do roku 2000, přičemž se vyrobilo 5 387 862 vozů.\n\nNástupce navazující na původní Mini přišel v roce 2001, kdy značku Mini převzalo BMW. Designeři tohoto vozu odmítají označení retro, podle jejich slov jde pouze o pokračování designérské linie nastavené původním Mini. Hlavní zásluhu na zajímavém designu nové generace měl Frank Stephenson, které vytvořil např. první generaci BMW X5 nebo spolupracoval na designu několika současných Ferrari, v poslední době pracoval i na Fiatu 500.\n\nNová generace přišla v roce 2007 a přinesla spíše evoluci designovou, než technickou. Jedinými designovými změnami bylo přestěhování směrových světel do zakulacenějších předních světlometů, pozměněné zadní světlomety změny na sloupku C. Vůz byl taky prodloužen o zhruba 20cm, čehož si ale těžko někdo na první pohled všimne.\n\nProdávají se čtyři verze:\nZ 0-100 km/h = 6,57 sekundy \nV roce 2007 se na autosalonu ve Frankfurtu představila také verze kombi s názvem Clubman. Motorizace je obdobná jako u krátké varianty, pouze z nabídky vypadl nejslabší zážehový motor 1,4. Dále se chystá uvedení terénní varianty a finišují přípravy kabrioletu (už je v prodeji).\n\nVe verzi Mini Cooper S se automobil stal velice úspěšným v rallye. Už odpočátku se automobilka BMC chtěla se svým vozem zviditelnit. Původcem myšlenky na stavbu závodního vozu byl John Cooper. Tvůrcům vozu se však tento nápad nelíbil. Cooper však nakonec vedení automobilky přesvědčil a v roce 1961 se objevila verze Mini Cooper, o dva roky později sportovnější varianta S.\n\nPrvním startem byla nizozemská Tulip Rally v roce 1962, kdy s ním zvítězila Pat Moss (sestra Stirlinga Mosse). Do konce roku pak vůz vyhrál dalších 153 soutěží. Na slavné Rallye Monte Carlo 1963 dojel vůz na třetí pozici, když jej řídil Rauno Aaltonen. Na Rallye Monte Carlo 1964 již továrna nasadila 6 vozů a dalších 24 bylo řízeno soukromými jezdci. Za tým tehdy soutěžili Aaltonen, Patrick Hopkirk nebo Timo Mäkinen. Výkon motoru byl naladěn na 100 koní. O rok později Hopkirk bojoval o vítězství za Ljungfeldtem s vozem Ford Falcon V8. Hopkirk nakonec vybojoval pro Mini první vítězství. Na Rallye Monte Carlo 1965 zvítězil Makinen a na Rallye Monte Carlo 1966 se seřadili Mini na prvních třech pozicích v pořadí Makinen, Aaltonen a Hopkirk. Vozy byly ale vyloučeny kvůli přídavným světlometům. Aaltonen pak ještě zvítězil na Rallye Monte Carlo 1967 a Hopkirk na Acropolis rallye 1967.\n\nCooper S byl poháněn motorem o objemu 1071 cm³ a dosahoval výkonu 70 koní. Zrychlení z nuly na 100 km/h zvládl za 13 sekund. Vůz měl přední kotoučové brzdy a posilovač brzd. V roce 1964 byl do vozu dodáván nový motor 1275 cm³ o výkonu 76 koní.\n\n"}
{"id": "116561", "url": "https://cs.wikipedia.org/wiki?curid=116561", "title": "Zabíjení rodných", "text": "Zabíjení rodných\n\nJako Zabíjení rodných či Zabíjení elfů elfy se v cyklu Středozem spisovatele J. R. R. Tolkiena označují tři incidenty v Prvním věku slunce, spáchané Fëanorem a jeho syny.\n\nPoté, co Noldor vytáhli do vyhnanství, došlo jim, že aby se dostali do Středozemě, potřebují plavidla. Ta se nacházela v Alqualondë, Labutím přístavu Teleri. Fëanor žádal Teleri, aby vydali lodě po dobrém, ale ti odmítli vydat proti vůli Valar, takže si je Fëanorův a Fingonův lid vzali násilím. Pro tento skutek byli Noldor prokleti, a jejich Sudba sklízela své ovoce po celou dobu válek s Morgothem.\n\nDior Eluchíl, Velekrál Sindar a král Doriathu, zdědil po své matce Lúthien Tinúviel silmaril. Ten si však pro sebe nárokovali Fëanorovi synové, a tak v čele s Celegormem Doriath napadli. V bitvě zemřel Dior Eluchíl a Fëanorovi synové Celegorm, Caranthir a Curufin, ale silmaril si vzala s sebou Diorova dcera Elwing.\n\nV Sirionských přístavech žily poslední paběrky elfů z Gondolinu a Doriathu s Elwing. Fëanorovi synové zprvu žádali silmaril po dobrém, ale poté, co Elwing odmítla, zbývající synové - Maedhros, Maglor a Amrod napadli Přístavy. I toto zabíjení však bylo marné, jelikož Elwing se silmarilem skočila do vody. Při tomto zabíjení zemřel Amrod, Maedhros a Maglor se však později zmocnili silmarilů, které měl Morgoth. Ty však nesnesitelně pálily jejich ruce (ač jsou tito dva popisováni jako \"nejlepší\" Fëanorovi synové, i oni byli zatíženi hříchy, které spáchali), takže Maedhros jej vhodil do nitra země a Maglor do vody. Maglorův silmaril prý dodnes obeplouvá břehy.\n"}
{"id": "116562", "url": "https://cs.wikipedia.org/wiki?curid=116562", "title": "Pratt &amp; Whitney Wasp", "text": "Pratt &amp; Whitney Wasp\n\nPratt & Whitney Wasp (vosa) bylo označení pro řadu hvězdicových motorů firmy Pratt & Whitney:\n"}
{"id": "116564", "url": "https://cs.wikipedia.org/wiki?curid=116564", "title": "Stalker (film)", "text": "Stalker (film)\n\nStalker je vědecko-fantastický film režiséra Andreje Tarkovského z roku 1979, inspirovaný románem bratří Strugackých \"Piknik u cesty\". Získal řadu ocenění na mezinárodních festivalech.\n\n\n"}
{"id": "116575", "url": "https://cs.wikipedia.org/wiki?curid=116575", "title": "Provozovatel dráhy", "text": "Provozovatel dráhy\n\nProvozovatel dráhy (někdy označovaný též jako manažer infrastruktury) je fyzická nebo právnická osoba, která provozuje dráhu, tj. provádí činnosti, kterými se zabezpečuje a obsluhuje dráha a organizuje drážní doprava. \nKaždá dráha může mít vždy jen jednoho provozovatele, který je držitelem úředního povolení pro danou dráhu. Úřední povolení vydává příslušný drážní správní úřad. Provozovatel dráhy je ke své činnosti smluvně pověřen vlastníkem dráhy, pokud jím není sám.\n\nProvozovat dráhu znamená vytvářet základní podmínky pro provozování drážní dopravy. K provozování dráhy je nutná vlastní dráha, tj. kolejíště, železniční mosty, osvětlení kolejiště, zabezpečovací zařízení a zaměstnanci, kteří k provozování dráhy bezprostředně patří, např. výpravčí, hradlař, mazač výměn, údržbáři telefonů, osvětlení, sdělovacího a zabezpečovacího zařízení, traťoví dělníci atd.\n\nProvozovateli dráhy může být uděleno úřední povolení za podmínek že mj.:\n\nprovozovatel dráhy je mj. povinen: (stručný výčet)\nNeplnění povinností je hodnoceno jako správní delikt a může podle druhu následovat pokuta až do výše 1 mil. Kč.\n\nVlastník dráhy je mj. povinen:\nZa neplnění povinností může být potrestán obdobně jako provozovatel dráhy.\n\nNa naprosté většině veřejných železničních drah ve správě Správy železnic je tato od 1. července 2008 i jejich provozovatelem, provozovateli několika kratších regionálních drah jsou však jiné subjekty, která jsou na nich zpravidla i hlavním provozovatelem dopravy: \n\nProvozovatelem svých úzkokolejných drah jsou Jindřichohradecké místní dráhy. \n\nExistuje mnoho provozovatelů drah, kteří provozují především vlečky. Protože jsou na provozovatele vlečky kladeny z hlediska platné legislativy náročné požadavky, na mnoha větších i menších vlečkách již došlo k outsourcingu provozování dráhy, kterým se nyní zabývají specializované firmy. Mezi ně patří také významní dopravci, např. Viamont, Unipetrol Doprava, OKD, Doprava, ale i České dráhy. Na většině vleček vykonává provozovatel dráhy zároveň funkci provozovatele drážní dopravy. To samozřejmě není vždy pravidlem, nehledě na to, že provozovatelů drážní dopravy může být na dané dráze několik.\n\nK 12. červnu 2017 bylo provozovatelem celostátní dráhy a regionálních drah v ČR těchto osm subjektů:\nZároveň se zřízením státní organizace Správa železniční dopravní cesty (SŽDC) na ni bylo převedeno vlastnictví většiny tratí, nicméně provozovatelem drah zůstaly ČD. Provozování dráhy (řízení provozu) v Českých drahách a. s. od 1. června 2005, po jejich transformaci, spadalo pod náměstka pro nákladní dopravu. Sdružení železničních společností požadovalo, aby provozování dráhy (řízení provozu) v Českých drahách bylo zcela odděleno od ostatních složek tohoto podniku. Řízení provozu je podle něj neefektivní a příliš drahé a České dráhy organizují provoz své konkurence, čímž ji mohou znevýhodňovat. Tento stav, kdy dominantní dopravce zároveň provozoval většinu drah, byl podle SŽS i v rozporu s evropskými předpisy. Čl. 6 odst. 3 evropské směrnice č. 91/440/EHS, ve znění pozdějších předpisů, stanoví: \"„členské státy přijmou opatření nezbytná k zajištění toho, aby funkce určující pro rovný a nediskriminační přístup k infrastruktuře byly svěřeny orgánům nebo firmám, které samy neposkytují žádné železniční dopravní služby. Musí být prokázáno, že tohoto cíle bylo dosaženo, bez ohledu na organizační struktury.“\"\n\n4. prosince 2007 vláda rozhodla, že od 1. dubna 2008 má být funkce provozovatele dráhy pro celostátní dráhu i regionální dráhy vlastněné státem převedena z Českých drah a. s. na SŽDC, včetně výkonných útvarů a činností. K samotnému převodu nakonec došlo k 1. červenci 2008.\n\nV sobotu 5. srpna 2006 a v neděli 6. srpna České dráhy a. s. na základě vlastního interního nařízení znemožnily jízdy vlaků z muzejní železnice Kamenický Šenov–Česká Kamenice, kde provozuje dopravu historickými výletními vlaky občanské sdružení Klub přátel lokálky, do stanice Česká Kamenice. Podle tiskové zprávy Sdružení železničních společností České dráhy dopravci neposkytly žádné vysvětlení a tímto jednáním porušily platné smlouvy i zákon o dráhách. Zákon o dráhách zaručuje dopravci s platnou licencí provoz i ve stanici, která leží na navazující dráze.\n\nDrážní úřad svým rozhodnutím odejmul licenci dopravci Klub přátel Lokálky, jelikož DÚ zjistil, že předmětný dopravce provozoval drážní dopravu na regionální dráze bez přidělené kapacity dopravní cesty. Tím porušil § 24, odst. 4 zákona 266/1994 Sb., o dráhách.\n\nTento seznam zahrnuje velké provozovatele drah, kteří vznikli zpravidla transformací původních národních železnic. Většina těchto organizací je členem asociace RailNetEurope. V závorce je uvedena délka sítě daného provozovatele dráhy.\n\nNa železniční dráze speciální (metro), tramvajové dráze, trolejbusové dráze a lanové dráze působí obvykle jediný dopravce, který je zároveň i provozovatelem dráhy. Většinou jsou to podniky vlastněné zcela nebo převážně městem (městské dopravní podniky), lanové dráhy provozují též soukromé firmy, jednu lanovou dráhu včetně dopravy na ní provozují i České dráhy.\n\n\n\n"}
{"id": "116576", "url": "https://cs.wikipedia.org/wiki?curid=116576", "title": "Lauderovy školy v Praze", "text": "Lauderovy školy v Praze\n\nLauderovy školy jsou jedinými židovskými školami v Praze a České republice. Jsou pojmenovány podle amerického podnikatele Ronalda Laudera. Zřizovatelem škol, které byly založeny v roce 1997 za pomoci Nadace Ronalda S. Laudera, je Židovská obec v Praze. V současné době je navštěvuje cca 250 žáků a studentů. Budova se nachází na Vinohradech v Praze 2, na adrese Belgická 67/25.\n\nLauderovy školy jsou i v jiných zemích, například v Polsku, Rakousku a Maďarsku.\n\nLauderovy školy, ač mají jednoho ředitele a vedení, sestávají ze tří škol: základní školy (1. stupeň), osmiletého gymnázia a mateřské školy.\n\nŠkoly kromě běžných předmětů nabízejí i výuku hebrejštiny a judaismu v podobě \"Židovské výchovy\" (na základní škole) a \"Židovských studií\" (na gymnáziu). Hebrejština se vyučuje od první třídy dvě hodiny týdně, resp. od primy tři hodiny týdně. Židovská výchova od první třídy dvě hodiny týdně. Židovská studia od primy dvě hodiny týdně. Z obou předmětů je možné maturovat. Škola kromě povinné hebrejštiny a angličtiny nabízí navíc jeden povinně volitelný jazyk – francouzštinu, nebo němčinu. Na gymnáziu je v rámci výuky zeměpisu využíván mapový software ArcGIS.\n\nVe školní jídelně je dodržován kašrut (škola má vlastní mašgiachy) a připomínají se židovské svátky formou projektů; studentům a žákům se dává na některé svátky volno. Školy jsou určeny nejen dětem židovského původu, ale je třeba v ní dodržovat židovské zvyklosti (nošení kip v jídelně, účast na projektech vztahujících se k židovským svátkům apod.).\n\nKaždý student (od kvinty) má navíc předmět Seminární práce. V rámci tohoto předmětu student vypracovává postupně celý rok seminární práci na téma, které si zvolí, s vedoucím, kterého si také zvolí (vedoucí práce musí být z oboru). Od kvinty do septimy studenti odevzdávají elektronicky čtyři dílčí části (každé pololetí dvě) za které jsou hodnoceni vedoucím práce. Konečnou verzi práce hodnotí navíc i oponent, který je vybírán vedoucím práce (může být mimo školu). Oponent v posudku mimo jiné pokládá 2-3 otázky k obhajobě (stejně jako vedoucí). Práci student obhajuje v rámci své prezentace na veřejných obhajobách seminárních prací na konci školního roku. Konzultace s vedoucím práce jsou během školního roku povinné. V maturitním ročníku (oktáva) student odevzdává pouze konečnou verzi, obhajoba je v rámci maturit.\n\nMezi připomínané židovské svátky na Lauderových školách patří Chanuka, Purim, Sukot a Tu bi-švat. Na svátky Roš ha-šana, Sukot a Pesach mají studenti prázdniny. Mezi výročími pak Den nezávislosti Izraele, Den šoa a Lag ba-omer.\n\nV současné době (školní rok 2014/2015) školu řídí Petr Karas. Na činnost vedení školy dohlíží rada školy ve složení Martin Gross, Michal Kaderka, Radan Salomonovič, Marian Ziss, Marta Malá, Eva Feuersteinová a Leo Pavlát.\n\n"}
{"id": "116577", "url": "https://cs.wikipedia.org/wiki?curid=116577", "title": "Tito", "text": "Tito\n\nTito může mít více významů:\n\n\n\n\n"}
{"id": "116579", "url": "https://cs.wikipedia.org/wiki?curid=116579", "title": "Niccolò Jommelli", "text": "Niccolò Jommelli\n\nNiccolò Jommelli (10. září 1714, Aversa – 25. srpna 1774, Neapol) byl italský hudební skladatel.\n\nJommelli se narodil 10. září 1714 v Averse, malém městečku nedaleko Neapole Antoniu a Margaritě Cristiano Jommelli. Otec byl vcelku prosperující pláteník. Chlapec začal zpívat v chrámovém sboru místní katedrály. Tam si jeho talentu povšiml sbormistr Canon Muzzillo a zařídil přijetí chlapce ve věku devíti let na konzervatoř sv. Onofria (Conservatorio di Santo Onofrio) v Neapoli. Studoval u Ignazia Prota a Francesca Feo. Po třech letech přešel na Conservatorio di Santa Maria della Pietà dei Turchini, kde se jeho učiteli stali Francesco Nicola Fago a Leonardo Leo.\n\nJeho první opera, komedie „L’Errore Amoroso“, měla premiéru v zimě roku 1737 v Neapoli v Teatro Nuovo a měla značný úspěch.\n\nPrvní vážnou operou byla „Ricimero rè de’ Goti“ provedená v římském divadle Argentina na počátku roku 1740. Tato opera silně zaujala Henry Benedicta, vévodu z Yorku. Benedict se stal později kardinálem a jeho přímluvou si skladatel získal i přízeň Vatikánu. V průběhu čtyřicátých let zkomponoval Jomelli neuvěřitelnou řadu oper, které byly uváděny ve všech hlavních hudebních centrech Itálie (Bologna, Benátky, Turín, Padova, Ferrara, Lucca, Parma a samozřejmě Neapol a Řím.\n\nV průběhu uvedení svých oper v Bologni se stal na nějaký čas žákem Padre Martiniho, patrně v té době nejvyšší hudební autority Itálie. Odtud se datuje i rozsáhlé dílo v oblasti chrámové hudby. První známou skladbou tohoto druhu je chvalozpěv „Sicut Erat“, pětihlasá fuga a cappella. Na přímluvu Johanna Adolfa Hasse byl jmenován kapelníkem Ospedale degl’ Incurabili v Benátkách. V této době vznikla čtyři oratoria („Isacco figura del Redentore“, „La Betulia liberata“, „Joas“, \"Juda proditor“), nejméně dvě mše, Te Deum, řada motet a žalmů.\nV roce 1748 byl pozván do Vídně, kde s mimořádným úspěchem uvedl operu „Didone“. Císařovna Marie Terezie jej zahrnula svou přízní i dary a zde se také seznámil s vynikajícím básníkem a operním libretistou Pietrem Metastasiem, který se stal autorem libret mnoha jeho oper.\n\nNa rok 1750 byl papežem Benediktem XIV. vyhlášen Svatý rok, který v křesťanské tradici znamená, že kdo v tomto roce navštíví baziliku sv. Petra v Římě, dosáhne úplného odpuštění hříchů. Tato událost vždy znamená velký příliv návštěvníků Říma i obrovskou příležitost pro výkonné umělce. Jomellimu se podařilo dosáhnout jmenování asistentem kapelníka největšího křesťanského chrámu. Toto místo zastával po následující čtyři roky.\n\nPo krátké zastávce ve Vídni se roku 1753 stal kapelníkem vévody Karla Eugena Würtemberského ve Stuttgartu. V tomto období slavil největší úspěchy a vytvořil svá nejcennější díla. Jeho opery byly prováděny ve vévodově paláci v Ludwigsburgu. Zde jej také v roce 1763 navštívil Wolfgang Amadeus Mozart se svým otcem Leopoldem.\n\nDo Neapole se vrátil až v roce 1768. Obdržel mimořádnou nabídku od portugalského krále Josefa I., aby přijel do Portugalska a komponoval opery pro portugalský dvůr. Přes vysokou finanční nabídku se Jommelli omluvil chatrným zdravím. Král pak přesto přiznal skladateli vysokou rentu za to, že obdrží kopie všech jeho děl.\n\nToto stipendium mu umožnilo usadit se v Averse a zcela se věnovat kompozici.\nV té době však již byla v Neapoli mnohem populárnější opera buffa než vážná Jomelliho opera seria a premiéry jeho děl se již nesetkávaly s tak jednoznačným přijetím.\nV roce 1771 zcela propadla jeho opera „Ifigenia“ a Jommeli se zcela vzdal komponování oper s výjimkou přepracování svých starších děl pro uvedení v Portugalsku.\n\nV roce 1771 utrpěl vážnou mozkovou příhodu, po níž byl částečně paralyzován. V práci však pokračoval až do své smrti. Soustředil se již zcela na duchovní hudbu a jeho Miserere je považováno za skladatelův mistrovský kus.\n\nDalšímu záchvatu mrtvice podlehl v Neapoli 25. srpna 1774.\n\nJommeli zkomponoval řadu kantát, oratorií a další sakrální hudby. Nejdůležitější částí jeho díla jsou však opery. V žánru opery seria vytvořil okolo šedesáti děl, z valné části na libreta Pietra Metastasia.\nVe svých operách se koncentroval více na příběh a dramatickou složku než na virtuositu pěveckých partů, čímž převyšoval většinu současníků, příslušníků neapolské operní školy. Obohatil operu o rozsáhlé ansámblové a sborové party a po vzoru francouzské opery a skladatelů jako byl např. Jean-Philippe Rameau, často zařazoval baletní intermezza. Instrumentace jeho děl je mnohem bohatší, orchestr využíval více dechových nástrojů. Rovněž stejně jako Johann Adolf Hasse nebo Christoph Willibald Gluck častěji psal recitativy s doprovodem orchestru a nikoliv pouze cembala, jak bylo v té době zvykem.\n\n\n\n"}
{"id": "116581", "url": "https://cs.wikipedia.org/wiki?curid=116581", "title": "Kosatec", "text": "Kosatec\n\nKosatec (\"Iris\") je rod jednoděložných rostlin z čeledi kosatcovité (\"Iridaceae\"). Latinský název rodu pochází od řecké bohyně duhy pro svou pestrobarevnost květů.\n\nJedná se o vytrvalé pozemní byliny, s oddenky, cibulemi nebo hlízami. Jsou to rostliny jednodomé s oboupohlavnými květy. Stonky jsou vzpřímené, na průřezu oblé nebo trochu zploštělé. Listy jsou střídavé, přisedlé, s listovými pochvami, jsou jezdivé, tedy postavené k lodyze hranou. Čepele listů jsou celokrajné, kopinaté až široce kopinaté, mečovité, monofaciální, tedy rub a líc vypadají skoro stejně, žilnatina je souběžná. Květy jsou oboupohlavné, poměrně velké a nápadné, často vonné, různých barev, jsou jednotlivé nebo v květenstvích, zpravidla v vějířcích. Květy jsou podepřeny 2, vzácněji 3, listeny, které jsou zelené nebo hnědé a blanité. Okvětí se skládá z 6 okvětních lístků ve 2 přeslenech (3+3), vnitřní a vnější jsou nápadně odlišné. Vnější 3 okvětní lístky jsou dolů skloněné, svrchu často vousaté (kartáček). Vnitřní 3 okvětní lístky jsou vzpřímené, celé okvětí je dole srostlé v trubku. Tyčinky jsou 3, nitky jsou zploštělé, prašníky jsou ukryté pod rameny čnělky. Gyneceum je složeno ze 3 plodolistů, je synkarpní, semeník je spodní. Čnělka je 1, ale dělí se do 3 nápadných laloků, které jsou obvykle petaloidní (napodobují okvětní lístek), laloky jsou na vrcholu dvoupyské. Plodem je trojpouzdrá tobolka.\n\nJe známo asi 230-280 druhů, které jsou rozšířeny v Evropě, Asii a v Severní Americe.\n\nV ČR roste přirozeně 8 druhů (včetně jednoho vyhynulého). Běžný mokřadní druh nižších poloh je kosatec žlutý (\"Iris pseudacorus\"). Mokřadním druhem je také kosatec sibiřský (\"Iris sibirica\"), který je silně ustupujícím druhem (snad kromě některých vojenských újezdů). Na vlhkých nivních loukách jižní Moravy kdysi rostl kosatec žlutofialový (\"Iris spuria\"), který dnes patří k vyhynulým prvkům flóry ČR (A1). Na sušších místech jižní Moravy roste kosatec trávolistý (\"Iris graminea\"), v Čechách je nepůvodní, pouze zplanělý z kultury. Podobné je to s kosatcem různobarvým (\"Iris variegata\"). Pak v ČR rostou další 3 druhy suchých míst nejteplejších oblastí. Je to kosatec nízký (\"Iris pumila\"), který roste v Čechách i na Moravě, pouze na Moravě roste kosatec písečný (\"Iris arenaria\"), zato kosatec bezlistý (\"Iris aphylla\") roste zase jen v Čechách. Nejčastěji se v zahradách pěstuje hybridní kosatec bradatý (\"Iris barbata\"), který nahradil dříve pěstovaný kosatec německý (\"Iris germanica\"). Méně pěstovaný je kosatec bezový (\"Iris sambucina\"), pěstují se i další druhy. Kulturní kosatce na vhodných stanovištích příležitostně zplaňují.\n\nPodle stavby okvětí a podzemních orgánů se rod dělí na:\n\n\nTento seznam není úplný, obsahuje asi polovinu ze všech známých druhů.\n\n\nNejvětší sbírky planých i kulturních kosatců je možné navštívit v Botanické zahradě hl. m. Prahy, v Botanické zahradě Chotobuz a v arboretu Mendelovy univerzity v Brně.\n\n\n\n \n"}
{"id": "116583", "url": "https://cs.wikipedia.org/wiki?curid=116583", "title": "Kamenec (Novohradské hory)", "text": "Kamenec (Novohradské hory)\n\nKamenec (1072 m) je jihočeská hora, nejvyšší vrchol české části Novohradských hor. Nachází se 3 km jihozápadně od Pohoří na Šumavě, 400 metrů od česko-rakouské státní hranice.\n\nNa Kamenec vede zeleně značená turistická stezka z přibližně 3 km vzdáleného Pohoří na Šumavě.\n\nAsi 1 km východojihovýchodně od hlavního vrcholu se nachází bezejmenný plochý vrchol, pojmenovaný autory projektu Tisícovky Čech, Moravy a Slezska jako \"Kamenec – V vrchol\" (1001 m, souřadnice ).\n\n\n"}
{"id": "116584", "url": "https://cs.wikipedia.org/wiki?curid=116584", "title": "Zubní pasta", "text": "Zubní pasta\n\nZubní pasta je pasta nebo gel používaný pro zlepšení estetického vzhledu a zdraví zubů. Bývá používána k čištění zubů společně se zubním kartáčkem. Lidé si mylně myslí, že napomáhá hygieně ústní dutiny tím, že odstraňuje zubní plak, zubní kámen a kousky jídla ze zubů (a jazyka). Tuto funkci činí – mechanicky – kartáček. Může také potlačit, omezit nebo zakrýt zápach z úst. Převážná většina lidí v rozvinutých zemích používá zubní kartáček a pastu několikrát denně.\n\n\"Pasta by měla mít hlavně dva úkoly:\"\n\nPrvní zmínky o zubní pastě pochází z Egypta, a to ze 4. století př. n. l. Skládala se z soli, pepře, mátových listů a květů Kosatce. Římané používali zubní pastu, jejíž hlavní složkou byla lidská moč; protože moč obsahuje amoniak, je velmi účinná pro bělení zubů. V 18. století se v Americe používala pasta ze spáleného chleba. Nicméně se zubní pasta nebo prášek rozšířily až v 19. století, kolem roku 1800 se používal zubní kartáček pouze s vodou, ale na popularitě již získávaly zubní prášky, zpravidla domácí výroby, složené zejména z křídy, rozdrcených cihel a soli.\n\nOkolo roku 1900 se začala zubní pasta vyrábět z peroxidu vodíku a sody, ale až do první světové války nedosáhla popularity zubního prášku. V roce 1914 se do zubní pasty začal přidávat fluorid. Zubní pasta se nejčastěji distribuuje v umělohmotných tubách, které bývají vkládány do papírových krabiček.\n\nÚčelem proužků na zubní pastě je výhradně zatraktivnit pastu pro spotřebitele.\n\nProužky mohou být na zubní pastě vytvářeny způsobem, jaký ukazuje nákres. Dvě odlišně barevné zubní pasty jsou naplněny do zvláštní tuby; ve větším zásobníku se nachází zpravidla světlá pasta, na kterou je při vymačkávání z krajních zásobníků nanášen barevný proužek.\n\nRůzné pasty mají mimo hlavního účelu, kterým je čištění zubů a zamezení kazivosti chrupu, i jiné zaměření a jsou specificky určeny pro daný problém. Jinou pastu by měl používat člověk trpící paradentózou a jinou ten, kdo má citlivé zuby apod.\n\nDásně mohou trpět díky nesprávnému čištění zubů. Vzniká tzv. zánět dásní. Pasty často obsahují látky, které způsobí tzv. adstringentní účinek (stahování dásní), mohou obsahovat přírodní extrakty (např. bylinek), Koenzym Q10 a vitamín E. Tyto pasty na čas zakryjí problémy spojené s nesprávným čištěním zubů. Příčinu – bakteriální plak – však neodstraní. To musí učinit kartáček. Složení záleží na konkrétní pastě.\n\nNejčastější příčinou vzniku citlivosti na chlad, teplo, sladká či kyselá jídla je obnažení krčku zubu. Zuby mohou být navíc citlivé i na dotyk vláken zubního kartáčku. Pochopitelně existují i pasty určené pro tento problém. Látky v nich obsažené napomáhají k uzavření kanálků na obnaženém povrchu zubu, kterými vedou impulsy k nervu nebo látky přímo snižují nervovou dráždivost.\n\nNa zubech se vytváří zubní plak, z kterého se po čase vyvine zubní kámen. Pasty určené proti zubnímu povlaku však spíše maskují než léčí a brání dalšímu zhoršení. Zubní kámen může odstranit zubní lékař. Zub. kámen nepředstavuje jen estetický problém. Tento jev může dráždit dáseň a může vést až k paradentóze.\n\nSlouží hlavně k odstranění nežádoucího zbarvení vzniklého např. pitím kávy; zuby samotné však nejsou přirozeně úplně bílé, a proto je tato metoda značně limitovaná. Fungují na principu abrazivních částic, které mechanicky odstraňují ze zubní skloviny pigmenty usazené např. v důsledku kouření apod. Většina zubních past používá perlit nebo vápenec, jejichž abrazivita je vyjádřena pomocí RDA (Relative Dentin Abrasivity). Vzhledem k faktu, že dochází k obrušování povrchových vrstev skloviny a takovéto změny jsou nevratné, není použití bělících zubních past k redukci diskolorace chrupu vhodné. Novější pasty pracují s různými bělícími enzymy (bromelain, papain). Neexistuje však dlouhodobá studie věnující se problematice enzymů při bělení zubů. \n\nMají vhodnou příchuť (neměly by svádět k polykání) a malé množství fluoru. Děti, které polykají pastu s fluoridem, mohou mít na zubech matné bělavé skvrnky nebo také proužky. Tento nežádoucí jev se nazývá fluoróza. Avšak i nadměrné používání zubní pasty může být rizikové.\n\nBěžná zubní pasta je zhruba ze 40 % tvořena vodou, asi z 50 % brusnými prostředky (abraziva), z 1 až 4 % pěnicími prostředky a příchutěmi, pojidly, barvivy a fluoridem. Nejnovějším trendem (2017) je černá zubní pasta obsahující aktivní uhlí. Zbytek tvoří ostatní látky. Konkrétní složení se liší, ale je uvedeno na obalu zubní pasty.\n\nBrusné částice, které mají hlavní úlohu, kterou je čištění zubů, se nazývají abraziva. Působí na zubní sklovinu a odstraňují z ní zubní povlak (plak) a skvrny. Nejčastěji jde o \"uhličitan vápenatý, oxid křemičitý (ve formě siliky nebo amorfního SiO), hydrogenfosforečnan vápenatý\" a další podobné látky (mikroplasty). Brusný účinek závisí na tvaru, velikosti, tvrdosti a počtu abrazivních částic. Panuje ale obava, že nadmíra abraziv postupně poškozuje sklovinu. Zubní kaz byl v dřívějších dobách méně častý (kazivost do 10%) a narůstá pak koncem raného novověku díky \"jemné\" (neabrazivní) stravě.\n\nOdolnost skloviny vůči sníženému pH a působení kyselin napomáhají sloučeniny fluoru, hlavně fluorid sodný, fluorid cínatý, aminfluorid nebo monofluorofosforečnany (MFP). Fluorid cínatý může příznivě snižovat výskyt zánětu dásní. Na druhou stranu je prokázáno, že fluorid cínatý není schopen chránit proti rozvoji zubního kazu tak, jako fluorid sodný, který se proto používá daleko častěji. Nejdéle působí aminfluorid. Zubní pasty s fluoridy podle odborných studií snižují při pravidelném používání kazivost zubů o 20 až 30 %.\n\n\nZubní pasty s obsahem jedlé sody (hydrogenuhličitanu sodného) zažívají v posledních letech renesanci. Hydrogenuhličitan sodný snižuje koncentraci kyselin, které narušují povrch skloviny a podílejí se na vzniku kazu.\n\nTvorbě mikrobiálního povlaku brání triclosan, chlorhexidin, sanguinarin, esenciální oleje, enzymy a jiné látky.\n\nVytváření zubního kamene redukují pyrofosfát sodný a draselný, chlorid a citrát zinečnatý.\n\nCitlivost zubu omezují dusičnan draselný, hydroxyapatit, citronan sodný, chlorid strontnatý.\n\nProtizánětlivými přísadami jsou mimo jiné rostlinné extrakty z heřmánku pravého, řepíku lékařského, šalvěje lékařské, myrhy, ratanhy a jiné přírodní extrakty, kterou jsou nejen šetrné, ale i uznávané pro jejich účinnost.\nKoenzym Q10 se přidává do některých past. Jeho nedostatek přispívá ke vzniku parodontózy.\n\nAdstringentním (stahujícím) účinkem působí aluminium chlorhydroxyallantoinát, aluminium dihydroxyallantoinát, aluminium aceticotartarát (AAT), mléčnan hlinitý, vřídelní sůl. Výrobci zubních past někdy tvrdí, že pasty s těmito látkami „zpevňují dásně“, ale to je však značně přehnané. Tyto pasty pouze vyvolávají pocit stažení dásní, který však nemá žádný léčebný účinek.\n\nPěnidla a barviva nemají přímo čisticí efekt, ale pěnivost je spotřebiteli považována za důležité kriterium. Nejčastěji se jedna o sodiumlaurylsulfát (SLS), které ovšem může způsobit větší výskyt ústních vředů (tzv. aftů) u některých lidí, kteří jsou na tuto látku citlivější, proto dražší pasty tuto látku neobsahují a to vede k snížení jejich pěnivosti. Pěnidla SLS a SCS ale mohou mít i nepříznivé účinky na dutinu ústní, a to zejména u citlivé ústní dutiny, kde mohou zvyšovat riziko vzniku aftů.\n\nChuťovými přísadami mohou být umělá sladidla (sacharin, sorbitol) nebo jiné látky (anýz, máta peprná, blahovičník). Dalšími netradičními příchutěmi jsou meruňka, skořice, zázvor, vanilka, citrón a celá řada dalších příchutí. Tyto pasty mohou pouze imitovat určitou příchuť, ale nutně nemusí obsahovat přírodní zdroj této příchuti. Příchuť žvýkačky se požívá hlavně u past určených dětem, ale paradoxně to vede k nežádoucímu polykání pasty.\n\nPojidla a zvlhčující složky udržují správnou konzistenci (glycerol, Cellulose Gum).\n\nKonzervační látky zajišťují stálost účinnosti a ostatních vlastností pasty.\n\n\n"}
{"id": "116587", "url": "https://cs.wikipedia.org/wiki?curid=116587", "title": "Mšeno (přehradní nádrž)", "text": "Mšeno (přehradní nádrž)\n\nÚdolní nádrž Mšeno nebo Přehrada Mšeno obecně nazývaná Jablonecká přehrada je největší přehrada v povodí Lužické Nisy. Nalézá se nedaleko centra Jablonce nad Nisou a v bezprostřední blízkosti jeho sídlištní zástavby. Je napájena Mšenským potokem. Přehrada patří mezi největší městské nádrže ve střední Evropě a tvoří údajně největší vnitroměstskou vodní plochu v Evropě na východ od Ženevského jezera. Postavena byla v letech 1906–1908 pražskou stavební firmou Franz Schön a synové.\n\nPodnět ke stavbě přehrady daly ničivé povodně na konci 19. století, (především povodeň z 30. července 1897). Jako projektant se na přípravě stavby přehrady podílel i univerzitní profesor Otto Intze z Cách. Konkurz vyhrála firma Schön a synové z Prahy. Stavba byla zahájena v květnu 1906, dokončena v roce 1909, štola z Lužické Nisy byla dokončena v roce 1910 a zkolaudována v březnu 1911. Stavba stála 4 238 190 rakouských korun.\nNaposledy byla přehrada vypuštěna v letech 1998 a 1959.\n\nZděná hráz a náspy s cestami dělí nádrž na tři části.\nS hrází souvisí dvě přívodní štoly: z Bílé Nisy a z Lužické Nisy.\nZásobní objem nádrže činí 1,897 mil. m³ (maximální až 2,786 mil. m³).\n\nPlocha vodní plochy je necelých 40 ha.\nVýška hlavní hráze je 15,8 m, délka 425 m, šířka hráze 4,5 m v koruně a 15 m v základech.\nLeží na kótě 513 m n. m.\nVýška hráze nad základovou spárou 20 m.\n\nVzhledem k velkým průsakům pod podložím hráze byla pod hrází vybudována speciální injekční štola. Práce na štole započaly v prosinci 1997 a již za 3 roky bylo vše hotovo. Při budování štoly se používalo malých naloží k narušení horniny. Ta byla následně pomocí klasických kolejových vozíků odvážena k montážní šachtě kde byla jeřábem vyzvedávána. Po vyhloubení celé štoly zde bylo provedeno vybetonování. Používalo se speciální pojízdné bednění. Bednění se sundávalo již druhý den. Po tomto vybetonování byla provedena injektáž a speciální vrty na zjištění stavu tělesa hráze. To bylo ve výborném stavu a tudíž zde nebyla potřeba tak nákladná sanace. O to horší však byla injektáž pod podlahou. Zprvu bylo plánováno s tím že se bude používat cementová směs. Avšak podloží bylo tak husté, že směs se nedostávala daleko a bylo by potřeba provádět více vrtů. Proto bylo rozhodnuto o nákupu speciální hmoty na bázi polyuretanu, která byla navíc dvousložková a po smíchání se rozpínala a tudíž vytvářela vysoký tlak. Sanace dopadla velmi dobře. Předpokládaný průsak byl 0,1 l.s avšak jeho hodnota je 0,06 l.s.\nŠířka této štoly pod hrází je 1,8 m. Délka štoly od Pasek z Lučanské Nisy je 636 m.\n\n\n"}
{"id": "116588", "url": "https://cs.wikipedia.org/wiki?curid=116588", "title": "Shadows Collide with People", "text": "Shadows Collide with People\n\nShadows Collide with People je sólové album Johna Fruscianteho, kytaristy skupiny Red Hot Chili Peppers.\n\nVšechny písně napsal Frusciante s výjimkou označených.\n\n"}
{"id": "116591", "url": "https://cs.wikipedia.org/wiki?curid=116591", "title": "Stebno", "text": "Stebno\n\nStebno () je obec v okrese Ústí nad Labem v Ústeckém kraji přibližně 5,5 km jjz. od centra Ústí nad Labem, na náhorní planině Českého středohoří ohraničené hlubokými údolími řek Labe a Bíliny. Žije v ní obyvatel.\n\nNejstarší písemná zmínka pochází z roku 1352.\n\n\nBarokní kostel svatých Šimona a Judy z roku 1692 stojí při silnici v obci. Na západní věži se nachází zvon z roku 1728 od Antonína Schönfelda z Prahy.\n\n\n"}
{"id": "116592", "url": "https://cs.wikipedia.org/wiki?curid=116592", "title": "Provozovatel drážní dopravy", "text": "Provozovatel drážní dopravy\n\nProvozovatel drážní dopravy (dopravce na dráze, dopravce v drážní dopravě) je fyzická nebo právnická osoba, která je na základě osvědčení dopravce, licence vydaných příslušným drážním správním úřadem a přidělené kapacity dopravní cesty oprávněna provozovat drážní dopravu. Pro železniční dráhy kromě speciálních (např. metra) je drážním správním úřadem Drážní úřad, pro ostatní dráhy hlavní město Praha a obce s rozšířenou působností státní správy.\n\nProvozovat drážní dopravu znamená:\nK provozování drážní dopravy mj. potřebuji drážní vozidla (lokomotivy, vozy osobní nebo nákladní) a pracovníky kteří provoz těchto vozidel zajišťují (strojvedoucí, vlakvedoucí, průvodčí, posunovače, uklízečky), skladiště zboží (zavazadlové manipulanty, prodejce jízdenek) a pracovníky, kteří zajišťují údržbu a opravy vozidel (pokud se tyto služby nenakupuji).\n\nLicence k provozování drážní dopravy může být udělena za podmínek mj. že:\n\nprovozovatel drážní dopravy je mj. povinen: (stručný výčet)\nNeplnění povinností je hodnoceno jako správní delikt a může podle druhu následovat pokuta až do výše 1 mil. Kč.\nProvozovatel drážní dopravy může být na dané dráze zároveň i provozovatelem dráhy. Jedná-li se v tomto případě o dráhu celostátní nebo regionální, musí mít osoba, která je na této dráze zároveň dopravcem i provozovatelem dráhy, oddělené účetnictví pro obě činnosti. Dopravce na celostátní a regionální dráze musí také vést oddělené účetnictví pro osobní a nákladní dopravu. Tato opatření mají zabránit tzv. křížovému financování, kdy jsou finanční prostředky získané z jedné činnosti přelévány do druhé činnosti a tím je omezena konkurence mezi dopravci.\n\nVšichni provozovatelé drážní dopravy s platnou licencí mají mít podle zákona rovný přístup na všechny celostátní i regionální dráhy bez ohledu na to, kdo je provozovatelem takové dráhy. Tato zásada neplatí na vlečkách. Správa železnic, státní organizace, přijímá žádosti drážních dopravců, kteří chtějí provozovat dopravu na státních dráhách. Jednu trať může užívat i více dopravců, Správa železnic jim proto v souladu se zákonem přiděluje kapacitu dopravní cesty. Dopravce hradí vlastníkovi (správci) dopravní cesty poplatek za užívání dráhy. Maximální výše poplatku za použití dopravní cesty ve správě Správy železnic je stanovena cenovým výměrem Ministerstva financí.\n\nZ historických důvodů jsou největším provozovatelem drážní dopravy v Česku České dráhy, v nákladní dopravě jejich dceřiná společnost ČD Cargo. Mezi další firmy provozující pravidelnou osobní drážní dopravu patří RegioJet, Leo Express a ARRIVA vlaky. Mezi nejvýznamnější nákladní dopravce patří PKP Cargo International, Unipetrol Doprava a METRANS Rail.\n\nNa železniční dráze speciální (metro), tramvajové dráze, trolejbusové dráze a lanové dráze působí obvykle jediný dopravce, který je zároveň provozovatelem dráhy. Většinou jsou to podniky vlastněné zcela nebo převážně městem (městské dopravní podniky), několik lanových drah včetně dopravy na nich provozují i České dráhy.\n\nDotovanou dopravu si u dopravců objednává stát, kraje a obce (v samostatné působnosti) a sjednává ji s nimi v rámci tzv. závazku veřejné služby. Stát (prostřednictvím Ministerstva dopravy) objednává některé dálkové vlaky, kraje takzvanou základní dopravní obslužnost a obce takzvanou ostatní dopravní obslužnost, do níž patří i městská hromadná doprava. Takoví objednatelé mají povinnost uhradit dopravci prokazatelnou ztrátu vypočtenou podle zákona. Objednávat dopravu si u dopravců však mohou i další subjekty nebo ji dopravci mohou provozovat na vlastní náklady.\n\nMinisterstvo dopravy a kraje zatím ne vždy dbají rovnosti dopravců na železničním trhu a ze zvyku i z jiných důvodů mnohdy upřednostňují České dráhy, i když o uzavření smlouvy o závazku veřejné služby požádá včas jiný dopravce. V Karlovarském kraji sice v roce 2005 poptávkové řízení kraje na provozování dopravy na jedné z tratí od roku 2006 po dobu pěti let uspěl dopravce Viamont, ale SŽDC mu nepřidělila kapacitu dopravní cesty a Ministerstvo dopravy na svém webu veřejně bojkotovalo výsledky poptávkového řízení propagací plánů Českých drah, které hodlají i nadále v této trase provozovat dotovanou dopravu. První kolo výběrového řízení Ministerstva dopravy na provozování rychlíků na některých tratích bylo zrušeno a ve druhém kole byly zadávací podmínky přizpůsobeny nabídce Českých drah z prvního kola, České dráhy uspěly s evidentně dumpingovými cenami. Kromě Libereckého a Karlovarského kraje zatím žádný kraj výběrová řízení na zajištění dopravní obslužnosti nevyhlásil.\n\n\n\n"}
{"id": "116593", "url": "https://cs.wikipedia.org/wiki?curid=116593", "title": "Estrální cyklus", "text": "Estrální cyklus\n\nEstrální cyklus je označení pro periodické, fyziologické změny v těle i chování samic placentálních savců, které jsou navozeny působením pohlavních hormonů a slouží k zajištění reprodukce. Estrálními cykly prochází naprostá většina savců, pouze u lidoopů a u člověka jsou nahrazeny cyklem menstruačním.\n\nEstrální cykly začínají v pubertě a pokračují až do smrti samice. Během jejího života se v určitých intervalech střídají období říje, kdy je samice sexuálně aktivní, a období klidu.\n\nU všech savců, u zvířat s estrálním cyklem stejně jako u člověka, je cyklus řízen pohlavními hormony. Ve vaječníku začne pod vlivem FSH růst folikul obsahující nezralé vajíčko. Zrající folikul tvoří estrogen, který stimuluje sliznici dělohy, tedy endometrium, k růstu. Zralý, Graafův folikul praskne pod vlivem luteinizačního hormonu a dojde k ovulaci, vajíčko se uvolní do vejcovodu. Prasklý folikul se přemění na žluté tělísko, které produkuje progesteron. Ten po určitou dobu udržuje sliznici dělohy připravenou k uhnízdění oplozeného vajíčka.\n\nRozdíly mezi menstruačním a estrálním cyklem se ukáží teprve pak, když k oplození nedojde. V menstruačním cyklu nastoupí menstruace - vysoké endometrium odumře, odloučí se a společně s krví vyjde ven. V estrálním cyklu k tomu nedochází - výstelka se zase sníží, ale neodlučuje se.\n\nBěhem menstruačního cyklu začíná růst nového folikulu hned po menstruaci. V estrálním cyklu toto neplatí, cyklus je následován různě dlouhým obdobím klidu.\n\nVe vaječníku začíná vlivem hormonů dozrávat jeden či více folikulů. Děložní sliznice roste, je prosáklá hlenem a krví. Samice je vyhledávaná samci, které ale odhání.\n\nU některých zvířat, typicky u feny nebo jalovice, je děložní sliznice tak nasáklá krví, že se objeví krvavý výtok z pochvy. S lidskou menstruací ale nemá nic společného.\n\nEstrus, neboli vlastní říje, je období, kdy samice může zabřeznout. Samice je receptivní, ochotně přijímá samce, „drží mu“. Objevuje se typické chování: např. vzeskakování (u krav), hlasité volání po samci, blýskání se (klisna), typická poloha - lordóza s ocasem na stranu apod. Vulva může být oteklá, objevuje se hlenovitý výtok.\n\nOvulace může být spontánní nebo provokovaná (kočka, fretka, králík), kdy ovulace nastane teprve při koitu.\n\nHodnoty estrogenu klesají, ve vaječníku se vytváří žluté tělísko. Děložní sliznice je pod vlivem progesteronu, u některých zvířat se vlivem poklesu estrogenu objevuje krvavý výtok. Samice už nepřijímá samce a odhání je.\n\nNedošlo-li k zahnízdění vajíčka, nastává diestrus. Žluté tělísko přestane produkovat progesteron a děložní sliznice regreduje a její výška se snižuje na klidovou hodnotu.\n\nAnestrus je klidová fáze, během které neprobíhají žádné cyklické změny související s rozmnožováním. Následující cyklus se spouští vlivem melatoninu a je z velké části řízen ročním obdobím.\n\nFrekvence cyklů se liší v závislosti na druhu zvířete. Domácí hospodářská zvířata, jako je prase, skot nebo kůň, a potom hlodavci, jsou polyestrická zvířata - cyklus se opakuje mnohokrát do roka. Ale i u nich je cyklus do jisté míry závislý na roční době. Prasnice přichází do říje každých 22 dní, ale v létě, kdy by se (v přírodě) selata narodila do nepříznivých podmínek, mají problémy se zabřezáváním a selat se rodí méně. Kozy a ovce naproti tomu nejlépe zabřezávají na podzim, kdy se mláďata rodí na jaře. Kočka je sezónně polyestrická.\n\nDiestrická zvířata jsou taková, u kterých se cyklus opakuje dvakrát ročně. Typickým příkladem je fena. Monoestrická zvířata přicházejí do říje jen jednou ročně. Je to většina divokých druhů zvířat.\n\nU domácích zvířat je důležité včas rozpoznat říji, aby mohlo dojít k připuštění a zabřeznutí samice. U hospodářských zvířat je toto motivováno hlavně ekonomickými důvody - dojde-li k přeběhnutí (tzn. říje proběhne a samice není březí) až do další říje (21 dní u krávy i u prasnice) je zvíře krmeno jaksi „zbytečně“ a jen krmivo pro prasnici během neproduktivních krmných dnů stojí kolem 1 tisíce korun. Připočteme-li cenu selat, která se v důsledku přeběhnutí nenarodila, vyjde nám, že vzniklá škoda není zanedbatelná. To samé platí v případě jalovic nebo dojnic. Zvířata se musí sledovat, jestli se u nich neobjeví příznaky říje (krávy vzeskakují, u prasnic se při zatlačení na zadní část hřbetu objeví reflex nehybnosti). Také se používají hormonální injekce nebo implantáty k synchronizaci říje, což umožňuje plánovanou inseminaci velkého množství samic.\n\nU zvířat chovaných ze záliby, zvláště tedy při chovu čistokrevných psů nebo koček, je také vhodné vědět přesnou dobu pro připuštění. Estrální cyklus feny (tedy „hárání“) trvá asi 3 týdny a samotný estrus, tedy chvíle, kdy fena přijme psa a může zabřeznout, může trvat třeba jen 4 dny. Přesná fáze cyklu se dá zjistit výtěrem z pochvy nebo ještě přesněji sledováním hladiny progesteronu v krvi.\n\nU samic druhů s provokovanou ovulací se, když během předcházejících cyklů nedošlo k zabřeznutí, může objevit přetrvávající říje (hyperestrogenismus). Protože bez koitu se samcem nedojde k ovulaci, hladina estrogenů zůstává vysoká a samice zůstává v říji velmi dlouho. I když cykly proběhnou, intervaly mezi nimi se zkracují. To má nepříznivý dopad na organismus samice (stres, útlum kostní dřeně v důsledku vysoké hladiny estrogenů), může dojít i k úhynu. Přetrvávající říje bývá problém zvláště u doma držených zvířat, jako je kočka nebo fretka. Spolehlivým řešením je kastrace.\n\nDalším zdravotním problémem spojeným s estrálním cyklem je falešná březost. Je to stav, při kterém se organismus samice (i samice samotná) chová, jako by byla březí.\n\nŘíjné chování samic je natolik odlišné, že u hospodářsky významných zvířat jsou pro jeho popis ustáleny zvláštní jazykové vazby:\n\n"}
{"id": "116596", "url": "https://cs.wikipedia.org/wiki?curid=116596", "title": "Kolovratský palác (Praha, Valdštejnská)", "text": "Kolovratský palác (Praha, Valdštejnská)\n\nKolovratský palác je pozdně barokní palác od Ignáce Jana Nepomuka Palliardiho ve Valdštejnské ulici v Praze na Malé Straně. Palác je součástí sídla Senátu Parlamentu České republiky a přiléhá k němu Malý Fürstenberský palác a Kolovratská zahrada, která je součástí komplexu Palácových zahrad pod Pražským hradem.\n\nKolovratský palác byl postaven na konci 18. století na místě menšího domu. Stavbu zadala manželka šlechtice Heřmana Jakuba Černína vynikajícímu architektovi Ignáci Palliardimu. Vzniklo tak honosné šlechtické sídlo, jež v době klasicismu mělo připomenout palácový typ vrcholného baroka. V 19. století byl palác, již v držení Kolovratů, přestavěn v novobarokním slohu do dnešní podoby. Interiér doznal od této doby mnohých změn, zajímavé jsou dva reprezentativní salonky – Růžový a Zelený – a původně pozdně barokní pilířové schodiště. S tímto palácem stavebně souvisí Malý Fürstenberský palác, postavený kolem roku 1770. K němu se připojuje půvabná rokoková terasovitá zahrada, vybavená altány, schodištěm a balustrádami a vystupující do trojdílné sala terreny. Kolovratskou zahradou je palác spojen také s palácem Pálffyů. Zahrada je součástí přístupného komplexu zahrad pod Pražským hradem.\nTyto paláce, Kolovratský a Malý Fürstenberský, jsou od roku 1918 v držení státu. V době první republiky zde sídlilo předsednictvo ministerské rady, po roce 1945 ministerstvo informací a osvěty, později ministerstvo kultury.\n\nV roce 2003 byla zahájena celková rekonstrukce Kolovratského paláce a Malého Fürstenberského paláce, která byla dokončena Kanceláří Senátu v roce 2006. Nejzajímavější prostory Senátu jsou přístupné během státních svátků v rámci dnů otevřených dveří.\n\n\nKolovratský palác je součást národní kulturní památky \"sídlo Parlamentu České republiky\".\n\n"}
{"id": "116597", "url": "https://cs.wikipedia.org/wiki?curid=116597", "title": "Julian Lennon", "text": "Julian Lennon\n\nJohn Charles Julian Lennon (* 8. dubna 1963 v Liverpoolu) je britský zpěvák a kytarista, jeden ze dvou synů Johna Lennona, jeho matkou byla Cynthia Lennon.\n\nNa kytaru začal hrát na střední škole, již předtím ale zkoušel hru na bicí, na albu svého otce Johna Lennona \"Walls and Bridges\" bubnoval ve skladbě \"Ya-ya\".\nV roce 1980 opustil studium a začal pracovat jako barman. O tři roky později anonymně zaslal své nahrávky hudebnímu producentovi a jelikož se líbily, americká firma Atlantic Records s ním podepsala smlouvu na nahrání prvního alba \"Valotte\". Na albu se jako další hudebníci podíleli Justin Clayton a Carlos Moreles. Téměř všechny skladby napsal on sám. Album bylo velmi úspěšné. Po vydání tří velmi úspěšných singlů zahájil turné, které bylo hned vyprodáno.\nStal se z něj všestranný hudebník, který zpívá, hraje na kytaru, basovou kytaru, perkuse, bicí i klávesy.\n\nI druhé album \"The Secret Value of Daydreaming\" z roku 1986 přineslo mladému Lennonovi velký úspěch a tím začíná jeho spolupráce s významnými hudebníky (Billy Joel, Chuck Berry…). Julian mimo jiné vystupuje v muzikálech a dabuje animované filmy.\n\nV dalších letech vydal několik velmi úspěšných hudebních alb. V současné době koncertuje po celém světě.\n\n\n\n"}
{"id": "116600", "url": "https://cs.wikipedia.org/wiki?curid=116600", "title": "Władysław Langner", "text": "Władysław Langner\n\nWładysław Aleksander Langner (18. června 1896 Jaworów u Lvova, Halič, dnes Ukrajina – 28. září 1972 Newcastle upon Tyne, Spojené království) byl polský generál.\n\nWładysław Langner se narodil v roce 1896. V letech 1914 až 1917 sloužil v I. brigádě polských legií. V roce 1914 byl povýšen do hodnosti podporučíka. Od listopadu 1918 velel praporu v 1. pluku. V roce 1920 byl povýšen na podplukovníka.\n\nV letech 1923 až 1927 velel 40. pěšímu pluku ve Lvově. Roku 1924 byl povýšen do hodnosti plukovníka, v letech 1928 až 1934 pracoval ve Varšavě na ministerstvu obrany. V roce 1933 byl povýšen na brigádního generála. \n\nV roce 1939 velel obraně Lvova před Rudou armádou. Dne 22. září 1939 kapituloval, aby zachránil město před zničením. Později uprchl do Francie. Ve Velké Británii byl od roku 1941 a velel 3. střelecké brigádě.\n\n"}
{"id": "116602", "url": "https://cs.wikipedia.org/wiki?curid=116602", "title": "Estrapáda", "text": "Estrapáda\n\nEstrapáda je způsob popravy či mučení. Jeho podstatou je tažení rukou svázaných za zády mučené osoby směrem vzhůru a od těla, což vede k intenzivní bolesti a často k vykloubení rukou s následkem trvalého poškození šlach, svalstva, nervů a ramenních kloubů. V minulosti mnoho lidí na následky způsobených zranění zemřelo.\n\nPoužívaly se různé varianty tohoto mučení. Odsouzenec byl vytažen provazem za ruce svázané za zády tak vysoko, že se jeho chodidla přestala dotýkat země a takto ponechán libovolně dlouhou dobu. Nebo byl s rukama svázanýma za zády vytažen provazem na vrchol stožáru nebo šibenice a následně volným pádem spuštěn dolů, ale ne až na zem. Vlastní vahou těla při napnutí provazu pak došlo k vykloubení rukou. Nebo byly nohy odsouzence připoutány k podložce či zatíženy závažím a pak byl za svázané ruce tažen vzhůru tak dlouho, až došlo k vykloubení rukou.\n\nEstrapádu patrně vynalezli v Itálii. Používala se hlavně na Sicílii, na Sardinii, ve Francii, v Rusku, v Číně a v některých německých státech. Dnes se touto metodou oficiálně již nepopravuje; tuto techniku však nadále využívá řada režimů k mučení zajatců. Podle dochovaných svědectví ji používali nacisté při výsleších a trestání vězňů v koncentračních táborech i severovietnamští vojáci při výslechu zajatých Američanů nebo izraelští vojáci při výslechu Palestinců podezřelých z terorismu (odtud výraz \"Palestinské věšení\", \"Palestinian hanging\" v angličtině).\n\nTaké v moderní době je zdokumentováno používáni estrapády. Například v roce 1996 Evropský soud pro lidská práva uznal Turecko, respektive tureckou policii vinou z mučení vězňů tímto způsobem. Používání estrapády bylo zmiňováno rovněž v kauze mučení iráckých zajatců americkými vojáky v Abú Ghrajb, konkrétně jako příčina smrti Manadela al-Džamadiho v roce 2003. Jeden z nejnovějších případů, mučení bojovníků IS zajatých iráckou armádou v bitvě o Mosul technikou estrapády, zveřejnila ruská televize RT v červnu 2017.\n\nV Paříži je ulice \"Rue de l'Estrapade\" a na jejím konci náměstí \"Place de l'Estrapade\" pojmenované podle zařízení k provádění estrapády, které se na tomto místě provozovala až do konce 17. století především k popravám protestantů.\n"}
{"id": "116603", "url": "https://cs.wikipedia.org/wiki?curid=116603", "title": "Sean Lennon", "text": "Sean Lennon\n\nSean Ono Taro Lennon (* 9. října 1975 v New Yorku), americký hudebník, jeden ze dvou synů Johna Lennona, jeho matkou je Yoko Ono.\n\nSean se narodil v den narozenin svého otce. Po jeho narození si John Lennon \"dal pauzu\" a uzavřel se před okolním světem, věnoval se pouze Seanovi a staral se o domácnost. Vynahrazoval tím to, co zameškal při narození prvního syna Juliana v roce 1963, kdy začínala beatlemánie. Yoko Ono převzala obchodní povinnosti a chodila do práce. Až v srpnu 1980 začal Lennon znovu skládat hudbu a natáčet písně.\n\nPo smrti Johna Lennona (8. prosince 1980) začal Sean studovat internátní školu ve Švýcarsku. Do hudebního světa se Sean dostává v osmi letech na albu své matky. Ve třinácti letech se objevil ve videoklipu Michaela Jacksona \"Moonwalker\".\nNa začátku 90. let se objevil na albu Lennyho Kravitze. Také založil vlastní skupinu \"IMA\", která debutovala jako doprovodná skupina na albu Yoko Ono \"Rising\" i turné v roce 1995.\n\nPrvní album \"Into the Sun\" (1998) natočil společně se členem Beastie Boys Adamem Yauchem a odjel i na první světové turné.\n\nSean Lennon se projevil jako všestranný hudebník, kromě zpěvu hraje na kytaru, basovou kytaru, bicí, perkuse a klavír.\n\n\n\n"}
{"id": "116604", "url": "https://cs.wikipedia.org/wiki?curid=116604", "title": "Index (databáze)", "text": "Index (databáze)\n\nINDEX (někdy též označovaný jako klíč – KEY) je databázová konstrukce, sloužící ke zrychlení vyhledávacích a dotazovacích procesů v databázi, definování unikátní hodnoty sloupce tabulky nebo optimalizaci fulltextového vyhledávání.\n\nIndex je obvykle definován výběrem tabulky a jednoho konkrétního sloupce (nebo více sloupců), nad kterými si analytik nebo designér databáze přeje dotazování urychlit; dále pak technickým určením datového typu a typu indexu. Chování a způsoby uložení indexů se mohou významně i výrazně lišit podle použité databázové technologie.\n\nVýjimku mohou tvořit například fulltextové indexy, které jsou v některých případech (nerelační databáze typu Lotus Notes) definovány nad celou databází, nikoliv nad konkrétní tabulkou.\n\nVytvoření indexu způsobí zvýšení nároků databázového serveru na operační paměť a diskový prostor (o vyhledávací struktury, pokud se ukládají ve formě souboru). Velikost samotných základních dat to ale neovlivní. Ovlivní se ale práce databáze. Například, při importu dat (exportovaných z databáze na jiném počítači) definuje cílový databázový server strukturu tabulek a indexů, inicializuje pro ně potřebnou paměť (a diskový prostor) a během importu bude krom samotných dat průběžně aktualizovat i struktury indexů. Jinými slovy, ukládání do db je zpomaleno těmito procesy(vytvoření indexu a zapsání), ale čtení je značně urychleno (právě díky indexům).\n\nVytvořením indexu (například příslušným příkazem jazyku SQL – CREATE) databázový server (též zvaný Systém řízení báze dat – SŘBD) zarezervuje pro požadovaný index určitou část paměťového prostoru a uloží do něj informace o rozmístění hodnot indexovaných sloupců v tabulce (obvykle ve strojové a pro člověka nečitelné podobě, která závisí na použitých vnitřních algoritmech indexace). Pokud později dojde k dotazu (například pomocí příkazu SELECT nebo použitím pohledu), který se týká indexovaných sloupců, není tabulka prohledávána podle toho, jak jsou za sebou řádky uloženy, ale pomocí informací uložených v paměťovém prostoru indexu je přistupováno přímo k relevantním řádkům tabulky – dalo by se říct, že index funguje trochu podobně jako rejstřík v knize, kde místo odkazu na příslušnou stránku knihy je ukazatel na paměťové místo s kýženými daty.\n\nNa první pohled by se mohlo zdát, že čím víc indexů, tím lepší chování databáze a že po vytvoření indexů pro všechny sloupce všech tabulkách dosáhneme maximálního zrychlení. Tento přístup naráží na dva zásadní problémy:\n\nPro správné zvolení indexů by ten, kdo databázi navrhuje, měl vědět, jak často se vybírané záznamy z dané tabulky třídí podle zamýšleného sloupce (a kandidáta na index) a nakolik je důležité, aby vyhledávání a třídění podle něj bylo rychlé. U některých tabulek, které jsou např. číselníky o stálém počtu položek, řekněme max. několika desítkách, nemusí být třeba index definovat vůbec (Toto platí pouze v případě, že načtení celé tabulky (full table scan) se provede za max. dvě operace čtení).\n\n CREATE TABLE diskuzni_forum(\nČervený (sedmý) řádek udělá nad sloupcem id primární klíč; zelený (osmý) řádek povyšuje sloupec cas_pridani na (standardní) index – hledání a třídění podle něj bude od této chvíle optimalizováno databázovým strojem.\n\nDatabázové indexy (či indexsekvenční moduly) dělíme do různých druhů podle toho, co chceme při přístupech k primárním datům příslušné databázové tabulky optimalizovat. Označení druhů indexů se může různit, nejčastěji se používají tyto hlavní druhy:\n\nTento primární index tvoří sloupec (nebo kombinace více sloupců), které obsahují primární klíč (někdy označován také jako \"hlavní index\"). Jedná se o zvláštní druh indexu, který se v každé tabulce může vyskytovat nejvýše jednou. Je definován sloupcem (sloupci) tabulky, který svou hodnotou jednoznačně identifikují každý záznam. Ve většině případů dnes je dodržována zvyklost resp. existuje vžitá konvence tento sloupec nazvat ID (odvozeno od slova \"identifikovat\") a jeho datový typ pak stanovit jako typ celočíselný (tedy typ INTEGER či SMALLINT, není-li třeba jinak – není to ale bezpodmínečně nutné). Databázový server musí být v tomto případě navržen tak, že není možné, aby do takto označeného sloupce (k němuž se tento primární index vztahuje) byla vložena duplicitní či multiplicitní hodnota klíče, tedy stejný klíč, který již v tabulce existuje resp. který již byl jednou vložen (takový pokus končí chybovým hlášením a zápisem do chybového logovacího souboru či do logovací tabulky). Klíč je tedy v tabulce unikátní, jedná se de facto o zvláštní případ druhu klíče UNIQUE.\n\nTento unikátní index je tvořen ze sloupců obsahujících \"unikátní klíč\", jedná se o speciální druh indexu, který je významově podobný předchozímu typu PRIMARY co do jednoznačnosti záznamu podle unikátní hodnoty klíče (typ PRIMARY je pouze zvláštní případ typu UNIQUE, jedná se vlastně o podtyp) v databázové tabulce (ostatně, jak naznačuje i sám jeho název) a v praktickém dopadu, který to pak na práci s příslušnou databází má. Na rozdíl od předchozího typu však nemusí být unikátní index jediný, ale může být definováno více. Například kromě ID záznamu o osobě můžeme požadovat i unikátnost sloupce s loginovým jménem osoby. Jednotlivý index může být i složen z více sloupců. Například v tabulce o biologických druzích budeme potřebovat unikátnost kombinace druhového a rodového jména. Potom opět nelze vložit záznam s hodnotou klíče, který by již v této kombinaci někde v tabulce existoval respektive byl již dříve do tabulky vložen (situace opět vede k chybovému hlášení vypisovanému na standardní výstup a zápisu do chybového logovacího souboru či tabulky).\n\nIndex též zvaný SECONDARY je tvořen pro sloupce, které obsahují \"sekundární klíč\" čili \"druhotný klíč\" (někdy bývá též označován jako vedlejší index). Definicí jednoho či více indexů tohoto typu v tabulce zajišťujeme optimalizaci vyhledávání podle dalších sloupců, mimo primární nebo unikátní indexy. Databázový server vytvoří a nadále udržuje vnitřní konstrukci odkazů na řádky tabulky, jež poskytuje uspořádání podle příslušných hodnot ve sloupci, k němuž je index logicky vázán (podle hodnot sekundárního klíče). Udržování takto uspořádané konstrukce urychluje vyhledávání záznamů v databázi (je možno použít některé matematické interpolační numerické metody), logické či fyzické řazení záznamů jakož i jiné další datové operace s tabulkou, jež se mají provést na podmnožině záznamů z tabulky vymezené podmínkou položenou na hodnoty v sekundárním klíči. Na rozdíl od předchozích indexů PRIMARY a UNIQUE lze do tabulky vkládat záznamy, které nejsou v sekundárním indexu unikátní. U některých databázových systémů se může jednat i o sloupce tzv. fiktivní, tedy sloupce odvozené respektive vypočtené z hodnot sloupců fyzických resp. uložených.\n\nVytvořením indexu tohoto typu se databázový server bude snažit optimalizovat fulltextové vyhledávání v daném sloupci u dané tabulky. To, jakým způsobem to udělá, záleží na databázovém serveru samotném, průvodním jevem může být to, že na disku nebo v operační paměti bude udržovat například statistiku slov, které byly v tomto sloupci a tabulce zadány, nebo jiné pomocné hašovací funkce nebo vyhledávací tabulky.\n\nParciální index je index, který spadá do jednoho z výše uvedených základních druhů (v drtivé většině případů INDEX), ale týká se jen určité podmnožiny řádků tabulky. Databázový stroj s ním pracuje jen za určité podmínky, tato podmínka se týká některých z ostatních polí v dané tabulce, tato podmínka je součástí definice parciálního klíče. Parciální klíče mají jen některé databáze (např. PostgreSQL). Situace, kdy záznamy tabulky příliš nerovnoměrně spadají do jedné velké podskupiny, je příkladem a důvodem pro vytvoření parciálního indexu, který v této podskupině (a pouze v ní) záznamy zindexuje.\n\nFunkční nebo též výrazový index pracuje (tj. porovnává, vyhledává, vytváří si interní pořadové tabulky) s prostou hodnotou sloupce, nad kterým je definován, ale nad funkční hodnotou na něj aplikovanou nebo i výrazem z nich složených. Pokud sledovaný výraz umožňuje použití i více sloupců z tabulky, lze pomocí něj nastavit i složitější chování přímo v databázovém stroji, například:\n\n\n\n\nV jiných databázích by se tato funkčnost provedla přiřazením sloupců, které mají dohromady být unikátní (v tomto případě first_name a last_name) do jednoho unikátního indexu. Podporuje-li databázový stroj funkční indexy s libovolným výrazem ze sloupců z dané tabulky, schopnost přiřadit více sloupců do jednoho indexu tím více než dostatečně supluje a objektivně se dá říci, že se jedná o flexibilnější řešení s většími možnostmi.\n\nFunkčními indexy disponují například databáze PostgreSQL.\n\n\n"}
{"id": "116607", "url": "https://cs.wikipedia.org/wiki?curid=116607", "title": "Malý Fürstenberský palác", "text": "Malý Fürstenberský palác\n\nMalý Fürstenberský palác (též Černínský dům) je svými rozměry menší stavba v pozdně barokní podobě v ulici Valdštejnská č.o.12 v Praze na Malé Straně (č.p. 155 a 156/III). Palác vznikl sloučením starších staveb pod Kolovratskou zahradou a je připojen k zadnímu traktu Kolovratského paláce. Oba paláce jsou součástí sídla Senátu Parlamentu České republiky, které je národní kulturní památkou.\n\nPalác sousedí s Kolovratským palácem, se kterým sdílí zahradu. Objekt s velmi složitým půdorysem vznikl v roce 1770 přestavbou dvou renesančních domů, doložených v 16. století. K němu se připojuje zajímavá rokoková terasovitá zahrada se schodištěm a balustrádami, jež nahoře ústí do trojdílné sala terreny. Zahrada je součástí komplexu zahrad pod Pražským hradem.\nV roce 1732 je spolu se zahradou koupila Marie Barbora Černínová z Chudenic a započala se sérií jejich přestaveb, při které byl nově vzniklý palác připojen k sousednímu Kolovratskému paláci. Po koupi budovy čp. 154 došlo k stavebnímu sjednocení obou budov. Někdy se uvádí tato přestavba až o něco později ve spojitosti s přestavbou sousedního Kolovratského paláce podle projektu Ignáce J. N. Palliardiho. Koncem 18. století jej synovec hraběnky Černínové Jan Arnošt hrabě Schaffgotsch nechal stavebně oddělit. V roce 1801 koupil dům František Wimmer, roku 1866 objekt získal Maxmilián Egon III. kníže z Fürstenberka. Fürstenberkové budovu vlastnili do roku 1918, kdy jim ji konfiskoval československý stát.\n\nV Malém Fürstenberském a přilehlém Kolovratském paláci v době první republiky sídlilo předsednictvo ministerské rady, po roce 1945 ministerstvo informací a osvěty, později ministerstvo kultury. V roce 2003 byla zahájena celková rekonstrukce Kolovratského paláce a Malého Fürstenberského paláce, která byla dokončena v roce 2006. Od té doby je využíván různými státními úřady, naposledy Senátem.\n\nPalác je součást národní kulturní památky \"sídlo Parlamentu České republiky\".\n\n\n"}
{"id": "116608", "url": "https://cs.wikipedia.org/wiki?curid=116608", "title": "Ukřižování", "text": "Ukřižování\n\nUkřižování je historický způsob potupné popravy, jehož se užívalo především ve starověku; spočíval v zavěšení odsouzencova těla za rozpjaté ruce na kříž. Tímto způsobem se popravovali vzbouřenci, političtí nebo náboženští agitátoři, piráti, otroci, v císařském Římě pouze lidé, kteří neměli občanská práva. Nejznámějším historickým příkladem je ukřižování Ježíše Krista – kříž, na němž zemřel, se stal jedním ze symbolů křesťanství.\n\nOdsouzený člověk byl někdy nejdříve zbičován a posléze upevněn na kříž. Na popravišti byl odsouzený svlečen ze šatů. Autentický historický popis neexistuje, ale ve starověku člověk patrně nebyl přivazován. Podle jediného dochovaného archeologického artefaktu, který byl nalezen v Izraeli, byl přibit patou nikoli nártem nohy. Dále patrně nebyl přibit dlaněmi, ale ruce byly ze zadu kříže přibity hřeby procházejícími hřbety rukou. Trám byl potom vyzdvižen a pevně připevněn ke svislé části kříže asi 2,5 až 3,5 metru nad zemí. Nad zločincovu hlavu mohlo být umístěno oznámení se jménem odsouzeného a jeho proviněním (\"titulus\"). Kříž mohl mít více podob, například +, T či X (ondřejský kříž). Názory na příčinu smrti při ukřižování se různí, svou roli však patrně sehrálo více faktorů, uvádí se např. hypovolemický šok a pomalé zadušení v důsledku toho, že pozice těla při ukřižování ztěžuje dýchací pohyby. Ukřižovaní někdy nebyli z kříže sejmuti, a tak lidé mohli dlouho vidět řadu křížů jako výstrahu případným následovníkům.\n\nPerský král Dareios I. roku 519 př. n. l. nechal ukřižovat (podle jiných údajů narazit na kůly) 3000 politických odpůrců v Babylónu. Antiochos IV. Epifanés nechal bičovat a křižovat jeruzalémské židy. Jedním z největších a nejznámějších užití tohoto trestu byla poprava 6000 účastníků Spartakova povstání v roce 72 př. n. l.. Kříže byly vztyčeny podél silnice Via Appia z města Capua do Říma, vzdáleného 132 římských mil (asi 200 km).\n\nV Evropě se po nástupu křesťanství ukřižování jako forma popravy nevyskytovalo, šlo však o obvyklý trest ve středověkém Japonsku, zhruba od období Sengoku a v období tokugawského šógunátu. V Japonsku se ukřižování označovalo jako \"haricuke\" (磔), jeho zavedení bylo možná ovlivněno prvními kontakty s křesťanskou tradicí. Odsouzenec byl pověšen na kříž ve tvaru písmene T, kat jej v agónii usmrtil kopím. Ukřižováním byli trestáni převážně lupiči a pronásledovaní křesťané. Několik poprav ukřižováním je v Japonsku výjimečně známo i z pozdější doby, známá je především fotograficky doložená poprava vraha a lupiče Sokičiho (pravděpodobně kolem roku 1867), ukřižování bylo také používáno jako forma mučení válečných zajatců dokonce i za druhé světové války.\n\nUkřižování Ježíše Nazaretského je ústřední motiv nejen pašijí, ale spolu s jeho zmrtvýchvstáním celého křesťanského učení. Ježíš, odsouzený za to, že se označoval za mesiášského krále Židů, byl podle křesťanů syn Boží a svou smrt podstoupil dobrovolně, aby tím vykoupil hříchy celého lidstva. Ježíšův osud na kříži je také častým tématem křesťanského umění.\n\nSmrtí ukřižováním měli zemřít i někteří křesťané. Podle legendy byl v Neronově cirku v Římě ukřižován apoštol Petr, který měl být ovšem pověšen nezvykle hlavou dolů, aby se nestavěl na roveň Kristovi. Svatý Ondřej byl zase ukřižován na po něm pojmenovaném kříži tvaru X.\n\nNa Filipínách se na Velký pátek někteří věřící nechávají dobrovolně přibít na kříž. Katolická církev však s těmito zvyklostmi nesouhlasí a nepodporuje je.\n\nAli Muhammad al-Nimr, který byl jako nezletilý v roce 2011 zadržen v Saúdské Arábii za účast na protivládní demonstraci během Arabského jara, byl v květnu 2014 odsouzen k trestu smrti stětím a k následnému ukřižování.\n\n\n\n"}
{"id": "116609", "url": "https://cs.wikipedia.org/wiki?curid=116609", "title": "Slunečnice", "text": "Slunečnice\n\nSlunečnice (\"Helianthus\") je rod vysokých bylin z čeledi hvězdnicovitých. Celý rod obsahuje přibližně 55 až 67 druhů, dva z nich, slunečnice roční a slunečnice topinambur, se pěstují po celém světě. V Česku se můžeme běžně setkat s pěti druhy a s jedním křížencem.\n\n\"Helianthus\" L., 1753\n\n\n\nMezi slunečnicemi nalezneme jednoleté i vytrvalé rostliny. Mají silný, chlupatý stonek s velkými, řapíkatými, zubatými listy. Níže rostoucí listy jsou střídavé, oválné nebo srdčité, listy při vrcholu stonku jsou užší a střídavé. Dosahují i značné výšky, 60 – 400 cm.\n\nVelké úbory se žlutými jazýčkovitými květy vyrůstají na konci stonku. U slunečnice roční existují i odrůdy se smetanovými, oranžovými nebo červenými květy. Mladá rostlina je heliotropní, tzn, že květy se otáčejí za sluncem. Až při dozrávání semen úbor postupně těžkne a sklání se k zemi.\n\nSemena slunečnice jsou v semenících uspořádána do spirál o dvou po sobě jdoucích číslech Fibonacciho posloupnosti.\n\nVětšina druhů tohoto rodu pochází ze Severní Ameriky, převážně z USA, areál rozšíření zahrnuje i jižnější oblasti Kanady. Několik druhů pochází i z horských oblastí Jižní Ameriky.\n\nVzhledem k pěstování se vytvořily u několika druhů i sekundární areály, ve kterých se zplanělé formy uchytily.\n\n\n\n\n \n"}
{"id": "116611", "url": "https://cs.wikipedia.org/wiki?curid=116611", "title": "Linda McCartney", "text": "Linda McCartney\n\nLinda Louise McCartney, rozená Linda Louise Eastman, (24. září 1941 New York - 17. dubna 1998 Tucson, Arizona) byla americká fotografka, klávesistka, aktivistka za práva zvířat a manželka Paula McCartneyho.\n\nVyrůstala ve Scarsdale ve státě New York v židovské rodině (otec Lee Eastman, matka Louise Sara Lindner Eastman). Před tím, než se seznámila s Paulem McCartneym, pracovala jako profesionální fotografka pro rock and rollovou scénu, dělala portréty hvězdám jako např.: Aretha Franklinová, Jimi Hendrix, Bob Dylan, Janis Joplin, Eric Clapton, Simon & Garfunkel, The Who, The Doors nebo The Rolling Stones.\n\nJejím prvním manželem se stal John Melville See, ml., kterého potkala na University of Arizona. Vzali se v červnu 1962, v prosinci se jim narodila dcera Heather (později ji adoptoval Paul McCartney). V červnu 1965 se manželé rozvedli. S Paulem McCartneym se Linda seznámila při fotografování skupiny The Beatles v Londýně v roce 1967, vzali se o dva roky později - 12. března 1969. O osm dní tak předběhli Johna Lennona s Yoko Ono. Po svatbě se Linda společně s Heather natrvalo přestěhovaly do Velké Británie. Společně s Paulem měli tři děti - Mary Annu, Stellu Ninu a Jamese Paula.\n\nPo rozpadu Beatles v roce 1970 naučil Paul McCartney svou ženu hrát na klávesy a angažoval jí ve své nové skupině Wings. Ačkoliv ji hudební kritici kritizovali za její zpěv i hraní, The Wings získali mnoho cen Grammy a v 70. letech byli velmi úspěšní.\n\nV posledních letech svého života proslula hlavně jako bojovnice za práva zvířat a ekologická aktivistka. Propagovala vegetariánskou stravu, vydávala kuchařky a měla i vlastní značku vegetariánské stravy. V roce 1995 onemocněla rakovinou prsu, stejně jako před lety McCartneyho matka. Ačkoliv podstoupila léčbu, 17. dubna 1998 zemřela na rodinném ranči v Tucsonu v Arizoně.\n\n"}
{"id": "116617", "url": "https://cs.wikipedia.org/wiki?curid=116617", "title": "Ilja Muromec (letadlo)", "text": "Ilja Muromec (letadlo)\n\nIlja Muromec (: ', Sikorskij S-22 a S-23) byl ruský nejprve civilní dopravní letoun, později těžký bombardovací letoun nasazený do bojů v 1. světové válce. Byl pojmenován podle hrdiny ruských bájí bohatýra Ilji Muromce. Jeho konstruktérem byl Igor Sikorskij. V počátcích války byly tyto stroje nejpokročilejšími ve své kategorii a v průběhu války bylo vyrobeno několik variant tohoto letounu.\n\nPrvní \"Ilja Muromec\" byl postaven v roce 1913 jako modifikace letounu RBVZ \"Russkij viťaz\" pod vedením Sikorského v továrnách Rusko-Baltské vagónky RBVZ. \"Russkij viťaz\" byl důležitým článkem ve vývoji ruských letadel a potažmo i vícemotorových letadel na celém světě. Díky těmto těžkým dvojplošným letounům se Rusko stalo světovým průkopníkem v oblasti civilní letecké dopravy a výroby vícemotorových strojů. \"Ilja Muromec\" byl původně stavěn jako luxusní dopravní letoun, jako první v historii měl oddělený salón pro pasažéry, pohodlná proutěná křesla, obývací prostor, místo pro spaní a dokonce i koupelnu. Byl vybaven topením a elektrickým světlem. Světový tisk považoval nejprve zprávu o fantastickém letounu za novinářskou kachnu, ale brzy se přesvědčil o pravdě. Stroj poprvé vzlétl k testovacím letům 10. prosince 1913 a 25. února 1914 uskutečnil svůj první předváděcí let se 16 pasažéry na palubě. V pořadí druhý vyrobený letoun RBVZ \"Ilja Muromec Kijevskij\", menší ale se silnějšími motory, vystoupal 4. června 1914 do rekordní výšky 2000 m s deseti pasažéry na palubě. Druhého dne vytvořil rekord v délce letu bez mezipřistání (6 hod 33 min 10 s), 16. až 17. června podnikl s jedinou posádkou přelet z Petrohradu do Kyjeva a tím vytvořil další rekord v délce letu pouze s jedním mezipřistáním. Na památku tohoto letu byl pojmenován přízviskem \"Kijevskij\". V letech 1915–1917 byly s označením \"Kijevskij\" vyrobeny ještě 3 další letouny v typové sérii IM-G. Letouny prvního i druhého typu byly později označovány jako IM-B a všech dohromady bylo vyrobeno sedm kusů.\n\nK prvnímu dni války byly vyrobeny čtyři kusy těchto letounů a během září roku 1914 se staly součástí Carského vojenského letectva ('). V prosinci car schválil usnesení vojenské rady o vytvoření Eskadry vzdušných korábů ('). Jejím velitelem se stal Michail Šidlovskij, který začínal s vytvářením letky prakticky od nuly. Jediným pilotem, který byl schopen létat s \"Muromcem\" byl Sikorskij, ostatní se na perspektivu těžkého letectva dívali s nedůvěrou a dokonce s nevraživostí. Proto bylo nutné nejprve většinu pilotů na \"Muromce\" přeškolit, letouny pak vyzbrojit a zmodernizovat. Poprvé k bojovému úkolu v barvách Eskadry vyletěli \"Muromci\" v únoru 1915. Za celou dobu války vzlétli ke 400 bojovým úkolům, shodili 65 tun bomb, sestřelili 12 nepřátelských stíhacích letounů a přišli o jeden vlastní (12. září 1916). IM-B Kijevskij uskutečnil přibližně 30 bojových letů a poté byl používán jako cvičný.\n\nNa podzim roku 1914 byla zahájena výroba série IM-V, kterých bylo vyrobeno ze všech \"Muromců\" nejvíce (30 kusů). Rozdíl od série IM-B byl v menších rozměrech a větší max. rychlosti. Posádku tvořili čtyři lidé a některé modifikace měly jen dva motory. Stroje série IM-V unesly až 500 kg bomb, většinou nosily 80-240kg bomby, na podzim roku 1915 na zkoušku i jednu 410kg. IM-V byly vyzbrojeny dvěma kulomety nad trupem ve výřezu horního křídla a někdy měly na spodní straně trupu za křídlem střeliště, tzv. \"vraní hnízdo\". Palivové nádrže nad trupem měly pancéřování.\n\nV prosinci 1915 začala výroba série IM-G s posádkou sedm lidí prvním strojem G-1, v roce 1916 pak G-2 se střeleckou kabinou, G-3 a nakonec v roce 1917 i typ G-4. Letouny G-2 unesly pět kulometů a 170 kg bomb, G-3 pak šest kulometů a 190 kg bomb. Jeden ze strojů G-3 se čtyřmi motory Beardmore po 160 k byl nejvýkonnějším \"Muromcem\" vůbec a v roce 1917 dokázal vystoupat do výšky 5200 m, rychlost měl 137 km/h. Rychlost ostatních \"Muromců\" byla od 110 do 125 km/h, dostup 2000-3000 m, dolet 440-650 km. V letech 1915–1917 byly vyrobeny 3 stroje série IM-D, letové zkoušky prvního z nich skončily v lednu 1916. Křídla měla menší rozpětí a čtyři motory Sunbeam byly seskupeny do dvou tandemů jako u letounu \"Russkij viťaz\". Více však bylo postaveno strojů poslední série IM-Je se čtyřmi motory Renault vedle sebe, osmi členy posádky, osmi kulomety a únosností 300-500 kg bomb.\n\n"}
{"id": "116618", "url": "https://cs.wikipedia.org/wiki?curid=116618", "title": "Seřaďovací návěstidlo", "text": "Seřaďovací návěstidlo\n\nSeřaďovací návěstidlo je nepřenosné návěstidlo platné jen pro posun.\n\nV minulosti se používala seřaďovací návěstidla mechanická ve tvaru modré, bíle orámované čtvercové desky postavené na špičku. V této poloze se jednalo o návěst „Posun zakázán“, ve sklopené (tj. vodorovné) poloze se jednalo o návěst „Posun dovolen“. Je možné je vidět např. ve stanici Martinice v Krkonoších, Janovice nad Úhlavou, Moravské Budějovice či Hrušovany nad Jevišovkou.\n\nV současnosti je naprostá většina seřaďovacích návěstidel světelných. Na seřaďovacím návěstidle může svítit buď bílé (návěst „Posun dovolen“) nebo modré světlo (návěst „Posun zakázán“). Světelná seřaďovací návěstidla mohou být stožárová nebo trpasličí.\n\nU dlouhých výtažných kolejí a v místech se špatnou viditelností se zřizují opakovací seřaďovací návěstidla, které předvěstí návěst na kmenovém seřaďovacím návěstidle. V případě, že je na kmenovém seřaďovacím návěstidle návěst „Posun zakázán“ (modré světlo), opakovací návěstidlo je zhaslé, v opačném případě svítí jak na kmenovém, tak na opakovacím návěstidle bílé světlo, tj. návěst „Posun dovolen“.\n"}
{"id": "116622", "url": "https://cs.wikipedia.org/wiki?curid=116622", "title": "Pořešín (hrad)", "text": "Pořešín (hrad)\n\nPořešín je zřícenina hradu asi čtyři kilometry severně od Kaplice v okrese Český Krumlov v Jihočeském kraji. Nachází se jihovýchodně od stejnojmenné vesnice na skalním ostrohu nad levým břehem Malše v nadmořské výšce 525 m. Od roku 1963 je hrad chráněn jako kulturní památka ČR.\n\nHrad založili na přelomu třináctého a čtrnáctého století příslušníci rodu Bavorů ze Strakonic jako správní centrum svých vzdálenějších majetků. Pravděpodobným zakladatelem byl Bavor III. ze Strakonic. První písemná zmínka pochází z roku 1312, kdy dosavadního purkrabího \"Jana z Vracova\" vystřídal jakýsi Vojtěch. Již v roce 1317 však Bavorové Pořešín vyměnili za Vitějovice a noví majitelé začali používat přídomek \"z Pořešína.\" Působili především ve službách Rožmberků, ale \"Markvart z Pořešína\" zastával ve druhé polovině čtrnáctého století významné zemské úřady.\n\nMarkvartovi synové se věnovali církevní dráze, a panství tedy před rokem 1408 zdědil jeho nezletilý vnuk \"Markvart II. z Pořešína.\" Ten však v roce 1418 zemřel dva roky po dosažení plnoletosti a hrad zřejmě ovládl jeho bývalý poručník \"Hroch z Maršovic.\" V roce 1423 se pokusil Jan Žižka dobýt hrad zradou, ale neuspěl. Později hrad obsadil Oldřich z Rožmberka a po smrti bratrů z Maršovic mu v roce 1434 císař Zikmund postoupil své odúmrtní právo. Oldřich pořešínské panství připojil k Novým Hradům, a zdejší hrad nechal jako nepotřebný pobořit.\n\nO pořešínské panství se potom ještě soudil \"Jan z Křemže,\" příbuzný Markvarta z Pořešína. Přestože byl v roce 1439 zajat, a po několika letech popraven Oldřichem z Rožmberka, trvaly soudní spory až do šedesátých let patnáctého století. Podle archeologických nálezů byl hradní palác v blíže neznámé době po opuštění hradu využíván k bydlení.\n\nO hrad pečuje sdružení Hrady na Malši, které provádí zabezpečovací práce, archeologický výzkum a snaží se místo oživit různými kulturními akcemi. V budově před hradním areálem bylo sdružením zřízeno hradní muzeum s hmotovou rekonstrukcí hradu z doby před jeho zánikem. Pohled na hradní komplex je částečně degradován novodobou srubovou stavbou umístěnou v areálu hradu mezi dvěma příkopy.\n\nHrad ve své rané podobě patřil mezi hrady bergfritového typu. Původní hrad byl pravděpodobně dvoudílný a první předhradí vzniklo později v klidných poměrech čtrnáctého století, čemuž nasvědčuje malá šířka obvodové hradby. Do hradního jádra, kterému dominoval dvouprostorový palác a okrouhlý bergfrit, se vstupovalo kulisovou branou ve hradbě ukončené cimbuřím. Páni z Pořešína však potřebovali reprezentativnější sídlo, a přistoupili k rozsáhlé přestavbě. Její součástí bylo výrazné zvýšení obvodové hradby hradního jádra, která skryla podstatnou část velké věže, a od poloviny čtrnáctého století tak Pořešín patřil mezi hrady s plášťovou zdí.\n\nPrvní předhradí mělo lichoběžníkový půdorys a jeho čelo zajišťoval příkop. Podél jihozápadní strany stála budova, ze které se dochovaly zbytky obvodového zdiva. Později byla zvětšena o věžovitou přístavbu, v jejímž prvním patře byla dřevěnou vestavbou zateplená místnost. Čelní a druhou boční stranu předhradí vymezovala slabá hradba s kulisovou bránou v těsném sousedství zmiňované budovy.\n\nDruhý příkop odděloval druhé předhradí, které obepínal také na severní straně, kde navazoval na třetí příkop před hradním jádrem. Zástavbu druhého předhradí neznáme. Nejlépe se v něm dochoval prostor druhé brány. Nejprve byla pouze kulisová, ale později ji zpevnili přístavbou masivní branské věže vybavené kolébkovým padacím mostem, jehož zadní část při zdvižení mostu odkryla tzv. vlčí jámu. Později byl kolébkový most zrušen a nahrazen mostem běžné konstrukce.\n\nV hradním jádře byla zvýšena obvodová hradba. To však vedlo ke statickým poruchám, které si vyžádaly opravy a stavbu opěrného pilíře na severní straně. V prostoru třetí brány byla hradba zcela zbořena a posunuta směrem do příkopu. Před bránou se nacházelo malé předbraní. Řešení vstupu prošlo několika úpravami a v závěrečné fázi bránu tvořil velký portál s kolébkovým padacím mostem a malá branka pro pěší. Starý palác byl rozšířen směrem k jihovýchodu o nové křídlo s velkým sálem ve druhém patře. Nové křídlo bylo vybaveno prevétem. Vytápění zajišťovala kachlová kamna. Postupem času byl zastavěn téměř celý obvod jádra, ale s výjimkou paláce a úseků obvodové hradby se budovy nedochovaly. Podle nalezených střepů byly jejich střechy kryty prejzy.\n\nZřícenina hradu je přístupná v návštěvních hodinách od dubna do října. Okolo vede modře značená turistická trasa z Kaplice do Římova a nedaleko končí zeleně značená trasa z Pořešína.\n\n\n\n"}
{"id": "116625", "url": "https://cs.wikipedia.org/wiki?curid=116625", "title": "Ilja Muromec", "text": "Ilja Muromec\n\nBohatýr Ilja Muromec (Илья Муромец) je jedna z postav starých ruských pověstí - bylin.\n\nPodle pověsti se narodil ve vísce Karačarovo u města Murom. Do svých 30 let nemohl chodit, ale pak se zázračně uzdravil. S tím získal i nadlidské schopnosti. Spřátelil se s obrovským bohatýrem Svjatogorem, který mu před svou předpovězenou smrtí předal svou sílu. Osvobodil město Kyjev a knížete Vladimíra.\nStal se velitelem bohatýrů knížete Vladimíra a ochraňoval jeho knížectví před nájezdy Tatarů.\n\nIlja Muromec patřil mezi tzv. \"mladší bohatýry\" (mezi \"starší\" patřil především Svatohor bohatýr). Jeho skutky popisují tyto byliny (dle překladu Bronislavy Herbenové):\n\nJe jediným bájným hrdinou, kanonizovaným pravoslavnou církví (s titulem \"ctihodný\" (преподобный), svátek 1. ledna dle gregoriánského, 19. dle juliánského kalendáře).\n\n\nNa motivy ruských bylin byl v roce 1956 natočen v SSSR film \"Ilja Muromec\".\n\n\n"}
{"id": "116627", "url": "https://cs.wikipedia.org/wiki?curid=116627", "title": "Slunečnice (Lepomis)", "text": "Slunečnice (Lepomis)\n\nSlunečnice (\"Lepomis\") jsou pestře zbarvené sladkovodní ryby z čeledi okounkovití. Jejich domovinou jsou jezera a řeky v Severní Americe, slunečnice pestrá byla zavlečena i do Evropy, kde je chovateli ryb považována za nežádoucí až škodlivý druh. Dá se ovšem chovat i ve větším akváriu. Dožívá se okolo 9 až 10 let.\n\nSlunečnice jsou poměrně malé ryby (12–40 cm), jejich maso je velmi chutné.\n\n\n"}
{"id": "116631", "url": "https://cs.wikipedia.org/wiki?curid=116631", "title": "UN", "text": "UN\n\nSpojení písmen U a N může mít různé významy:\n"}
{"id": "116633", "url": "https://cs.wikipedia.org/wiki?curid=116633", "title": "Josef Štemberka", "text": "Josef Štemberka\n\nJosef Štemberka (2. února 1869, Pecka – 10. června 1942, Lidice) byl český katolický kněz, arcibiskupský notář, konsistorní arcibiskupský rada, lidický mučedník. Pražské arcibiskupství usiluje o jeho blahořečení.\n\nNarodil se ve vsi Pecka v chalupě č.p. 187 nad potokem Brodkem v rodině domácího tkalce. Měl dalších šest sourozenců. Jeho matka byla sedm let upoutána na lůžko a zemřela, když bylo Josefovi 11 let, pocházel tedy z velmi skromných poměrů. Byl velmi nadaný, stejně jako jeho bratr Jindřich, proto po přímluvě svého učitele odešel studovat gymnázium do Jičína. Bydlel na jezuitské koleji a živil se kondicemi a milodary, z domova nemohl dostávat nic.\n\nPo ukončení semináře se stal knězem. V roce 1909 nastoupil na své poslední působiště do Lidic a tam zůstal 33 let. Do Pecky jezdil navštěvovat své tři sestry Anežku, Poldičku a Lojzičku a do Rychnova nad Kněžnou jezdil za bratrem Jindřichem, advokátem. Při jedné návštěvě se dohodl se sestrami, že na místě staré chalupy rodičů postaví vilku, kde budou bydlet všichni společně. Sestry se zatím odstěhovaly do přízemí peckovské fary.\n\nZačátkem roku 1942 se stavba chýlila ke konci a proto se chystal na stěhování. Lidice však postihla tragédie, která změnila i životy Štemberkových. Kdyby se stěhování odbylo v předem daném termínu v květnu, tragédie by se ho nedotkla, on však vyhověl žádosti svého nástupce, který nebyl na převzetí služby v Lidicích ještě připraven, a termín odchodu odsunul o několik dní. Z vyprávění jeho farské hospodyně Antonie Škrdlové, která přežila válku v koncentračních táborech a v roce 1945 se vrátila a dožila na Pecce, se dozvídáme, jaký byl lidumil. Když začala druhá světová válka, nakoupil velké množství dětského ošacení, protože odhadl, co vše se ve válce bude hodit. Osudné noci na 10. červen v jedenáct hodin zazvonilo na faře gestapo, které nařídilo, že musí jít s nimi. Nic zlého netuše si oblékl bílý oblek, který měl připraven na odjezd do lázní (měl ho na sobě poprvé, hospodyně ho pak podle něj poznala na fotografiích mrtvých lidických mužů). Zůstal věrně až do konce se svými lidickými spoluobčany, za které prosil o smilování. Poslední hodiny života strávil ve sklepě Horákova statku, kde se s ostatními muži modlil a žehnal jim. Byl zastřelen jako jeden z posledních, sice mu byla nabídnuta od gestapa milost, ale tu kněz žijící 33 let v Lidicích nepřijal.\n\nDne 10. června 1949 mu byl slavnostně odhalen a vysvěcen pomník u zdi kostela sv. Bartoloměje v Pecce. Dne 9. června 1991 byla na Štemberkově vile – dnešním zdravotním středisku – zavěšena a poté slavnostně odhalena pamětní deska (autor kameník Veverka z Miletína, dárce nejmenovaný).\n\nNa Pražském hradě byl 28. října 1992 lidickému faráři \"in memoriam\" udělen Řád Tomáše Garrigua Masaryka I. třídy.\n\nTéma lidické tragédie s farářem Štemberkou v hlavní roli literárně zpracoval František Křelina v knize \"Každý své břímě\" (Praha, Vyšehrad 1990).\nDr. Josef Beneš zařadil do své knihy medailonů českých katolických kněží s názvem \"Kaine, kde je tvůj bratr\" (Praha, Česká katolická charita 1971) i jeho portrét.\nV knize \"Zde stávaly Lidice\" Vladimíra Konopky (Praha, Naše vojsko 1962) jsou podrobně popsány události v Lidicích, i zde je na několika místech o něm zmínka. V roce 2012 kardinál Dominik Duka připustil, že církev začne posuzovat, zda má být vyhlášen za blahoslaveného.\n\nDne 28. října 2014 mu český prezident Miloš Zeman udělil medaili Za zásluhy I. stupně. Starokatolická církev v České republice si ho připomíná jako mučedníka. \n\nPražské arcibiskupství usiluje o jeho blahořečení, kardinál Dominik Duka podniká kroky k oficiálnímu zahájení beatifikačního procesu. \n\n"}
{"id": "116635", "url": "https://cs.wikipedia.org/wiki?curid=116635", "title": "Anarchokapitalismus", "text": "Anarchokapitalismus\n\nAnarchokapitalismus je směr anarchismu, který zdůrazňuje soukromé vlastnictví a z něj plynoucí přirozená práva jako klíčové pro realizaci bezstátní společnosti. S vlastním majetkem má svobodný jedinec právo libovolně nakládat a samozřejmě jej i s jinými lidmi směňovat, což je základem svobodného trhu, který by neměl být nikým regulován.\n\nAnarchokapitalisté neuznávají schopnost jiné autority rozhodovat za ně samotné a veškeré aktivity státu jsou dle jejich názoru nahraditelné soukromými institucemi (včetně soudů, bezpečnosti, zdravotnictví a školství). Podle jejich názoru nemá nikdo právo přerozdělovat finanční prostředky občanů bez jejich vědomí a souhlasu. Problematickou otázku veřejného zájmu řeší lakonicky – co jiného by měl být veřejný zájem než zájem konkrétních jedinců? Zároveň pokládají i jinou otázku – co jiného by mělo být efektivnějšího než vlastní zájem a víc motivujícího než vlastní majetek a čest? Kdo by chodil k doktorovi, který nechal zemřít na ulici člověka?\n\nPojem anarchokapitalismus použil již v druhé polovině 20. st. ekonom Murray Rothbard, který byl představitelem tzv. Rakouské školy ekonomie, a který prohlásil: „Kapitalismus je vrcholné vyjádření anarchismu a anarchismus je vrcholné vyjádření kapitalismu. Nejen, že jsou kompatibilní, ale nemůžete skutečně mít jedno bez druhého. Pravý anarchismus bude kapitalismem a pravý kapitalismus bude anarchismem.“ Za zakladatele anarchokapitalismu je považován nizozemský ekonom působící ve Francii v 19. století Gustave de Molinari. Mezi další představitele anarchokapitalismu patří David D. Friedman a Hans-Hermann Hoppe.\n\nAnarchokapitalsté často uvádějí jako příklad fungující anarchistické společnosti středověký Island nebo Spojené státy americké v období tzv. divokého západu.\n\nLiberalismus staví svobodu jednotlivce na první místo. Každý jednotlivec má dle tezí přirozeného práva zaručeno právo na život, svobodu a majetek. Trh je jen místem střetávání zájmů jednotlivců, působením „neviditelné ruky trhu“ dochází k naplnění individuálních zájmů.\n\nPřesto však klasičtí liberálové připisují určitý, byť minimální, význam státu, který je garantem přirozených práv. V tomto místě se dotýkáme sporného bodu, kde se obě teorie rozcházejí. Anarchokapitalisté totiž odmítají jakýkoli stát a jakoukoli formu donucení. Tímto se zároveň ztotožňují s jednou ze základních myšlenek anarchismu, neboť absence státu je primárním rozlišovacím znakem od ostatních politických doktrín.\n\nSpolečným východiskem obou směrů je individuální svoboda a pojetí přirozeného práva.\n\nPodle koncepce přirozeného práva končí svoboda jednotlivce tam, kde začíná svoboda druhého. Zatímco jiné směry anarchismu kladou důraz především na osobní svobodu jednotlivce, pro anarchokapitalisty jsou stejně důležité osobní i ekonomická svoboda. Mezi základní ekonomické svobody patří soukromé vlastnictví, které je absolutně nedotknutelné.\n\nKoncepci přirozeného práva z pozic anarchokapitalismu rozvinul a přepracoval americký teoretik Murray Rothbard. Existenci státu považuje za nemorální a proto je zapřisáhlým zastáncem neomezeného kapitalismu jako jediného etického politického a společenského systému. Murray Rothbard dává přednost svobodě před rovností, a to proto, že si myslí, že pokusy zařídit rovnost se rovnají „vzpouře proti přírodě“. Snaha o dosažení rovnosti je tedy požadavek, který se vymyká přirozenému řádu. Rovnost je tedy něco nepřirozeného, neboť „každý jedinec je unikum“. Jedinou rovnost, kterou považují anarchokapitalisté za přípustnou, ba žádoucí, je rovnost práv. Podle všeobecně rozšířené doktríny sociálních anarchistů však rovnost neznamená „zestejnění“, nýbrž rovnost na poli práva, respektu a úcty k jednotlivcům, rovnost v přístupu k bohatství a k podílu na moci. V tomto je vidět rozpor se sociálními anarchisty.\n\nAnarchokapitalisté vyvozují lidská práva z práva na osobní vlastnictví a z konceptu sebevlastnictví – člověk je vlastníkem svého těla. Například vražda porušuje vlastnická práva zavražděného k jeho vlastnímu tělu.\n\nPojetí svobody je vymezeno vztahem „svoboda od“ (něčeho). Jedná se o negativní vymezení svobody, které zahrnuje onu absolutní svobodu jedince a jeho právo na majetek ve smyslu ochrany těchto práv „před útoky ostatních jedinců“.\n\nAnarchokapitalisté pak odmítají veškeré formy pozitivního práva, které zahrnuje např. právo na sociální zabezpečení či minimální mzdu. Absence vztahu „svoboda k“ je však nepřijatelná pro ostatní názorové proudy anarchistů a koliduje zejména s pojetím sociálních anarchistů, dle nichž je člověk tvor společenský a „spolupráce se stala jedinou cestou k pokroku, rozvoji a bezpečnosti“.\n\nRobert Nozick ve své knize Anarchy, State, and Utopia (Anarchie, stát a utopie) argumentuje, že anarchokapitalistická společnost by se nevyhnutelně změnila na minarchistický stát prostřednictvím vzniku monopolních soukromých obranných a soudních agentur, které by nebyly vystaveny soutěži. Podle něj by anarchokapitalismus vedl k nestabilnímu systému, který by ve skutečném světě nemohl vydržet. Podle Paula Birche by právní řízení zahrnující několik různých jurisdikcí a právních systémů bylo příliš složité a nákladné a tudíž by se oblast soukromé obrany teritoriálně změnila na přirozený monopol.\n\nMnoho anarchokapitalistů věří, že koncept negativních práv by měl nahradit koncept pozitivních práv. Někteří kritici, včetně Noama Chomského vůbec odmítají dělení práv na pozitivní a negativní.\n\n\n"}
{"id": "116637", "url": "https://cs.wikipedia.org/wiki?curid=116637", "title": "UNO", "text": "UNO\n\nSlovo UNO či uno může znamenat:\n\n"}
{"id": "116646", "url": "https://cs.wikipedia.org/wiki?curid=116646", "title": "Louzek", "text": "Louzek\n\nLouzek je zřícenina hradu v okrese Český Krumlov. Nachází se v katastrálním území Suchdol u Bujanova asi čtyři kilometry jižně od Kaplice, ale nejbližší vesnicí jsou Skoronice. Stojí na široké, skalnaté ostrožně nad levým břehem Malše v nadmořské výšce 600 m. Zbytky hradu, ze kterého se dochovaly terénní pozůstatky opevnění a zříceniny staveb v hradním jádře, jsou chráněny jako kulturní památka České republiky.\n\nOstroh byl podle archeologických nálezů osídlen již na konci třináctého století, ale není jisté, že již tehdy na něm stál hrad. Podle rozboru sídelní struktury a známých vlastníků okolních panství je některými považován za zakladatele hradu \"Jan z Maršovic,\" který by ho mohl postavit po roce 1382. Tato hypotéza je ovšem v rozporu s archeologickými doklady a dendrochronologickým rozborem nalezeného stavebního dřeva, které pochází ze stromů poražených již v roce 1357.\n\nPrvní písemná zmínka o hradu se nachází v dopise Oldřicha z Rožmberka z roku 1421, který v něm svému příbuznému \"'Reinprechtovi z Wallsee\" zmiňuje \"Harachéře z Louzku,\" který byl pravděpodobným majitelem hradu a nejspíše také rožmberským purkrabím na Vítkově kameni. Po roce 1423 louzecké panství s hradem přešlo do držení \"Jana Malovce z Malovic,\" po němž ho zdědili jeho tři synové, kteří hrad v roce 1448 přenechali Oldřichu z Rožmberka. Ten panství připojil k Novým Hradům a od té doby zbytečný Louzek byl opuštěn.\n\nDne 12. září 1460 uzavřel Jan z Rožmberka smlouvu, ve které prodal poplužní dvůr u hradu jistému Bártovi a jeho synu Křížovi za jeden a půl kopy grošů ročního platu. Tehdy již musel být hrad pustý. Jako takový je však uveden až v roce 1541, kdy je v rámci popisu novohradského panství charakterizován jako \"„Laužek zámek pustý a při něm dvuor Laužek, jinak Skurovice.“\"\n\nHrad byl dvoudílný. Podle charakteru věže původně náležel mezi jednodušší hrady bergfritového typu, nebo mezi rozvinutější hrady donjonového typu. Pozdější stavební fáze rozšířily hradní jádro a učinily z něj zástupce blokové dispozice oblíbené v klidných obdobích čtrnáctého století.\n\nMalé předhradí se nachází západně od hradního jádra na jižním okraji ostrožny. Severní a západní stranu chránila dvojice valů a příkop mezi nimi. Pravděpodobně v patnáctém století vznikl v souvislosti s dělostřeleckou obranou v severozápadním nároží vnějšího valu srub. Na jihu poskytl dostatečnou ochranu strmý údolní svah a podle porostových příznaků podél jižní strany stála nějaká budova. Opevnění na západní straně poškodila novodobá cesta, ale původní vstup do předhradí se nacházel v severovýchodním nároží.\n\nTaké hradní jádro bylo na severní a západní straně zajištěno zdvojeným valem a příkopem, které na jihu končí u skalního útvaru. Ten svou hmotou kryl přístupovou cestu, která vedla z předhradí podél jižního okraje ostrožny a po překonání druhého příkopu vstoupila původně kulisovou bránou do jádra. V hradním jádře se ve větší míře dochovaly fragmenty dvou staveb: čtverhranné věže v severozápadním nároží a jižního paláce.\n\nDo věže o rozměrech 8 × 8,4 m se vstupovalo portálem v prvním patře. Podle dochovaného zdiva nelze rozhodnout o její funkci. Mohla být méně rozměrnou obytnou věží, nebo čtverhranným bergfritem. Podél jižní strany nádvoří stál palác s roubenou komorou neobvykle umístěnou v přízemí. Podle toho a dalších stavebních detailů lze předpokládat, že v první stavební fázi byl palác pouze přízemní a jeho jižní strana dřevěná. V pozdější době vznikly další budovy také na severní a východní straně nádvoří, ale obě se dochovaly jen v podobě terénních reliktů a drobných fragmentů zdiva. Jižní palác byl v některé pozdější fázi rozšířen a jeho prostory osvětleny velkými okny, z nichž jedno se dochovalo v úrovni přízemí a druhé v prvním patře. Ještě předtím však prostor mezi věží a nárožím jižního paláce vyplnila nová budova brány.\n\nZřícenina hradu je volně přístupná po modře značené turistické trase z Kaplice do Rychnova nad Malší nebo po žlutě značené trase z Bujanova směrem k Benešovu nad Černou.\n\n\n\n"}
{"id": "116649", "url": "https://cs.wikipedia.org/wiki?curid=116649", "title": "Třemšín", "text": "Třemšín\n\nTřemšín je vrchol v jižní části středočeského pohoří Brdy, v katastrálním území Voltuš. S výškou 827 m n. m. je to nejvyšší bod jižních Brd a přirozená dominanta Třemšínska. Na vrcholu se nachází zbytky středověkého hradu Třemšína. Stávala zde dřevěná rozhledna, jejíž opětovná výstavba se dlouhodobě nedaří.\n\nPůvodní hrad na Třemšíně založil rod Buziců kolem roku 1200. Členové rodové větve přijali přídomek z Třemšína. Ve znaku rozděleném na čtyři pole měli původní rodovou kančí hlavu ve zlatém poli a zlatého zajíce v modrém poli. K jejich panství patřily - Hvožďany, Smolinec, Roželov, Plchov, Radošice, Březí a ostatní farní osady Hvožďan. Prvním historicky doloženým držitelem hradu byl Beneš z Třemšína, který roku 1349 urovnával spor o hranice rožmitálského panství tehdy rozděleného mezi arcibiskupem Arnoštem z Pardubic a Oldřichem z Rožmitálu. Další je zmíněn Hroch z Třemšína (1389) a Diviš z Třemšína jehož synové Hereš a Jošt se soudili o dědictví třemšínského panství se Zajícem z Třemšína. Hrad dostal Jošť a po něm hrad zdědil Jan Zajíc z Rožmitálu. V době husitských válek bojovali páni z Třemšína na katolické straně. V roce 1424 byl hrad Třemšín husity dobyt a vypleněn. Ještě v letech 1436–1446 jej obýval Mikuláš Vepř řečený Svinda, zchudlý šlechtic živící se válečný řemeslem. Poté hrad zpustl. V 16. století je pusté panství společně s Roželovem zakoupeno k Rožmitálskému panství. O obnovu hradu na Třemšíně se neúspěšně pokoušel i Zdeněk Lev z Rožmitálu. V roce 1771 na jižním okraji předhradí vystavěl kapličku \"Proměnění Krista Pána\" rožmitáslký lesmistr Josef Kračmer. \nV 19. století se Třemšín stal místem protestních shromáždění, které byly reakcí na neutěšenou politickou situaci v zemi. První pouť se uskutečnila 8. září 1861, druhá 10. srpna 1862 a třetí poslední pouť se uskutečnila 9. srpna 1863. Druhá pouť byla popsána v Národních listech v rubrice Dopisy z Čech a podle pisatele zprávy bylo na vrcholu Třemšínu osm až deset tisíc lidí. Mohutná shromáždění učinila Třemšín známým a oblíbeným cílem výletů. Po osvobození v roce 1946 se Rožmitálští pokusili obnovit tradici Třemšnských národních poutí. Tehdy pořádaná akce proběhla v duchu protifašistického odboje. Mezi hosty na Třemšíně byl i zástupce československé vlády. Ještě v následujících letech bylo na Třemšíně zorganizováno několik slavností. \nKolem roku 1800 nechal arcibiskup Salm, který si procházky na Třemšín velmi oblíbil, vykácet část porostu, upravit cesty (tzv. Salmova cesta) i samotný vrchol Třemšína kamennými valy. Na vrchu vznikla kamenná podezdívka a ní byla postavena pyramida z kmenů završená vyhlídkovou plošinkou, předchůdkyně původní rozhledny. Vznikly zde také altány tzv. \"lusthauzy\" - k odpočinku a ochraně před nepřízní počasí. Touto úpravou byl ovšem i nenávratně zničen původní stav hradiště. Všechny kamenné zídky, které lze dnes na Třemšíně spatřit jsou úpravy z počátku 19. století. Zachována zůstala jen goticky klenutá brána, ze které byl kdysi spouštěn padací most přes příkop, ta ale padla o padesát let později. \nV roce 1888 byla na vrcholu Třemšína postavena první rozhledna v Brdech. Dostala jméno Schönbornova, po pražském arcibiskupovi Františku Schönbornovi, který stavbu financoval. Byla to dřevěná věž o čtyřech patrech, vysoká 18 metrů. Na vyhlídkové plošině, kryté střechou byla růžice ozančující viditelná místa. Nejvíce jih bylo na jich kam se dalo dohédnout na Šumavu, úsek Novohradských hor až po Český les a i některé hory ležící za hraničním pásmem v Bavorsku. V roce 1907 byla zřízena \"Instituce turistického vůdce do hor brdských\", což byl průvodce, který doprovázel početnější skupiny výletníků. Prvním i posledním průvodcem byl Tomáš Zíb. Turistům byla také k dispozici kamenná bouda na východním úpatí hory zvaná původně Na kopaninách, později Třemšínská bouda. Schönbornova rozhledna vytrvala tři desetiletí, kdy odolávala přírodním živlům a několikrát do ní udeřil blesk. V roce 1915 bylo z bezpečnostních důvodů rozhodnuto o jejím rozebrání. \nOrganizátoři turismu se poté upevnili v názoru, že si Třemšín zaslouží novou bytelnější rozhlednu. Trvalo ovšem dlouhá léta než se podařilo sehnat finanční prostředky a vypracovat projekt. Autor projektu byl architek Svatopluk Janke, který navrhl 22 mětrů vysokou kammenou věž, ke které měla přiléhat turistická chata. Všechny přípravy ovšem zmařil příchod druhé světové války. Němci stavbu zakázali a finance putovaly jinam. Další výšková stavba se na Třemšíně objevila po 2. světové válce. Nejednalo se však o rozhlednou, ale o dřevěnou triangulační věž, která byla dostatečně vysoká, aby překonala výšku stromů a nabídnula výhled do okolí. Na Třemšíně však stála krátce, v 60. letech podlehla silné vichřici. V 70. letech 20. století byla na vrcholu vystavěna spíše provizorní dřevěná trámová věž pro potřeby armády. Hojně ji však využívali i turisté. V roce 1990 byla opravena a nadále volně přístupná. Brzy však výhled přerostly okolní stromy a její stav se postupem času natolik zhoršil, že byl výstup v roce 2012 znemožněn odebráním žebříků.\nV roce 1999 vyhlásilo město Rožmitál pod Třemšínem ve spolupráci se Svazkem obcí Třemšín veřejnou sbírku na výstavbu nové rozhledny. Během jejího ročního trvání bylo sice vybráno 160 tis. Kč, jednalo se však o částku, která představovala pouze jen desetinu odhadovaných nákladů. V roce 2000 se nabídla plzeňská firma GES Electronics, že na Třemšíně postaví 40 m vysoký vysílač mobilního operátora. Opláštěná železná konstrukce se však zásadně nelíbila OkÚ v Příbrami, který stavbu zamítnul. V roce 2002 byly v Rožmitále pod Třemšínem vystaveny 4 různé makety budoucí rozhledny vypracované studenty VŠ uměleckoprůmyslové v Praze, a místní občané měli vybrat jednu z variant. To však vše záhy ztroskotalo na nedostatku financí a na obavách archeologů týkajících se možného znehodnocení vrcholu kopce. V roce 2007 svitla možnost rozhlednu zafinancovat ze státních kompenzačních dotací pro obce v regionu v souvislosti s chystaným americkým radarem v Brdech. Když však byla celá akce pozastavena, rozplynula se i naděje na stavbu nové třemšínské věže. Přesto se ve stejné době se podařilo třemšínskému mikroregionu získat z fondů EU přes 1 mil. Kč na vlastní propagaci. Část těchto peněz zároveň posloužila k přípravě projektu nové rozhledny. Studii, kterou v polovině roku 2008 vybrali rožmitálští radní, však neprošla městským zastupitelstvem. Navíc zastupitelé doporučili ustavit odbornou komisi, která by se výběrem vhodného projektu zabývala. Nová komise se shodla na vyloučení kamenné stavby pro vysoké náklady. Rovněž tak na doporučení architektů vyloučila celodřevěné stavby, které mají krátkou životnost. Nakonec byla shromážděna asi třicítka různých typů rozhleden. Z nich pak byly vybrány tři typy, které byly předloženy osmi projektantům s cílem připravit studie a na základě následného výběru komise předložit zastupitelstvu vhodné návrhy. Podoba nové rozhledny byla rožmitálskými zastupiteli vybrána v březnu 2009. Jednalo se o projekt architekta Lukáše Pejsara - šlo o rozhlednu tvořenou kovovým vřetenem s nosným pilířem a dřevěným opláštěním. Hospodářská krize však negativně ovlivnila rozpočet města a celý projekt stavby rozhledny byl na počátku roku 2010 pozastaven. Dřevěná rozhledna na Třemšíně však v mezidobí natolik zchátrala, že v roce 2012 byly z hnilobou napadených nosných sloupů odebrány výstupní žebříky a z celé stavby zbylo pouze nepřístupné torzo. V červenci 2015 pak došlo k definitivnímu zániku rozhledny při lesním požáru. V polovině roku 2018 Arcibiskupství pražské uveřejňilo návrh nové rozhledny od Jana Brotánka a Jana Karla, který byl vybrán ve výběrovén řízení z devíti návrhů. Nová rozhledna z loupané kulatiny a ocelových profilů s ocelovým točitým schodištěm měla stát na louce před původním hradištěm, tedy na jiném místě než stály původní rozhledny. Byl zohledněn i dostupný materiál, dřevo z arcibiskupských lesů a instalace šetrná k životnímu prostředí, která nevyžaduje použití těžké techniky. Projekt získal cenu veřejnosti v soutěži Dřevěná stavba roku 2019. Přestože již bylo vše pro zahájení stavby rozhledny připraveno, Arcibiskupství pražské neuspělo s žádostí o grant z Ministerstva pro místní rozvoj ČR a proto bylo rozhodnuto o odložení projektu. \nNázev hory pochází od střemchy, která zde roste. Barvitější lidový výklad odkazuje na tři zlaté šíny – zlaté pruty, které podle jedné z mnoha místních pověstí tvoří poklad ukrytý v hradní studni.\n\n"}
{"id": "116651", "url": "https://cs.wikipedia.org/wiki?curid=116651", "title": "Electric Sheep", "text": "Electric Sheep\n\nElectric Sheep (česky: \"elektrické ovečky\") je volně šiřitelný geneticko-evoluční spořič obrazovky. Pojmenování je narážkou na Román Philipa K. Dicka \"Sní androidi o elektrických ovečkách?\" (původní název: \"Do Androids Dream of Electric Sheep?\").\n\nSpořič obrazovky se po internetu spojí s ostatními počítači, na kterých běží a počítače pak svou volnou výpočetní kapacitou společně renderují složité animované fraktální obrazce. Hotové asi 5sekundové animace jsou ve formátu MPEG-2 dočasně uloženy na disk, odkud jsou přehrávány a coby torrenty sdíleny s ostatními uživateli. Tyto výplody společné výpočetní kapacity počítačů se označují jako \"ovečky\" (angl. \"sheep\"). Fraktální rovnice a hodnoty jejích parametrů, které matematicky popisují určitou ovečku, tak plní roli její dědičné informace.\n\nUživatel má možnost hlasovat, která ovečka se mu líbí a která ne. Oblíbené ovečky se vyvíjejí dál, mutují, rychle se šíří mezi uživateli, kříží se mezi sebou a mají potomky. Neoblíbené ovečky se mezi uživateli šíří pomalu a neochotně, nemutují, nemají potomky a jsou na dočasném úložišti na disku při nejbližší příležitosti přepsány novou ovečkou.\n\nUživatelé mohou vhodným softwarem vytvářet vlastní ovečky, tj. nastavovat parametry rovnice ručně a zkušebně si ovečku vyrenderovat. Tuto svou umělou ovečku potom mohou zveřejnit na jednom ze serverů odkud jsou šířeny mezi uživatele, čímž tyto umělé ovečky začnou podléhat evolučnímu procesu stejně jako ostatní jedinci ve stádě (angl. \"flock\").\n\nKe spolehlivému chodu potřebuje spořič obrazovky \"Electric Sheep\" několik stovek MB prostoru na disku, rychlé (a nejlépe stálé) připojení na internet, přičemž může (v závislosti na uživatelském nastavení spořiče) způsobit značný transfer dat.\n\n\n"}
{"id": "116652", "url": "https://cs.wikipedia.org/wiki?curid=116652", "title": "Erbenova vyhlídka", "text": "Erbenova vyhlídka\n\nErbenova vyhlídka (místně též \"Erbenka\" nebo \"Erbenova výšina\", původně Brand) je 420 metrů vysoký vrchol hřbetu Brandtovy výšiny rozkládající se severně od Ústí nad Labem, resp. tvoří hranici města. Stojí na něm nově rekonstruovaná (v průběhu roku 2006), 15 metrů vysoká kamenná rozhledna, postavená roku 1933. Své jméno nese po předsedovi klubu turistů Alexandru Erbenovi, na jehož popud byla v roce 1933 rekonstruována do současné podoby.\n\nPo nedávném zvýšení poskytuje rozhledna prakticky neomezený kruhový výhled. Na východě lze vidět Bukovou horu, na jihu pak Ústí nad Labem, řeku Labe a Milešovku. Pohled na Krušné hory se otevírá směrem na západ.\n\n"}
{"id": "116653", "url": "https://cs.wikipedia.org/wiki?curid=116653", "title": "Erbenka", "text": "Erbenka\n\nTermín Erbenka má více významů:\n\n"}
{"id": "116660", "url": "https://cs.wikipedia.org/wiki?curid=116660", "title": "Středoatlantská oblast", "text": "Středoatlantská oblast\n\nStředoatlantská oblast (anglicky \"Mid-Atlantic\") je oblast, kterou tvoří pět států na severovýchodě USA. Spolu s Novou Anglií tvoří Severovýchod Spojených států, což je jeden ze 4 hlavních regionů Spojených států. Mezi státy Středoatlantské oblasti patří: New York, New Jersey, Pensylvánie, Maryland a Delaware.\n\nStředoatlantskou oblastí prochází Appalačské pohoří, takže se zde nachází mnoho lesů. Oblast leží mezi Velkými jezery a Atlantským oceánem. Oblast se, stejně jako Nová Anglie, podobá Evropě. Oproti Nové Anglii je zde mnohem více měst a také je tu mnohem větší rasová a kulturní rozmanitost (větší procento Afroameričanů, hispánských a asijských obyvatel).\n"}
{"id": "116665", "url": "https://cs.wikipedia.org/wiki?curid=116665", "title": "Velešín (hrad)", "text": "Velešín (hrad)\n\nVelešín je zřícenina hradu asi 1,5 km severozápadně od vesnice Sedlce v okrese České Budějovice. Nachází se v nadmořské výšce 485 m na úzkém skalním hřbetu, který byl původně ze tří stran obtékán řekou Malší, ale říční údolí bylo zatopeno vodní nádrží Římov. Z hradu se dochovaly terénní zbytky opevnění a malé fragmenty zdí. Od roku 1963 je chráněn jako kulturní památka.\n\nZakladatelem hradu byl v první polovině třináctého století panovník. První písemná zmínka pochází z roku 1266, kdy přešel do rukou \"Čéče z Budějovic,\" od kterého ho získal \"Beneš Pyšný,\" zakladatel rodu pánů z Michalovic. Za krále Přemysla Otakara II. se vrátil zpět koruně, ale Václav II. hrad opět přenechal Benešovo synovi, Janu z Michalovic. Janův vnuk, \"Jindřich z Velešína,\" rozdělil v roce 1358 hrad a jeho panství mezi své syny Ješka, Beneše a Jindřicha. Již o rok později \"Beneš z Velešína\" podíly bratrů vykoupil. Když roku 1361 zemřel, převzala majetek Benešova dcera Markéta a její strýc \"Petr z Michalovic.\" Petrův syn, \"Jan Michalec z Velešína,\" hrad vlastnil až do roku 1387, kdy jej na základě starší smlouvy z roku 1363 koupil Oldřich z Rožmberka. Rožmberkové hrad využívali dalších sto let až do roku 1487, kdy byl na pokyn Voka z Rožmberka opuštěn. Důvodem zřejmě byly časté statické poruchy a zvyšující se náklady na údržbu.\n\nBěhem husitských válek byl Velešín ohrožen dvakrát. Poprvé se ho v roce 1423 pokusilo zradou dobýt vojsko Jana Žižky, ale neuspělo. Podruhé hrozilo nebezpečí roku 1434 od Jana Čapka ze Sán, ale Oldřich II. z Rožmberka s ním včas uzavřel mírovou dohodu. V roce 1541 je hrad popisován jako pustý.\n\nPodle smlouvy z roku 1476 tvořilo posádku hradu osm střelců, jeden jízdní voják a purkrabí, který ročně dostával padesát kop grošů určených na údržbu hradu. V letech 1467–1473 měla posádka k dispozici mimo jiné: železnou houfnici, malou houfničku, šest funkčních píšťal a dvě roztržené, sud střelného prachu, čtrnáct liber odváženého prachu a osm starých samostřílů.\n\nRožmberkové hrad využívali jako opěrný bod a správní centrum panství, ale nesídlili zde. Hrad místo nich spravovali purkrabí, kteří jsou uvedeni v seznamu spolu s rokem nebo obdobím, kdy byli ve funkci zmíněni.\n\n\nV sedmdesátých letech dvacátého století hrad archeologicky zkoumal Antonín Hejna, jehož výkopy významně změnily reliéf hradního areálu. Během roku 1974 byly odkryty zbytky pozdně románské kaple. V srpnu 2012 byl mezi předhradím a hradním jádrem otevřen nový dřevěný most dlouhý 37 m a vysoký osm metrů. Postavil jej vlastník zříceniny, společnost Lesy České republiky, ve spolupráci s obcemi Velešín, Svatý Jan nad Malší a také se sdružením Hrady na Malši. Cena stavby dosáhla milion korun. Most však napadla dřevokazná houba, proto jej majitel v roce 2017 demontoval.\n\nVelešín patří mezi nejstarší královské kamenné hrady v Čechách. Typologicky jej lze řadit mezi hrady s obvodovou zástavbou. Podoba jeho pozdně románská hradní kaple je v kontextu českých hradů neobvyklá, ale podobně řešené kaple se vyskytují na některých rakouských hradech. Ke hradu patřil také písemně doložený latrán.\n\nV čele se nachází rozsáhlé předhradí, které pravděpodobně vzniklo až v mladších fázích existence hradu. Je bez výraznějších stop zástavby nebo opevnění. Na vstupní straně ho chránil příkop, jehož podobu ovlivnil systém novodobých lesních cest. Za předhradím se nachází druhý, velmi široký příkop, na který navazovalo čelní opevnění. Na skalním útvaru se zde dochovalo valové těleso s fragmentem čelní hradby. Za ním se nacházel třetí příkop, který chránil hradní jádro. To bylo původně širší než dnes. Boční hradby byly založené níže ve svahu. Zasypáním prostoru za nimi vznikla rovná plocha, ale hmotnost zásypu způsobovala statické poruchy a později vedla až ke zřícení hradeb a vysypání navážky do údolí.\n\nHradní jádro obíhal parkán a v čele nad ním stál mohutný okrouhlý bergfrit s vnitřním průměrem 3,7 m. V jeho přízemí se nacházel výklenek s více než dva metry hlubokou záchodovou šachtou. Věž byla při opuštění hradu záměrně zbořena. Na jižní straně pod věží bývala brána, která vedla do střední části hradního jádra. Jeho podoba byla silně ovlivněna necitlivě provedeným archeologickým výzkumem. Na severní straně stála velmi zlomkovitě dochovaná budova, pravděpodobně palác. K jeho nádvorní straně byla delší stěnou přiložena románská kaple s půlkruhovou apsidou. Dochované zdivo však pochází z mladší kaple vestavěné do hradu až po jeho opuštění. Původní kaple bývala širší. Zadní část hradu se nachází až o deset metrů níže než hradní jádro. Kromě prohlubně ve střední části neobsahuje žádné pozůstatky staveb. Podle Augusta Sedláčka zde stávala polookrouhlá bašta. Ještě dále na západní straně hrad chránila dvojice ve skále vysekaných příkopů.\n\nHrad se nachází v ochranném vodárenském pásmu vodní nádrže, ale je volně přístupný. Ze Sedlce k jeho zbytkům vede odbočka z modře značené turistické trasy.\n\n\n\n"}
{"id": "116667", "url": "https://cs.wikipedia.org/wiki?curid=116667", "title": "Joža Uprka", "text": "Joža Uprka\n\nJoža Uprka, psáno též Jóža Úprka, (26. října 1861 Kněždub – 12. ledna 1940 Hroznová Lhota) byl moravský malíř a grafik, představitel plenérového realismu, impresionismu a secesního dekorativismu. Jeho dílo je národopisným dokumentem folklóru jižní Moravy.\n\nPocházel ze selské rodiny z vesnice Kněždub. Byl synem rolníka a malíře samouka Jana Uprky a jeho ženy Evy rozené Machálkové, jeho mladší bratr František se proslavil jako sochař. Do školy chodil ve Strážnici, středoškolské vzdělání získal v Olomouci, nejprve na německém učitelském ústavu a poté na olomouckém Slovanském gymnáziu. Ve studiích pokračoval od roku 1881 na pražské akademii u Františka Čermáka a od roku 1884 na mnichovské akademii. V Mnichově spoluzaložil spolek „Škréta“, jehož dalšími členy byli Alfons Mucha, Antonín Slavíček, Pavel Socháň a Luděk Marold.\n\nPo tříletém pobytu v Mnichově se nejdříve vrátil do Prahy a v roce 1888 přesídlil zpátky do rodného kraje, který ho inspiroval náměty a kde také vznikla stěžejní část jeho díla. Témata čerpal z každodenního života prostého lidu, práce, obyčejů a slavností, zachycoval podobu lidových krojů i krajinu Moravského Slovácka.\n\nNa přelomu let 1892–1893 díky stipendiu navštívil Paříž, kde studoval díla starých mistrů a seznámil se se současným uměleckým děním, zejména s impresionistickým stylem. Za organizační pomoci Alfonse Muchy se v roce 1894 se svým obrazem „\"Pouť u svatého Antonínka\"“ zúčastnil pařížského Salónu francouzských umělců a získal tam za něj ocenění \"Mention honorable\" a tím pro sebe i známost v zahraničí (obraz byl vystavován pod katalogovým číslem 1769 a francouzským názvem \"Les pélérins slovaques (de Moravie) devant l'église\", tj. „Slovenští poutníci (z Moravy) před kostelem“).\n\nJeho patrně nejznámější obraz „\"Jízda králů\"“ vznikl v roce 1897 ve dvojím provedení, realistickém a impresionistickém. V témže roce měl Uprka první soubornou výstavu v Topičově salonu v Praze.\n\nNedaleko rodného Kněždubu, v Hroznové Lhotě, koupil Uprka malý domek jako ateliér. Ten nechal roku 1904 přestavět podle návrhu architekta Dušana Jurkoviče na patrovou vilu s dřevěnými prvky inspirovanými lidovou architekturou. Hostil zde osobnosti ze světa kultury, jako například Aloise a Viléma Mrštíkovy, Hanuše Schwaigra, Zdenku Braunerovou, Herberta Masaryka, Leoše Janáčka či Vítězslava Nováka. Malíře v Hroznové Lhotě navštívil roku 1902 i francouzský sochař Auguste Rodin.\n\nPo narození svého prvního syna Jožky (19. února 1899, zemřel 1913) se Uprka 15. května 1899 oženil s jeho matkou, lidovou malířkou Anežkou Králíkovou ze Svatobořic. Z manželství vzešli také synové Jan (narozen 17. května 1900) a Petr (narozen 19. října 1903, zemřel den poté) a dcera Božena (narozena 18. června 1902). V roce 1902 se u Uprkovy manželky začala projevovat duševní porucha a ta byla v roce 1905 umístěna do psychiatrické léčebny v Kroměříži, kde zůstala až do své smrti v roce 1959.\nKoncem svého impresionistického období (1899–1905) se Uprka věnoval i grafice, hlavně technice leptu. V letech 1922–1937 žil v Klobušicích u Ilavy na Slovensku ve vlastním zámečku s ateliérem a na slovenském venkově hledal novou inspiraci. V roce 1928 zavítal do Dubrovníku, kde studoval kroje i život prostých lidí.\n\nZa svého života se Joža Uprka dočkal několika souborných výstav v Praze, Brně a Hodoníně. Na Výstavě Slovácka 1937 byly v rámci národopisné výstavy vystavovány jeho obrazy. Spoluzaložil Klub přátel umění v Brně a patřil k zakladatelům a stal se vůdčí osobností Sdružení výtvarných umělců moravských (S. V. U. M.) se sídlem v Hodoníně. Byl také vedoucí postavou spolku Moravsko-slovenská společnost, později Národopisná Morava. Roku 1925 byl zvolen předsedou Sdružení slovenských umělců v Bratislavě.\n\nJoža Uprka zemřel 12. ledna 1940 o půl páté ráno v Hroznové Lhotě. Pochován byl 14. ledna vedle svého bratra Františka a svého někdejšího žáka Antoše Frolky na tzv. „Slováckém Slavíně“ (hřbitově u místního kostela) v rodném Kněždubu.\n\nV roce 2011 po něm byla pojmenována škola- Základní škola a Mateřská škola Joži Uprky Hroznová Lhota.\n\nPři příležitosti 150. výročí narození Joži Uprky uspořádala Národní galerie v Praze od 23. září 2011 do 22. ledna 2012 výstavu jeho děl. Na zdi poutní kaple svatého Antonína mu byla během dožínkové pouti 28. srpna 2011 odhalena měděná pamětní deska z díla akademického sochaře Otmara Olivy.\n\nStal se také autorem výzdoby nové Jurkovičovy křížové cesty na Hostýně, nástěnných maleb v obřadní síni nové radnice v Uherském Hradišti a výzdoby kostela Panny Marie Královny v Ostravě – Mariánských Horách.\n\n\n"}
{"id": "116672", "url": "https://cs.wikipedia.org/wiki?curid=116672", "title": "Regiony ve Spojených státech amerických", "text": "Regiony ve Spojených státech amerických\n\nSpojené státy americké se dělí na několik oblastí, na regiony. Existují oficiální i neoficiální rozdělení. \n\nJedno z oficiálních rozdělení (a nejčastěji používané) je dělení podle Amerického statistického úřadu (United States Census Bureau).\n\n"}
{"id": "116683", "url": "https://cs.wikipedia.org/wiki?curid=116683", "title": "Sokolčí", "text": "Sokolčí\n\nSokolčí je zřícenina hradu asi 4,5 km východně od Kaplice v okrese Český Krumlov. Nachází se v katastrálním území Děkanské Skaliny na skalnatém ostrohu nad říčkou Černou v nadmořské výšce okolo 580 m. Kromě terénních reliktů se z hradu dochovaly části hradeb a dvou věží. Od roku 1963 je zřícenina chráněna jako kulturní památka.\n\nPrvní písemná zmínka o hradu se nachází ve falzu listiny z 15. století, které nechal zhotovit Oldřich z Rožmberka. Podle ní v roce 1264 král Přemysl Otakar II. potvrdil vlastnictví hradu \"Vokovi z Rožmberka.\" V další padělané listině daroval král Jan Lucemburský hrady Sokolčí a Příběnice \"Vokovi z Rožmberka.\" Pravost této listiny potvrdil roku 1460 vyšebrodský opat.\n\nSkutečné dějiny lze částečně odvodit z vlastnických poměrů okolních panství. Podle nich mohl Sokolčí založit \"Jindřich z Velešína\" po roce 1358, ve kterém prodal svůj podíl na Velešíně svému bratru Benešovi. Později hrad pravděpodobně získali neznámým způsobem Rožmberkové, kteří neměli důvod jej udržovat, a nechali ho zpustnout. Jako zbořený se připomíná v roce 1541.\n\nSokolčí bylo ve své době menším, ale kvalitně provedeným šlechtickým hradem. Typově patří mezi tzv. blokové dispozice, která byla módní v klidných dobách za vlády Lucemburků a kladla důraz především na reprezentační a obytnou funkci. Oproti jiným hradům mělo Sokolčí slabší zdi a v některých budovách hrálo významnou konstrukční roli dřevo.\n\nHrad tvořilo rozsáhlé předhradí a protáhlé, přibližně trojúhelníkové jádro. Předhradí chránil val, šíjový příkop a další opevnění, ze kterého se dochoval jen nízký val na vnitřní straně příkopu. Podle terénních náznaků zde stála rozměrná budova s rizalitem. Brána se nacházela na jižním konci příkopu.\n\nDalší, ve skále vysekaný příkop, chrání hradní jádro. Vstupovalo se do něj branskou věží částečně předsunutou směrem do příkopu. V jihovýchodním nároží jádra přímo na branskou věž navazovala torzovitě dochovaná obdélná budova. Na druhé straně brány, v severovýchodním nároží, stojí zbytky obdélné obytné věže. Na ni se napojoval palác postavený podél části severní hradby. Z jeho detailů se dochovala dvě sklepní okénka. Zbytek plochy jádra je s výjimkou drobných fragmentů obvodových zdí bez výraznějších stop zástavby. Pravděpodobně celou šířku dispozice však zabrala větší budova postavená alespoň částečně ze dřeva.\n\nZbytky hradu jsou volně přístupné. Vede k nim odbočka z červeně značené turistické trasy z Kaplice do Benešova nad Černou. Údolím řeky také vede naučná stezka \"Údolím Černé\" od Vodní nádrže Hradiště k soběnovské vodní elektrárně.\n\nSkála, na které zřícenina stojí, je horolezeckou lokalitou se 42 popsanými lezeckými trasami. Ve svazích výběžku Hradišťského vrchu na protějším břehu Černé je několik mrazových srubů s pseudokrasovými jeskyněmi. Největší z nich se nachází přímo naproti hradu, a menší jeskyně je i ve skalách pod hradem.\n\n\n\n"}
{"id": "116689", "url": "https://cs.wikipedia.org/wiki?curid=116689", "title": "Miloš Šejn", "text": "Miloš Šejn\n\nMiloš Šejn (* 10. srpna 1947, Jablonec nad Nisou) je český výtvarný umělec, performer a autor (historické i současné přepisy příjmení: Shein, Schein, Sein, Sejn).\n\nNarodil se 10. srpna 1947 v Jablonci nad Nisou, absolvoval filosofickou fakultu University Karlovy v Praze v roce 1975 (výtvarná výchova - Doc. Zdeněk Sýkora, dějiny umění a estetika - prof. Petr Wittlich, Doc. Miloš Jůzl). V roce 1976 získal doktorát filozofie, v roce 1991 byl jmenován profesorem malířství. V letech 1990 - 2011 působil jako vedoucí pedagog intermediálního ateliéru na Akademii výtvarných umění v Praze a jako hostující pedagog na Akademiích v Aix-en-Provance, Carraře, Haagu, Ljubljani, Stuttgartu a Vídni.\n\nMiloš Šejn pracuje v oblastech vizuálního umění, performance, zabývá se problematikou vizuálního vnímání a organizuje workshopy, jako je Bohemiae Rosa. Jeho umělecký koncept byl formován od mládí, kdy vykonal množství cest divočinou jako reflexe vnitřní potřeby přiblížit se tajemství přírody a sledování zázračnosti, k níž zde dochází. Od počátku šedesátých let dvacátého století během putování fotografoval, kreslil, sbíral a popisoval svá pozorování přírody. V současnosti se zaměřuje na okamžité kreativní možnosti, vycházející ze vztahů historické humanizované krajiny a celistvé přírody. Vědomě laboruje oblastmi expresívního jazyka mezi textem, výtvarnou stopou, tělovým pohybem, hlasem a expanzí do prostoru.\n\nJedna z vrstev jeho tvorby je v odborné literatuře označována termíny konceptuální a postkonceptuální umění.\n\nDo mezinárodního kontextu bylo jeho dílo uvedeno řadou výstav či performancí, například na mezioborovém festivalu Milanopoesia v Milánském Spazio Ansaldo v roce 1991 či na výstavě tělového umění L‘art au Corps v MAC muzeu Marseille v roce 1997, v České republice na výstavě Tváře v pražském Rudolfinu v roce 2012, sólově pak zejména v Galerii ifa v Berlíně v roce 1995, v Královském muzeu v Uppsale v roce 2010 nebo v Palazzo Grassi v Benátkách roku 2013.\n\n\n\n"}
{"id": "116696", "url": "https://cs.wikipedia.org/wiki?curid=116696", "title": "Vinný kámen", "text": "Vinný kámen\n\nVinný kámen neboli hydrogenvinan draselný je draselná sůl kyseliny vinné přítomná ve víně, jejímž vysrážením vzniká krystalický zákal ve formě jemného sedimentu. Tento sediment nemá vliv na kvalitu vína v chuti nebo ve vůni, ale působí negativně na estetický dojem z vína. \n\nFunkční vzorec hydrogenvinanu draselného je (HOOC-CH(OH)-CH(OH)-COO)K.\n\nVinný kámen vzniká ve víně reakcí silně disociované kyseliny vinné s draslíkem, jehož zdrojem jsou látky získané z půdy nebo disiřičitan draselný (pyrosiřičitan), používaný při výrobě vína jako konzervant.\n\nNa vysrážení vinného kamene ve formě sedimentu mají vliv především tyto faktory:\n\nAby se předešlo vzniku sedimentů vinného kamene v lahvích, uplatňují se ve výrobě následující metody:\n\nVinný kámen se používá také ke kypření potravin.\n\n"}
{"id": "116724", "url": "https://cs.wikipedia.org/wiki?curid=116724", "title": "Terský břeh", "text": "Terský břeh\n\nTerský břeh ( ) je název jihovýchodního břehu Kolského poloostrova v Murmanské oblasti v Rusku. Sahá od mysu Svatý nos k ústí řeky Varzugy.\n\nSeverní část (po ústí řeky Ponoj) se vyznačuje vysokými, skalnatými břehy, které jsou pokryté tundrovým porostem. Jižní část je nížinatá a bažinatá a je porostlá trpasličími břízami a vrbami.\n"}
{"id": "116727", "url": "https://cs.wikipedia.org/wiki?curid=116727", "title": "Ponoj", "text": "Ponoj\n\nPonoj ( ) je řeka na Kolském poloostrově v Murmanské oblasti v Rusku. Je 426 km dlouhá. Její povodí má rozlohu 15 000 km².\n\nJméno řeky pochází ze sámského názvu \"Pjenneoj\", což znamená \"Psí řeka\".\n\nPonoj pramení v západní části vysočiny Kejvy a ústí do Bílého moře na Terském břehu. Na horním a středním toku teče v nízkých březích, na dolním toku protéká mezi výběžky \"Kejvy\" kaňonovým údolím.\n\nŘeka má četné přítoky, její koryto je plné peřejí, z nichž nejznámější je Kolmacká peřej.\n\nZdroj vody je převážně sněhový. Zvýšená hladina je na jaře (březen až červen) a v létě a na podzim voda opadá.\n\nPrůměrný průtok je 175 m³/s, maximální až 3500 m³/s. Řeka zamrzá od konce října až začátku listopadu a rozmrzá v první polovině května.\n\nŘeka je splavná.\n\nVe 30. a 40. letech 18. století existovaly na dolním toku řeky Ponoje v oblasti jejího ramene Rusinge tzv. Laplandské závody, což byl průmyslový komplex na těžbu a zpracování měděných rud. Ložisko bylo objevené dvěma měšťany z Archangelska. Koncem 30. let přešly zdejší těžební a zpracovatelské závody do vlastnictví státu a v roce 1744 byly kvůli malé výnosnosti ložiska uzavřeny.\n"}
{"id": "116728", "url": "https://cs.wikipedia.org/wiki?curid=116728", "title": "Transpozice", "text": "Transpozice\n\nTermín transpozice znamená záměnu, změnu polohy, a používá se ve více významech\n\n"}
{"id": "116731", "url": "https://cs.wikipedia.org/wiki?curid=116731", "title": "Pirengská přehrada", "text": "Pirengská přehrada\n\nPirengská přehrada ( ) je přehradní nádrž v Murmanské oblasti v Rusku. Má rozlohu 227 km². Je ze severu na jih 58 km dlouhá a maximálně 8 km široká. Průměrně je hluboké 13 m. Má objem 3 km³.\n\nPřehradní hráz byla postavena v roce 1938 na odtoku řeky Pirenga z jezera Dolní Pirenga. Řeka dále tvoří přítok řeky Imandry (povodí Nivy). Úroveň hladiny kolísá v rozsahu 5 m. Vzdutí přehradní nádrže pohltilo jezera Horní Pirenga (83,7 km²), Kamužská Salma (12,4 km²) a Dolní Pirenga (58,5 km²). Nádrž reguluje odtok podle potřeb Nivské kaskády vodních elektráren.\n"}
{"id": "116737", "url": "https://cs.wikipedia.org/wiki?curid=116737", "title": "Vinan draselný", "text": "Vinan draselný\n\nVinan draselný je draselná sůl kyseliny vinné. Někdy je zaměňován s hydrogenvinanem draselným; společně s ním se používá jako přídatná látka v potravinách (tyto látky mají souhrnný kód E 336).\n\nVinan draselný se vyrábí reakcí kyseliny vinné s vinanem draselno-sodným a síranem draselným, po reakci následuje filtrace, čištění, srážení a sušení.\n\n"}
{"id": "116741", "url": "https://cs.wikipedia.org/wiki?curid=116741", "title": "Stella McCartney", "text": "Stella McCartney\n\nStella Nina McCartney Willis, OBE (přechýleně \"McCartneyová Willisová\"; * 13. září 1971 v Londýně) je britská módní návrhářka, dcera Paula McCartneyho.\n\nStella McCartney pracovala pro slavné značky (Chloé, Gucci, Adidas, Karl Lagerfeld), navrhovala kostýmy pro Madonnu, Annie Lennox, Gwyneth Paltrow. Získala několik ocenění.\n\nV srpnu 2003 se provdala za Alasdhaira Willise, v únoru 2005 se jí narodil syn Miller Alasdhair James Willis.\n\n\n"}
{"id": "116744", "url": "https://cs.wikipedia.org/wiki?curid=116744", "title": "ODS (rozcestník)", "text": "ODS (rozcestník)\n\nZkratka ODS nebo ods má více významů:\n\n"}
{"id": "116750", "url": "https://cs.wikipedia.org/wiki?curid=116750", "title": "Při mně stůj", "text": "Při mně stůj\n\nPři mně stůj je název druhého řadového alba pražské písničkářky Radůzy. Nahráno bylo v pražském studiu Largo a vyšlo v roce 2003. Tvoří jej celkem 16 skladeb, produkci a hudební režii alba Radůza svěřila své přítelkyni Zuzaně Navarové.\n\nNa píseň „Studený nohy“ vznikl animovaný klip Lukáše Uchytila ze zlínské Vyšší odborné školy filmové.\n\n\n"}
{"id": "116751", "url": "https://cs.wikipedia.org/wiki?curid=116751", "title": "Nor", "text": "Nor\n\nNor může označovat:\n"}
{"id": "116752", "url": "https://cs.wikipedia.org/wiki?curid=116752", "title": "Heather Millsová", "text": "Heather Millsová\n\nHeather Mills McCartney (* 12. ledna 1968, Alderhot, Spojené království) je britská modelka, aktivistka za lidská práva a druhá manželka Paula McCartneyho.\n\nNěkolik měsíců po jejím narození se rodina přestěhovala do Washingtonu. Heather neměla lehké dětství, v pubertě se vrátila se svou matkou zpět do Londýna, utekla z domova a několik měsíců žila „na ulici“. Měla několik zaměstnání až se prosadila jako modelka. V devatenácti letech nafotila sérii erotických fotografií.\n\nV květnu 1989 se Heather vdala za Alfieho Karmala, rozvedli se o dva roky později. V srpnu 1993 měla nehodu, v Londýně byla sražena policistou na motorce a musela jí být amputována levá noha pod kolenem. Po zotavení začala pomáhat obětem nášlapných min a rozběhla kampaň za jejich zákaz. Za svou práci získala několik mezinárodních ocenění. Dne 11. června 2002 se v Irsku provdala za Sira Paula McCartneyho a 28. října 2003 mu porodila dceru Beatrice Milly McCartney.\n\nV květnu 2006 oznámili rozchod a v roce 2008 manželství skončilo rozvodem.\n\n\n"}
{"id": "116754", "url": "https://cs.wikipedia.org/wiki?curid=116754", "title": "Negace", "text": "Negace\n\nLogická negace (používá se pro ni symbol formula_1 nebo formula_2, popř. se označuje pruhem nad proměnnou) je unární logická operace, která vezme výrok \"\"p\"\" do dalšího výroku \"ne \" p\"\", psáno \"¬p\", který je samostatně interpretován jako pravda, když \"p\" je nepravda nebo jako nepravda, když \"p\" je pravda.\nPro vstup formula_3 vypadá pravdivostní tabulka negace následovně (0 označuje nepravdivé tvrzení, 1 označuje pravdivé tvrzení):\n\nNegace výroku (graficky ¬, ′; textově non) je v matematické logice opačná pravdivostní hodnota k výroku. Negace výroku se označuje symbolem ¬. Tento symbol se umísťuje před označení výroku. Negace výroku se dá též zapsat textově non či graficky ′. Pokud je tedy výrok označen jako A, negace takového výroku může být ¬A, nonA či A′.\n\nPokud negujeme negaci výroku, dostáváme opět výrok. Tedy: ¬(¬A) = A.\n\n"}
{"id": "116756", "url": "https://cs.wikipedia.org/wiki?curid=116756", "title": "Klagenfurt am Wörthersee", "text": "Klagenfurt am Wörthersee\n\nKlagenfurt am Wörthersee (slovinsky a česky \"Celovec\", dnes v Česku známý spíše jen jako Klagenfurt), je statutární město a zároveň hlavní město rakouské spolkové země Korutany. Leží na řece Glan u jezera Wörthersee, v nadmořské výšce 446 m, 294 km jihozápadně od Vídně. Žije zde obyvatel. Je největším městem Korutan.\n\nOd roku 1991 jsou starostové voleni přímo.\n\n\n\n\n"}
{"id": "116762", "url": "https://cs.wikipedia.org/wiki?curid=116762", "title": "Anamorfa", "text": "Anamorfa\n\nMnohé houby ve svém životním cyklu obsahují obě stadia, anamorfu i teleomorfu. Některé však známe jen v tzv. anamorfní, popř. teleomorfní formě. Důvodem je skutečnost, že v průběhu životního cyklu hub dochází k tvorbě každého z obou stadií časově odděleně, v závislosti na konkrétních podmínkách prostředí. V důsledku toho se u konkrétních druhů hub může jedno z obou stadií vyskytovat poměrně vzácně, nebo jen v průběhu velice krátkého časového úseku. Pro pojmenování anamorf i teleomorf se v mykologii užívá klasické binomické nomenklatury a velice často se zde setkáváme se situací, kdy anamorfní i teleomorfní stadia téhož druhu byla popsána pod zcela odlišnými rodovými jmény. Např. druh \"Aspergillus nidulans\" je anamorfním stadiem houby druhu \"Emericella nidulans\", který je teleomorfou. \n\n"}
{"id": "116765", "url": "https://cs.wikipedia.org/wiki?curid=116765", "title": "Hnojení", "text": "Hnojení\n\nHnojení (\"fertilizace\") půdy je zemědělská operace, při které dochází k rozšíření hnojiv po zemědělském pozemku (pole, louka), nebo jejich zapravení do půdy. Hnojí se před zasetím, či výsadbou a dále též v na vzrostlém porostu jako tzv. „přihnojování“. Podle typu hnojiva se rozlišují jednotlivé zemědělské stroje určené k hnojení (rozmetadla, čpavkovače).\n"}
{"id": "116766", "url": "https://cs.wikipedia.org/wiki?curid=116766", "title": "Hrouda", "text": "Hrouda\n\nHrouda je půdní agregát tvrdé konzistence. Hroudy vznikají na poli při orbě a jsou ničeny hlavně válením a vláčením. Se zvýšenou zrnitostí (písčité půdy), klesá pravděpodobnost vzniku hrud. Hroudy vznikají tak, že po orbě se některé bloky skývy zcela nerozpadnou. Jestliže se orba včas neupraví, zasychá a vznikají hroudy. Čím jsou hroudy suší, tím jsou tvrdší a hůře rozbitelné. Tvorba hrud závisí na fyzikálních vlastnostech půdy (těžká-jílovitá půda) a také nasycení půdního profilu vodou a dále na způsobu orání, hlavně nastavení pojezdové rychlosti a radličného orebního tělesa.\n"}
{"id": "116767", "url": "https://cs.wikipedia.org/wiki?curid=116767", "title": "Kypření", "text": "Kypření\n"}
{"id": "116770", "url": "https://cs.wikipedia.org/wiki?curid=116770", "title": "Označování zvířat", "text": "Označování zvířat\n\n\nDle českých zákonů a vyhlášek Ministerstva zemědělství ČR jsou chovatelé povinni označovat skot, prasata, ovce, kozy a koně indetifikačními značkami, které jim přiděluje pověřená osoba. Musí též vést záznamy o jednotlivých zvířatech a zásadní změny neprodleně hlásit do ústřední evidence. Při porušení těchto nařízení, nebo pozdním označení hrozí chovateli vysoká pokuta a zvířeti usmrcení.\n\n"}
{"id": "116771", "url": "https://cs.wikipedia.org/wiki?curid=116771", "title": "Podmítka", "text": "Podmítka\n\nPodmítka je druh mělké orby, která se provádí po sklizni porostu – hlavně obilovin. Nejčastěji se k podmítce používají radličné pluhy, ale můžeme se setkat i s podmítkou talířovými pluhy neboli disky. Podmítka se provádí do hloubky 7–14 cm. Dochází tak k promísení výdrolu a jiných semen do půdy. Zemědělec tak umožní vzejití všech semen, která se na povrchu nacházela. Vzcházejí též plevele z kořenů, které byly touto operací přerušeny. Při následné orbě dojde k úplnému zapravení vzešlých rostlin. Dojde tak k eliminaci plevelů a k využití těchto rostlin, jako zeleného hnojení. V období mezi podmítkou a orbou, též vzrostlé plevele chrání půdu proti erozi. \n"}
{"id": "116773", "url": "https://cs.wikipedia.org/wiki?curid=116773", "title": "Smyk (zemědělský nástroj)", "text": "Smyk (zemědělský nástroj)\n\nSmyk je zemědělský nástroj sloužící ke smykování. Je vlečen za traktorem a jeho hlavní funkcí je urovnání povrchu ornice po orbě a vláčení a prokypření půdy. Pojezd po poli je šikmo na pojezd tažného zařízení tak, aby došlo co k největšímu shrnutí a aby se eliminoval odpor na traktor.\n\n"}
{"id": "116774", "url": "https://cs.wikipedia.org/wiki?curid=116774", "title": "Smykování", "text": "Smykování\n\nSmykování je zemědělská operace při zpracování půdy. Jejím hlavním cílem je urovnání povrchu po orbě, drcení a zatlačení hrud, kypření půdy a ničení plevele. Tato operace se provádí smykem.\n\n\nDvě desky za sebou, první deska ozubená s nastavitelným sklonem.\n"}
{"id": "116775", "url": "https://cs.wikipedia.org/wiki?curid=116775", "title": "Teleomorfa", "text": "Teleomorfa\n\nTeleomorfa je pohlavní stadium životního cyklu hub. Jejím opakem je anamorfa, stadium zcela nepohlavní.\n\nPro teleomorfy i anamorfy se obecně používá stejného binomického názvu, stadia některých druhů ale nebyla určena jako patřící ke stejnému druhu a tak se poměrně často stává, že se anamorfa a teleomorfa jednoho druhu jmenují odlišně. Příkladem teleomorfy je \"Didymella ligulicola\", způsobující antraknózu na chryzantémách a ostálkách a dalších hvězdnicovitých (\"Asteraceae\"); přidružená anamorfa se nazývá \"Ascochyta chrysanthemi\".\n\n"}
{"id": "116776", "url": "https://cs.wikipedia.org/wiki?curid=116776", "title": "Válení", "text": "Válení\n\nVálení je zemědělská operace při zpracování půdy. Jejím cílem je utužení ornice, rozbití hrud a utužení seťového lůžka, ke které se používají válce. Je to jedna z operací před setím. Po zasetí se jím utužuje půda, urovnává povrch a hlavně se zajištují lepší vláhové poměry pro vzcházení.\n"}
{"id": "116777", "url": "https://cs.wikipedia.org/wiki?curid=116777", "title": "Květa Legátová", "text": "Květa Legátová\n\nKvěta Legátová, vlastním jménem Věra Hofmanová (3. listopadu 1919 Podolí u Brna – 22. prosince 2012), byla česká spisovatelka novel, pohádek i rozhlasových her.\n\nAbsolvovala dvě fakulty brněnské univerzity (čeština a němčina; matematika a fyzika). Celý život působila jako učitelka. Debutovala v roce 1957 souborem črt \"Postavičky\", po němž následoval román pro děti \"Korda Dabrová\" (1961) – pod pseudonymem Věra Podhorná. V 50. letech publikovala texty v časopise Host do domu. Patřila k tzv. brněnské škole rozhlasové hry; nejméně čtrnáct jejích her bylo nastudováno (dvě jako televizní adaptace). K publikování se vrátila – pod pseudonymem Květa Legátová – po roce 2000 v nakladatelství Paseka povídkovým pásmem \"Želary\" (2001, Státní cena za literaturu 2002) a novelou \"Jozova Hanule\" (2002).\n\nPodle předlohy Jozova Hanule vznikl v roce 2003 film \"Želary\".\n\nPo úspěchu knih i filmu vyšly Květě Legátové krátce po sobě dvě sbírky rozhlasových a televizních her (\"Pro každého nebe\", \"Labyrint\" 2003 a \"Posedlá a jiné hry\", \"Paseka\" 2004, ed. a doslov Lenka Jungmannová) a kniha rozhovorů s Dorou Kaprálovou \"Návraty do Želar\" (\"Host\" 2005). Nejnovější knihou je soubor čtyř téměř detektivních próz \"Nic není tak prosté\" (Pistorius, 2006).\nČeský rozhlas natočil a jako seriál vysílal její Vzpomínky.\n\nKniha Pro každého nebe je soubor několika rozhlasových her, např. \"Sestra\", \"Ta vteřina\", \"Pro každého nebe\", \"Superkočka\", \"Třetí planeta\", \"Zajatec, \"Triumf Razumova\", \"Ostrov slušných lidí\". Datování vzniku textu a zda a kdy se realizoval a vysílal je problematické. Hru \"Sestra\" lze datovat až do konce 40. či začátku 50. let, totéž snad platí pro hru \"Ta vteřina\", která byla později převzatá televizí. \"Třetí planeta\" patří mezi „experimentální texty“, je pravděpodobně spjata s léty 50., v 60. letech vznikl zřejmě \"Zajatec\" a proudem dobové vlny absurdit poznamenaný \"Triumf Razumova\", v 70. letech \"Ostrov slušných lidí\" (z cyklu pseudopohádek), v 80. letech \"Superkočka\" a zvláště \"Pro každého nebe patřící\" s jistotou mezi texty realizované a navíc oceněné cenou Prix Bohemia. Jednotlivé hry mají výhradně prostředí – vědecké, či lékařské, antické, v parodickém posunu rusky starosvětské, byrokraticko-andělské atd.\n\nHra se odehrává v prostředí laboratoře. Hlavními postavami je vědec Hudec a Superkočka. Ta je výtvorem pana Hudce a jeho kolegů a je chytřejší než lidé. Chce vědcům ukázat jaké to je být součástí experimentu. Autorka zde prostřednictvím Superkočky popisuje pokusy, které vědci dělají na zvířatech. Znázorňuje bezcitnost těchto vědců, kteří berou zvíře jako nižší živočišný druh, ale přitom se sami jako nižší živočišný druh chovají.\nVědec Hudec a jeho kolegové dělají pokusy na zvířatech. Podaří je jim z kočky udělat jakoby lidskou bytost (superkočku). Kočka je pověřena vypracováním výzkumu a vybudováním pracovišť na jeho provedení. Hudec je na kočku hrubý a neustále ji dává najevo, že by bez něj vůbec neexistovala. Po vypracování výzkumu přijde Hudec a jeho kolegové na pracoviště a mají se účastnit experimentu. Kočka chce při experimentech využít postupy, při nichž by zkoumané objekty netrpěly. Hudec však chce dělat experimenty starým způsobem, i když ví, že při nich zvířata trpí. Kočka mu je ochotna vyjít vstříc. Nakonec všem oznámí, že byli zvoleni pro unikátní výzkum, ale jako pokusné materiály. Kočka jim slíbí, že všechny pokusy přežijí. Zúčastnění začnou podléhat panice. Kočka jim řekne, že je to zbytečné a pokud nepřestanou, tak je chytne do svěráků. Pomalu se všichni uklidní a hra končí.\n\n\n"}
{"id": "116778", "url": "https://cs.wikipedia.org/wiki?curid=116778", "title": "D12", "text": "D12\n\nD12 (nebo také The Dirty Dozen a D-Twizzy) byla americká hip hopová skupina z Detroitu v Michiganu. Největších úspěchů dosáhla v amerických i ostatních světových hitparádách s alby \"Devil's Night\" (2001) a \"D12 World\" (2004). D12 byla založena roku 1996 a i když byla respektovanou součástí undergroundové rapové scény, opravdového úspěchu dosáhla až poté, co se proslavil její nejznámější člen, Eminem. V roce 2018 Eminem na svém albu Kamikaze prohlásil ukončení skupiny.\n\n\n\nD12 založil Proof jako uskupení místních detroitských rapperů Bizarra, Eminema, Eye Kyu, Killa Hawka a Fuzze. Ve skupině byl také krátce Charging Soldier, ale brzy odešel kvůli neshodám s ostatními členy. Ve druhé polovině devadesátých let se někteří členové začali samostatně proslavovat - Bizarre vydal album \"Attack of the Weirdos\" a stal se členem skupiny \"The Outsidaz\" společně s Eminemem, Rah Digga a Young Zee. Proof vyhrál v roce 1998 freestylingovu soutěž pořádanou časopisem Source.\n\nJeště dříve, než se skupina proslavila, z ní odešli Killa Hawk, Zasalamel a Eye Kyu. Tím v D12 zůstali pouze Eminem, Proof a Bizarre. Proof se rozhodl, že najde na zbývající tři místa náhradu, a prvním novým příchozím byl tak jeho kamarád Bugz. Zbývající dvě místa zaplnilo místní hip hopové duo Da Brigade, které tvořili Kon Artis a Kuniva. Když byla skupina kompletní, jejích šest členů uzavřelo dohodu že ten, kdo jako první dosáhne sólového úspěchu, s sebou vytáhne na výslunní i zbytek skupiny.\n\nJako první dosáhl sólového úspěchu Eminem, který na sebe upoutal pozornost známého rapera a producenta Dr. Dre svým nezávislým albem \"The Slim Shady EP\" a podepsal smlouvu s hudebním vydavatelstvím Interscope. Eminem nezapomněl na dohodu s D12 a při práci na svém dalším albu \"The Slim Shady LP\" naléhal, aby smlouvu dostali i ostatní členové D12. Dr. Dre mu ale doporučil, aby nejdřív získal silnou pozici jako sólový umělec a pak teprve aby se vrátil pro své přátele. Z alba se stal obrovský hit, Eminem se proslavil a mohl se tedy konečně věnovat i práci s D12. Založil pod křídly Interscope své vlastní vydavatelství Shady Records a první smlouva byla právě pro D12.\n\nPoté co D12 získala smlouvu s Shady Records, vyrazila na turné. Před vystoupením v Detroitu byl Bugz na pikniku, kde se dostal do rvačky, která vznikla z nevinného souboje se stříkacími pistolemi. Jeden z účastníků rvačky pak odešel do svého vozu pro skutečnou zbraň a na Bugze několikrát vystřelil. Při útěku z místa činu pak dokonce ještě přejel přes bezvládné tělo svým vozem. Incident byl natočen na video a ten den ho vysílaly televizní stanice ve zprávách.\n\nČlenové D12 byli událostí otřeseni. Jedna z posledních věcí, o kterých Bugz mluvil s Proofem byla, jestli by se mohl raper Swift stát členem skupiny. Proof toto přání respektoval a Swift, dlouholetý přítel skupiny, tak doplnil počet členů opět na šest.\nBugzově památce je věnována skladba „Good Die Young“ na albu \"D12 World\". Na tomto albu se také objevuje skladba „Bugz '97“, což je dřívější nahrávka Bugze samotného. Všichni členové skupiny si nechali vytetovat Bugzovo jméno. Také Eminemovo druhé úspěšné album, \"The Marshall Mathers LP\", je věnováno Bugzovi.\n\nSkupina vydala dvě alba, \"Devil's Night\" a \"D12 World\". Obě se umístila na předních příčkách amerických i světových hitparád, mimo jiné díky singlům jako „Purple Pills“ (cenzurovaná verze je „Purple Hills“), „Fight Music“, „My Band“ a „How Come“.\nProof a Bizarre pokračovali ve svých částečně úspěšných sólových kariérách alby \"Searching For Jerry Garcia\" a \"Hannicap Circus\" v roce 2005, nicméně Eminemův úspěch vždy zastiňoval zbytek skupiny. Proto se D12 rozhodla pro turné druhého alba bez něj. S tím také souviselo rozhodnutí, že Eminem nebude mít takový prostor na třetím albu. To se ale vše změnilo po dramatických událostech roku 2006.\n\nNásilný Detroit si vyžádal život dalšího člena D12, když byl 11. dubna 2006 smrtelně postřelen Proof. Incident se odehrál v půl páté ráno v klubu CCC na 8 Mile Road v Detroitu. Podle všeho se zapletl do hádky s Keithem Benderem Jr. kvůli kulečníku, několikrát ho udeřil svojí pistolí do obličeje a nakonec ho střelil do hlavy. Proof byl poté sám střelen do hlavy Benderovým bratrancem, Mariem Etheridgem. Následně byl převezen na místní pohotovost, kde byl hned po příjezdu prohlášen za mrtvého. Přesné okolnosti jeho smrti a co k ní vedlo ale nejsou známy.\n\nProof byl pohřben 19. dubna a smutečního obřadu se zúčastnily tisíce lidí. Eminem a Obie Trice pronesli proslov, Eminem mimo jiné řekl: „Jsem si jistý že každý, kdo ho potkal, byť jen jednou, mi dosvědčí, že místnost se prozářila, když vešel. Věřím, že Proof miloval lidi a lidi milovali jeho. Byl jako magnet. Zlákal vás. Chtěli jste se o něm dozvědět víc, být jako on. Bez Proofa by nebyl Eminem, Slim Shady ani D12.“ Mnoho hip hopových umělců vyjádřilo Proofově rodině soustrast. Zanechal po sobě svou ženu Sharondu, dva syny a tři dcery.\n\n21. dubna 2006 byl Swift zatčen poté, co se nedostavil k soudu, aby se mohl zúčastnit Proofova pohřbu. Byl v podmínce za řízení auta pod vlivem alkoholu a drog a soudce mu za porušení pravidel podmínky nařídil 93 dnů ve vězení. Jeho uvěznění zdrželo nahrávání třetího alba D12 a také mu znemožnilo vyjádřit se v mediích k Proofově smrti. V současnosti je opět na svobodě a pracuje se skupinou na třetím albu.\n\nPrvní album D12 bylo vydáno v červnu 2001. V amerických a anglických žebříčcích se umístilo na prvním místě, podobného úspěchu dosáhlo i v Kanadě. Celosvětově se alba prodaly 4 miliony kusů. Obsahuje tyto singly:\n\nDruhé album \"D12 World\" bylo vydáno v dubnu 2004. Produkovali ho Dr. Dre, Eminem, Kon Artis a Kanye West, společně s D12 se na něm objevili také Obie Trice a B-Real ze Cypress Hill. V Americe, Anglii a Austrálii se dostalo na nejvyšší příčku, v Německu na pozici číslo dvě. Z alba pocházejí singly:\n\nČlenové D12 se několikrát objevili ve filmech, především Eminem se svojí hlavní rolí v částečně biografickém snímku 8 Mile a roličkou v The Wash. V 8 Mile se po boku Eminema objevil i Proof v malé roli rapera jménem Lil' Tic, i když on sám byl předlohou postavy, kterou ve filmu hraje Mekhi Phifer. Celá skupina kromě Eminema si zahrála ve filmu The Longest Yard.\n\n\n\n\n"}
{"id": "116779", "url": "https://cs.wikipedia.org/wiki?curid=116779", "title": "Vláčení", "text": "Vláčení\n\nVláčení je zemědělská operace, používaná při zpracování půdy. Jejím hlavním cílem je mělké prokypření povrchové vrstvy ornice (provzdušnění, pohyb vláhy) a rozbití hrud. Provádí se bránami. Nejčastěji se vláčí při tzv. přípravě na setí po „střední (seťové) orbě“. Cílem je právě urovnání povrchu a rozbití hrud. Dalším cílem může být vyvláčení plevelů a u obilí při vegetační době se mohou také použít na tak zvané prosvětlování, přičemž vláčíme na ostro směr pohybu kolmo nebo šikmo. Vláčet se ovšem může i strniště – pokud se neprovádí podmítka, nebo louka. Vláčí se i takzvaně „na tupo“, kdy je cílem zavláčet právě zaseté obilí a tím jej ochránit. V těchto případech má vláčení přispět k úpravě fyzikálních vlastností povrchové části půdy.\n\nBrány a jejich použití: kypření a urovnání povrchu, drcení hrud, zapravení osiva a průmyslových hnojiv do půdy, ničení plevelu a půdního škraloupu.\n\n\nU bran je první řada hřebů vždy špičkou dozadu (natupo)\n\n\nKaždý hřeb vytváří samostatnou brázdu (nikdy nejdou 2 hřeby za sebou) \n"}
{"id": "116788", "url": "https://cs.wikipedia.org/wiki?curid=116788", "title": "Truskavec", "text": "Truskavec\n\nTruskavec (\"Polygonum\") je rod jednoletých rostlin z čeledě rdesnovitých (\"Polygonaceae\") podčeledě \"Polygonoideae\".\n\nRostliny tohoto rodu jsou rozšířeny celosvětově a rostou v různých podmínkách. Jsou mezi nimi helofyty, mesofyty i xerofyty. V České republice se některé druhy vyskytují hojně a bývají dokonce řazeny mezi nepříjemné plevele.\n\nJsou to rostliny po morfologické stránce velice rozdílné, rostou ve formě bylin, keřů i polokeřů. Některé druhy jsou různolisté a další dokonce různoplodé, vyrůstají z kořenů které u některých druhů dřevnatí a u jiných jsou zas tenké, vláknité. Stopky, většinou se 4 až 5 hranami, jsou vzpřímené, poléhavé nebo popínavé s úponky otáčejícími se po směru hodinových ručiček. Na lodyže vyrůstají listy převážně střídavě, výjimečně vstřícně, bývají řapíkaté nebo přisedlé, čepele s celistvým nebo vroubkovaným okrajem mají tvar lineární, kopinatý, vejčitý, eliptický nebo kulatý. Tenké blanité botky jsou trvalé nebo rozpadávající se, dvoulalokovité, lysé. Někdy se vyskytuje bazální koncentrace listů.\n\nMalé květy vyrůstají osamoceně nebo ve svazečcích, vytvářejí klasnatá květenství která bývají terminální, axiální nebo vyrůstají z paždí listů. Květy bez palistů mají stopky nebo jsou přisedlé, jsou oboupohlavné, někdy kleistogamické. Okvětí má v jednom přeslenu pět plátků, někdy nestejně velikých, bývají srostlé od 30 do 70 % délky. V květu dále vyrůstá ve dvou přeslenech 3 až 8 volných nebo s okvětní trubkou srostlých tyčinek se šídlovitými nitkami zakončenými prašníky které jsou barvy bělavě žluté, růžové až fialové nebo oranžové a tvaru eliptického či podlouhlého. Synkarpní gyneceum je složeno ze tří plodolistů. Z jednodílného, sekundárně děleného semeníku vyrůstají 2 až 3 kratičké čnělky, někdy jsou ve středu částečně srostlé, s hlavičkovitými bliznami. Placentace je bazální. Opylovány jsou větrem, hmyzem nebo dochází k samoopylení přímým stykem prašníku s bliznou.\n\nPlody jsou suchá semena, nažky trojhranné nebo čočkovitého tvaru. Nažky dozralé během léta bývají hnědé barvy a vejčité, uzrálé až na podzim jsou olivově zelené, kopinaté a dvojnásobně větší.Semena jsou vybavena endospermem, embryo je zakřivené. Rostliny často obsahují šťavelany.\n\nV minulosti byl rod \"Polygonum\" podstatně reorganizován, byly z něj vyděleny některé druhy a přeřazeny do jiných rodů např. \"Bistorta\", \"Persicaria\", naopak do něj byly převedeny druhy z rodů např. \"Fallopia\", \"Reynoutria\". Rekonstrukce rodu však není ještě plně ustálena.\nCelosvětově je uznáváno okolo 50 druhů, mnohde existuje nejednotnost zda se jedná o druh nebo poddruh. V České republice rostou tyto 3 druhy:\n\nNěkdy je truskavec vesnický považován za pouhý poddruh truskavce ptačího:\n\n\n \n"}
{"id": "116791", "url": "https://cs.wikipedia.org/wiki?curid=116791", "title": "Labuť", "text": "Labuť\n\nLabuť (\"Cygnus\") je rod velkých vodních ptáků, blízce příbuzných s husami. Druhy severní polokoule mají peří čistě bílé, na jižní polokouli žijí labutě mající také černé peří. Australská labuť černá je skoro úplně černá, bílé zůstávají jen letky, jihoamerická labuť černokrká má černý krk. Labuť koskoroba, také jihoamerický druh, je sice bílá, ale primární letky jsou také černé. Žijí v jezerech a rybnících a v jejich okolí.\n\nPři letu byly labutě pozorovány (nad Severním Irskem) ve výšce kolem 8 800 metrů. Výškový rekord mezi ptáky drží sup (11,3 km).\n\nNohy jsou černošedé, výjimku tvoří dvě již zmíněné jihoamerické labutě, jejichž nohy jsou růžové. Zobák je červeno-černý nebo žluto-černý. Nohy jsou také samozřejmě přizpůsobeny pohybu ve vodě. Přizpůsobení nohy je takové, že mezi je plovací blána. Postupem času se nohy vodních ptáků měnily např. tak, že se těžiště posunulo do středu hrudi. Díky tomu mají mnohem lepší stabilitu.\n\nV Česku žijí tři druhy labutí: labuť malá, labuť velká a labuť zpěvná. První divoké labutě, které nebyly uprchlicemi ze zoo, se v Čechách objevily až po druhé světové válce.\n\nDříve byla labuť symbolem boha Apollóna.\n\nV období hnízdění žijí labutě většinou pouze v párech. Mimo hnízdní období se slétají do hejn. Naše labutě mívají většinou po celý život jednoho partnera. Jako většina vrubozobých, se labutě živí rostlinnou potravou. Napůl ochočení ptáci ve městech nepohrdnou ani pečivem, mělo by však být alespoň dva dny staré. Čerstvé, měkké pečivo by jim mohlo způsobit zažívací potíže. Toto neplatí pouze pro labutě, ale pro všechny vrubozobé ptáky, kteří se dají v zimě na rybnících či řekách vidět. Právě toto dokrmování je další příčinou, toho, že se labutím v současné době daří.\n\n\n\n"}
{"id": "116793", "url": "https://cs.wikipedia.org/wiki?curid=116793", "title": "WordPerfect Office", "text": "WordPerfect Office\n\nWordPerfect Office je kancelářský balík, který vytváří a distribuuje společnost Corel Corporation. Dříve byl vlastněn společnostmi Borland a Novell. \n\nJeho hlavní součásti jsou:\n\n\n"}
{"id": "116795", "url": "https://cs.wikipedia.org/wiki?curid=116795", "title": "Seznam náčelníků Dúnadanů", "text": "Seznam náčelníků Dúnadanů\n\nToto je seznam náčelníků Dúnadanů ve fiktivním světě Středozemi od J. R. R. Tolkiena.\n\nNáčelníci Dúnadanů \"(Isildurova linie)\"\n\n\n"}
{"id": "116798", "url": "https://cs.wikipedia.org/wiki?curid=116798", "title": "Cygnus", "text": "Cygnus\n\nCygnus může znamenat:\n"}
{"id": "116800", "url": "https://cs.wikipedia.org/wiki?curid=116800", "title": "Arnošt z Pardubic", "text": "Arnošt z Pardubic\n\nArnošt z Pardubic (25. března 1297, Hostinka – 30. června 1364, Roudnice nad Labem) byl posledním pražským biskupem (1343–1344) a posléze prvním arcibiskupem a metropolitou českým (1344–1364). Pocházel z rodu pánů z Pardubic, který svůj původ odvozoval od společného předka Malovců. Narodil se jako nejstarší ze čtyř synů Arnošta z Hostýně (dnes Hostinka) a paní Adličky.\n\nArnošt prožil dětství v Kladsku, kde ho otec, zdejší královský purkrabí, dal učit svobodným uměním ve farní škole johanitů při kostele sv. Jana. Následovalo učení ve významné klášterní škole benediktinů v Broumově. Dále Arnošt studoval v Praze, a protože v hlavním českém městě ještě univerzita nebyla, vypravil se adept vysokoškolského vzdělání do Itálie. Zde studoval čtrnáct let v Bologni a Padově, jeho hlavní obor ovšem nebylo bohosloví, nýbrž práva. Právě v Itálii se seznámil s budoucím císařem Karlem IV. Ještě jako student navštívil papežský Avignon.\n\nPo návratu do Čech (1339) přijal Arnošt kněžské svěcení. Působil v biskupské kapitule u svatého Víta na Pražském hradě, kde byl roku 1340 jmenován děkanem a tuto funkci vykonával až do roku 1343. Když 5. ledna 1343 zemřel pražský biskup Jan IV. z Dražic, stal se jeho nástupcem na přímluvu markraběte Karla IV., jehož byl důvěrníkem. Zanedlouho nato pověřil Karel Arnošta poselstvím k papeži ohledně zřízení pražského arcibiskupství. Po ročním biskupském působení současně s povýšením pražského stolce na metropolitní byl 30. dubna 1344 jmenován arcibiskupem. Podléhalo mu pak biskupství olomoucké a téhož roku založené biskupství litomyšlské.\n\nTéhož roku za přítomnosti krále Jana Lucemburského a jeho syna Karla IV. vysvětil základní kámen budoucí katedrály svatého Víta, Václava a Vojtěcha. Jako první český církevní hodnostář dostal od papeže právo korunovat české krále. Do doby, než bylo zřízeno pražské arcibiskupství, korunoval české krále mohučský arcibiskup. Dne 2. září 1347 korunoval Karla IV. českým králem a jeho manželku Blanku z Valois českou královnou. V době nepřítomnosti Karla IV. v letech 1354 a 1355 spravoval celou zemi.\n\nMěl velkou šanci stát se papežem. Roku 1355 zakázal tzv. ordály – boží soudy, označuje je za pohanský zvyk. Ačkoli ordály byly zakázány již v roce 1215 lateránským koncilem, zákaz se příliš nedodržoval. Při těchto krutých soudech byl obžalovaný svlečen a vhozen do vody. Pokud se utopil, měl to být důkaz jeho viny. Jiný způsob byl ordál žhavým železem. Obviněný musel přejít přes žhavá železa bosou nohou či držet žhavé železo v ruce, odříkávaje přísežnou formulku. Popáleniny byly považovány za důkaz viny.\n\nArnošt z Pardubic byl také zručný řezbář. Podle tradice měl vyřezat sošku Panny Marie Svatohorské, která údajně ronila slzy.\n\nV roce 1349 vyhlásil provinciální statuta, církevní zákoník, který systematicky stanovil hlavní zásady církevního práva. Vymezil kompetenci a způsob jednání biskupského soudu. Spiritualita prvého arcibiskupa byla blízká augustinianismu, mezi augustiniánskými kanovníky měl spolupracovníky a tomuto řádu založil kláštery v Kladsku, Jaroměři a Rokycanech.\n\nArnošt z Pardubic působil často jako diplomat ve službách Karla IV., zápisy se o něm zmiňují jako o pohledném a duchaplném muži evropského rozhledu a dobrém řečníkovi. Při této příležitosti se seznámil i s Francescem Petrarkou, kterého král v roce 1356 pozval do Prahy.\n\nPo založení pražské univerzity roku 1348 se Arnošt z Pardubic stal jejím kancléřem, stejně tak, jako jeho nástupci předhusitské doby.\n\nZemřel roku 1364 v Roudnici nad Labem a byl pohřben v Kladsku ve farním kostele Nanebevzetí Panny Marie.\n\nArnošt se projevoval jako štědrý donátor výtvarného umění. K nejvýznamnějším dochovaným památkám patří monumentální deskový obraz trůnící Panny Marie s Ježíškem a s klečícím arcibiskupem Arnoštem u nohou, zvaný podle svého určení Kladská madona. Jde pouze o střední část kdysi několikadílné skládací oltářní archy, oltářní retábl. Madona je dnes vystavená ve sbírce Státních muzeí v Berlíně. Madoně Kladské byla zasvěcena 10. kaple Svaté cesty z Prahy do Staré Boleslavi, založené roku 1674.\n\nDruhou významnou památkou je dřevořezba, socha stojící madony s Ježíškem a ptáčkem v jižní kapli kladského mariánského kostela, pocházející ze 60.–70.let 14. století. Ta je rovněž spojována s donací Arnošta z Pardubic.\n\nArnošt si dále objednal několik iluminovaných rukopisů, které se dochovaly jednak v Kapitulní knihovně u svatého Víta na Pražském hradě (například Graduál), a dále v Národní knihovně České republiky (například \"Orationale Arnesti\").\n\nArnošt si patrně již za svého života pořídil náhrobní tumbu s tesanou figurou arcibiskupa s insigniemi, ležící s figurou lva u nohou, které se ve fragmentech dochovaly v severní boční lodi farního kostela Nanebevzetí Panny Marie v Kladsku. Socha zhotovená z opuky byla dovezena z Čech, pravděpodobně již hotová, stylově zřejmě patří do dílny Petra Parléře. Figurální část i mramorová tumba byly vážně poškozeny a dodnes se náhrobek dochoval v torzálním stavu. Náhrobek byl v roce 2017 restaurován fakultou restaurování Univerzity Pardubice. V rámci restaurování došlo k rozebrání tumby i náhrobku a opětovnému sestavení v původním rozměru (tumba byla při přesunu v 19. století zkrácena) na nové reprezentativní místo v kostele. Restaurátorské práce prováděl a vedl Mgr. art. Jakub Ďoubal, Ph.D.\n\nV době luteránské v polovině 16.století byla tumba přestěhována od hlavního oltáře a hrob překryla v podlaze jen plochá deska s nízkým reliéfním ornamentem a nápisem. Arnoštova klečící figura v chóru téhož chrámu je novodobým epitafem, tato socha z bílého mramoru byla pořízena k 500. výročí arcibiskupovy smrti, jejím autorem je slezský sochař berlínského školení Johannes Janda.\n\n\n"}
{"id": "116801", "url": "https://cs.wikipedia.org/wiki?curid=116801", "title": "Takeo Takagi", "text": "Takeo Takagi\n\nTakeo Takagi (高木武雄; \"Takagi Takeo\", 25. ledna 1892 – 8. července 1944) byl viceadmirálem Japonského císařského námořnictva během druhé světové války.\n\nPřihlásil se do japonské císařské námořní akademie (海軍兵学校, \"Kaigun Heigakkó\"), který absolvoval jako 17. ze 148 kadetů.\n\nTakagi velel japonským silám během japonské invaze na Filipíny, během bitvy v Jávském moři, bitvy v Korálovém moři a bitvy o Midway.\n\nTakagi byl zabit v roce 1944 v bojích na ostrově Saipan.\n"}
{"id": "116803", "url": "https://cs.wikipedia.org/wiki?curid=116803", "title": "Houska (hrad)", "text": "Houska (hrad)\n\nHouska je renesančně přestavěný raně gotický hrad, který leží ve východní části Kokořínských lesů, 47 km severně od Prahy, v katastrálním území Houska obce Blatce. Nechal jej vystavět Přemysl Otakar II. jako významný královský hrad, ale záhy přešel do šlechtického majetku, v němž zůstal až do roku 1924. Houska dodnes patří k nejlépe dochovaným hradům Přemysla Otakara II. a je chráněn jako kulturní památka České republiky.\n\nPůvodně na tomto místě stávalo hradiště, které podle Václava Hájka z Libočan nechal pro svého syna Housku (Hausseka či Houseka) vystavět Slavibor z rodu Pšovanů. Původní gotický hrad, jehož zdivo je dodnes ve značné míře dochováno ve hmotě renesančně přestavěných budov, byl vystavěn na královském zboží ve 13. století.\n\nVelmi pravděpodobně jej založil v počátcích své vlády Přemysl Otakar II., je také možné, že o počátky stavby hradu se zasloužil v těchto letech (1280–1290) Hynek Berka z Dubé se svolením krále. Předpokládá se, že plnil roli správního centra před založením nedalekého hradu Bezděz. Tvarosloví obou hradů je však natolik podobné, že nelze vyloučit současné, či téměř současné založení. Oba hrady vznikaly jako dílo téže stavební huti.\n\nV písemných pramenech je hrad zmíněn teprve roku 1316 jako majetek Hynka z Dubé (asi syn stejnojmenného zakladatele), později nazývaného \"Hynek Berka z Housky\". Na konci 15. či na počátku 16. století vzniklo s rozvojem dělostřelby mohutné vnější opevnění, díky kterému byl hrad ještě po třicetileté válce hodnocen jako nedobytný. V letech 1584–1590 bylo Jádro hradu bylo přestavěno Hrzány z Harasova v renesanční zámek, přičemž mj. vzniklo celé současné vstupní křídlo. V době třicetileté války byl Houska kontrolován švédskou armádou. Švédové, aby se uživili plenili okolí, drancovali majetek a znásilňovali, což vadilo Mělnickým měšťanům. Ti vypsali na zabití švédského velitele odměnu 100 zlatých. Tohoto úkolu se zhostili dva zdejší myslivci, kteří Oronta zastřelili. Po skončení války vydali Habsburkové nařízení, zbořit všechny hrady, které sloužily Švédům jako silné opěrné body a nebylo pro ně žádné využití. Demolice se týkala i hradu Houska. Likvidace byla provedena roku 1658 a přeměnila hrad do současné podoby. Přestože nedošlo k celkové destrukci, ztratila Houska svůj fortifikační systém. Byla zbořena čtverhranná raně gotická věž, hradby s ochozy, hospodářské objekty v hradním předpolí a veškerý materiál byl použit na zasypání hradních příkopů. Demolici prováděl italský inženýr Pieroni, díky kterému se dochovaly plány hradu. Renesanční podoba hradu je však zachycena na nástěnné malbě uvnitř hradu. Při poslední přestavbě roku 1823 byly sníženy střechy.\n\nNa hradě se vystřídalo mnoho majitelů. Z rodu Berkové z Dubé na Housce je znám Jindřich Berka, přívrženec krále Zikmunda, jehož bratrem byl husitský hejtman na nedalekém hradu Jestřebí. V roce 1432 hrad koupil Jan Smiřický ze Smiřic (rod Smiřičtí ze Smiřic) a když byl roku 1453 popraven za zradu krále, hrad byl jeho pozůstalým zanechán. V roce 1502 ho od nich koupil Václav Hrzán z Harasova (rod Hrzánové z Harasova. Jeho potomek Tobiáš z Harasova hrad přestavěl na renesanční zámek, poskytující pohodlí usazeným šlechticům. V roce 1615 sídlo získal Václav Berka z Dubé, po bitvě na Bílé hoře svůj majetek musel opustit a ze země emigroval. Konfiskát získal levně mocný šlechtic Albrecht z Valdštejna. Když byl v Chebu zavražděn, správy hradu i panství se ujala cizí šlechta, např. hrabata ze Spauru a po nich (asi 1699) Kounicové. Za nich zde nikdo nebydlel a objekt začal chátrat. Jsou záznamy, že kolem roku 1750 zde zůstal bydlet jen jeden panský úředník. Teprve až Vincenc Karel Kounic jej nechal v roce 1823 opravit v renesančním slohu.\nV roce 1924 koupil hrad Josef Šimonek, senátor a prezident Škodových závodů v Plzni. Po rozsáhlých opravách v roce 1930 byl až do roku 1939 užíván jako letní a reprezentační sídlo rodiny. Poté jej vzhledem k tomu, že hrad už ležel v Sudetech, do roku 1945 využívala jako konfiskát německá armáda, konkretně oblastní štáb SS. V srpnu 1943 sem RSHA převezl materiály z archivů a knihoven v Hamburku a Berlíně ohrožených americkým bombardováním, pod\nkrycím jménem Burgund II se hrad stal jedním ze čtyř severočeských depozitářů pro židovské a zednářské knihy z Evropy. Archiválie 7. listopadu 1947 převzalo pražské židovské muzeum a zčásti poté předalo původním majitelům a jeruzalémské univerzitní knihovně.\n\nOd roku 1950 zde byl umístěn archiv Státní knihovny v Klementinu. Po roce 1970 zde plánovala továrna Spolana Neratovice využití jako noční sanatorium svých zaměstnanců.\n\nKoncem roku 1974 zde nahrála svou nejstarší dochovanou „studiovou“ nahrávku undergroundová skupina Plastic People of the Universe, z níž bylo vybráno 10 skladeb pro desku \"Egon Bondy's Happy Hearts Club Banned\" (vydané v spolu s knihou The Merry Ghetto roku 1978). Umožnil jim to Svatopluk Karásek, který byl tehdy správcem hradu.\n\nHrad byl počátkem devadesátých let 20. století vydán v restituci potomkům Josefa Šimonka, kteří jej nechali opravit a poprvé v dějinách hradu jej zpřístupnili veřejnosti.\n\nHrad stojí v lesnatém svahu Zámeckého vrchu, na hranolovitém sloupci pískovce, jehož stěny spadají na třech stranách takřka svisle dolů a byly pro sídlo znamenitou obranou. Původně měl dvojdílnou dispozici, ale středověká podoba přední části hradu je nejasná. Archeologickým průzkumem zde byly zjištěny zbytky opevnění a nádvorní zeď čelní budovy.\n\nZadní část hradu tvořilo vlastní hradní jádro, které má dodnes dochované, téměř pravidelné nádvoří, obestavěné palácovými budovami. Ve středověku tvořily budovy půdorys písmene U a čtvrtou, čelní část uzavírala hradba prolomená kulisovou bránou. Netypická, pravidelná, uzavřená dispozice jádra, která byla užívána spíše u městských hradů, zde byla dána pravděpodobně příhodným tvarem pískovcového bloku. V pravém předním nároží byla umístěna dnes zničená čtverhranná věž. V pravé části zadního křídla je dodnes dochována rozlehlá raně gotická hradní kaple.\n\nV renesanci zde bylo na místě čelní hradby vybudováno čtvrté zámecké křídlo. Ostatní křídla byla renesančně přestavěna.\n\nV prvním patře hradu jsou dodnes dochovány typické sestavy gotických trojdílných bytů tvořené střední klenutou síní, klenutou vytápěnou komnatou na jedné a roubenou komorou na druhé straně. Vertikálně hrad propojovala řada šnekových schodišť, horizontálně pak pavlače v nádvoří.\n\nNejzajímavějšími interiéry na Housce jsou raně gotická, polygonálně uzavřená obdélná kaple prostupující přízemím a prvním patrem, vybavená emporou, sedilemi, osvětlená lomenými okny a vybavená rozsáhle dochovanými nástěnnými malbami z první poloviny 14. století. Dále tzv. \"Zelená komnata\", která je zaklenuta gotickou křížovou žebrovou klenbou a vybavena renesančními nástěnnými malbami z doby kolem roku 1520. Dále je zde např. lovecký salón (daňčí trofeje), rytířský sál, nově zrekonstruovaná jídelna a taneční sál.\n\nV roce 2014 zde byla potřetí otevřena zazděná místnost, bude zde proveden průzkum. Byla zřejmě vytvořena rozčleněním vysokých prostor.\n\nZhruba kolem roku 1590, kdy zámek patřil Tobiáši z Harasova, vznikla na stráni pod hradem menší okrasná zahrada. Po roce 1980 v neudržované lokalitě rostlo 14 jehličnatých a 17 listnatých stromů, z nichž zajímavé byly jedle kavkazská, borovice těžká, čilimník a řada cypřišníků.\n\nPodle legendy byl hrad zbudován na skále, ve které vedla průrva až do pekla. Právě nad touto průrvou má stát hradní kaple. Další pověst se týká švédských vojsk za třicetileté války a jejich velitele Oronta, který byl údajně černokněžník. Podle legend choval černou slepici, jejímž prostřednictvím chtěl získat nesmrtelnost. Dva myslivci ho zastřelili posvěcenou kulí a Orontův duch od té doby na hradě straší. Podle jiné legendy se na Housce a v jejím okolí zjevuje postava v černé mnišské kápi, která nemá obličej a sleduje opovážlivce, kteří by chtěli Housku navštívit v noci nebo zde dokonce přenocovat.\n\nKarel Hynek Mácha do krajiny kolem Housky situoval děj svých \"Cikánů\". Se svým přítelem Eduardem Hindlem sem mířil navečer 1. srpna 1832 dle svého vyprávění z hradu Kokořín, v dešti zabloudili, přespali ve skalách a na Housku dorazili až dalšího dne. V roce 1833 sem zavítal znovu již bez bloudění.\n\nTraduje se, že hrad ještě jednou navštívil Mácha v srpnu roku 1836. Tento zážitek následně popisuje v osobní korespondenci s Eduardem Hindlem. Mácha sám dorazil na Housku po půlnoci, a dle svých slov se vydal do jakési podzemní díry, kde se poté ocitl v roce 2006 v Praze. Tento dopis je však mystifikací, jde o povídku, kterou napsala autorka fantasy románů Františka Vrbenská, mnozí lovci záhad však uvěřili, že jde o autentický dokument.\n\nHrad je běžně otevřen od dubna do října. Z oken jeho komnat je při dobré viditelnosti výhled na šestinu Čech. V letní sezóně hrad Houska pravidelně ožívá kulturními akcemi – jarmarky, šermíři, tance, řemesla, zpěváci a hudebníci a další. V květnu probíhá na hradě Konference SFINGA – celorepublikové setkání záhadologů. Každoročně v létě zde bývá \"Noc s hvězdami\", což je benefiční koncert (s řadou doprovodných akcí), z jehož výtěžků byl opraven např. taneční sál a jídelna. V roce 2007 byl 9. ročník dne 4. srpna a patronát nad ním měl ministr kultury Václav Jehlička.\nNa hradě natáčeli filmaři pohádkový film \"O svatební krajce\".\n\n"}
{"id": "116804", "url": "https://cs.wikipedia.org/wiki?curid=116804", "title": "Cestující", "text": "Cestující\n\nCestující (pasažér) je označení fyzické osoby, která cestuje jedním nebo postupně více dopravními prostředky.\n\nCestující, který cestuje bez platné jízdenky, přestože se na něho vztahuje povinnost platit, se nazývá černý pasažér. Mimo platící cestující existující početné kategorie cestujících, kteří jsou od placení osvobozeni (děti, senioři, poslanci). Rozsah osvobození se v různých tarifních systémech liší.\n\nPřeprava může probíhat v různých druzích dopravy (silniční, drážní, vodní, letecká), a to buď na základě samostatných přepravních smluv, nebo v rámci integrované dopravy. Má-li dopravce povinnost přijmout k přepravě každého zájemce, který splňuje obecné podmínky, jedná se o veřejnou dopravu. V silniční a drážní osobní dopravě platí obecně závazný přepravní řád (vyhláška č. 175/2000 Sb.), mimo to může dopravce vyhlásit další smluvní přepravní podmínky. Nastoupením do vozidla nebo vstupem do přepravního prostoru a zaplacením jízdného cestující vyjadřuje souhlas se smluvními přepravními podmínkami a uzavírá přepravní smlouvu. V závislosti na typu odbavovacího systému obvykle cestující při zaplacení jízdného dostává jízdenku a tou nebo jiným jízdním dokladem v případě kontroly nebo v případě uplatňování práv plynoucích z přepravní smlouvy prokazuje její uzavření.\n\nV České republice je v současné době přepravní řád formulován tak, že pokud cestující zakoupí jízdenku na veřejnou silniční nebo drážní dopravu před cestou mimo dopravní prostředek, zakoupením jízdenky ještě přepravní smlouva není uzavřena. Zakoupení jízdenky je tedy samostatnou kupní smlouvou a přepravní smlouva je uzavřena teprve následným nastoupením do vozidla nebo vstupem do přepravního prostoru.\n\nCestující obvykle může vzít s sebou do vozidla jedno nebo více zavazadel. Jako zavazadlo se přepravuje i živé zvíře. Zavazadlo je možné přepravovat jako ruční zavazadlo (cestující je má u sebe), spoluzavazadlo (je v prostoru pro cestující a cestující je má pod dohledem) nebo jako cestovní zavazadlo (na dobu přepravy je přebírá dopravce).\n\n"}
{"id": "116805", "url": "https://cs.wikipedia.org/wiki?curid=116805", "title": "RS-232", "text": "RS-232\n\nStandard RS-232, resp. jeho poslední varianta RS-232C z roku 1969, (také sériový port nebo sériová linka) se používá jako komunikační rozhraní osobních počítačů a další elektroniky. RS-232 umožňuje propojení a vzájemnou sériovou komunikaci dvou zařízení, tzn., že jednotlivé bity přenášených dat jsou vysílány postupně za sebou (v sérii) po jednom páru vodičů v každém směru. Na rozdíl od síťové technologie Ethernet nebo rozhraní USB se tedy jedná o zcela bezkolizní fyzickou vrstvu.\n\nV současné době (2010) se v oblasti osobních počítačů od používání sériového rozhraní RS-232 již téměř definitivně ustoupilo a to bylo nahrazeno výkonnějším \"Univerzálním sériovým rozhraním\" (USB). Nicméně v průmyslu je tento standard, především jeho modifikace – standardy RS-422 a RS-485, velice rozšířen a pro své specifické rysy tomu tak bude i nadále. Na rozdíl od komplexnějšího USB, standard RS-232 pouze definuje, jak přenést určitou sekvenci bitů a nezabývá se už vyššími vrstvami komunikace. V referenčním modelu ISO/OSI tak představuje pouze fyzickou vrstvu.\n\nNa počítači bývá linka RS-232 vyvedena pomocí konektoru D-Sub typu DE-9 M (samec), zařízení se tedy připojuje šňůrou s konektorem DE-9 F (samice). U starších počítačů byla druhá linka vyvedena na konektor DB-25 M (ten doporučuje původní norma), používal se například pro připojení modemu. Elektricky jsou oba konektory shodné (u velkého je jen mnoho pinů nevyužitých), takže se mohla případně použít jednoduchá pasivní redukce na DE-9 M a teoreticky i naopak. Pro připojení zařízení používajících RS-232 k současným počítačům se používají buď rozšiřující desky, nebo převodníky USB/RS-232. Převodníky USB/RS-232 mají proti originální „skutečné“ lince RS232 výrazně delší dobu odezvy, což může v některých aplikacích způsobovat značné problémy až nefunkčnost. Ačkoliv moderní základní desky většinou nemají sériový port na zadním panelu, mohou ho některé mít vyveden na 10-pinový konektor na jiném místě na desce (podobně jako „interní“ USB).\n\nStandard definuje asynchronní sériovou komunikaci pro přenos dat. Pořadí přenosu datových bitů je od nejméně významného bitu (LSB) po bit nejvýznamnější (MSB). Počet datových bitů je volitelný, obvykle se používá 8 bitů, lze se také setkat se 7 nebo 9 bity. Logický stav „0“/„1“ přenášených dat je reprezentován pomocí dvou možných úrovní napětí, které jsou bipolární a dle zařízení mohou nabývat hodnot ±5 V, ±10 V, ±12 V nebo ±15 V. Nejčastěji se používá varianta, při které logické hodnotě 1 odpovídá napětí −12 V a logické hodnotě 0 pak +12 V. Základní tři vodiče rozhraní (příjem RxD, vysílání TxD a společná zem GND) jsou doplněny ještě dalšími vodiči sloužícími k řízení přenosu (vstupy DCD, DSR, CTS, RI, výstupy DTR, RTS). Ty mohou a nemusí být používány (zapojeny), nebo mohou být použity pro napájení elektronických obvodů v zařízení, jako je například počítačová myš. Výstupní elektronika je vybavena ochranou proti zkratu, kdy po překročení proudu 20 mA proud již dále neroste.\n\nI když komunikující zařízení znají rychlost, jakou se data přenášejí, musí přijímač začít přijímat ve správný okamžik, tedy musí proběhnout synchronizace. V případě synchronní komunikace souběžně s datovým vodičem existuje i synchronizační vodič, na kterém vysílač oznamuje přijímači „teď jsem poslal data“, viz LPT a signál STROBE. Naopak u asynchronní komunikace se synchronizační vodič nepoužívá, pouze vysílač pošle nějaká definovaná data po datovém vodiči, po jejichž přijetí se přijímač zasynchronizuje. V případě RS232 každé sekvenci datových bitů předchází jeden start bit, kterým se logická hodnota na lince přepne (původně v klidovém stavu) do opačného stavu. Po datových bitech následuje paritní bit a za ním jeden nebo více stop bitů, během kterých je linka opět v klidovém stavu. Je tak možné pro komunikaci použít méně vodičů na úkor určitého snížení rychlosti způsobeného synchronizací. K podobné synchronizaci dochází i u Ethernetu, kde na začátku každého rámce vyšle vysílač několik bajtů, ve kterých se střídají bity 0 a 1.\n\n\nŘídící signály mají tedy opačnou logiku než signály přenášející data.\n\nNa běžných sériových portech v PC lze dosáhnout rychlost maximálně 115200 Bd. Ostatní baudové rychlosti jsou odvozeny dělením 115200 Bd. Jde tedy o řadu 115200, 57600, 38400, 28800, 23040, 19200, …, 9600, …, 4800, …, 2400, … Bd. Nejčastěji používané baudové rychlosti jsou tučně zvýrazněny. Přenosová rychlost je vždy nižší než baudová rychlost, protože ke každým osmi datovým bitům se navíc přenáší ještě startbit, jeden nebo dva stopbity a případně také paritní bit. \n\nPro běžné připojení zařízení k počítači platí, že na počítači je samčí konektor, na zařízení samičí konektor, zařízení a počítač jsou propojeny kabelem 1:1. Když kabel připojíme do počítače, tak „vytáhneme“ piny konektoru počítače na piny druhé strany kabelu. Maximální délka kabelu pro rychlost 57600 bd je okolo 5 m, tato délka roste nepřímo úměrně baudové rychlosti.\n\nNejdůležitějšími signály jsou Rx, Tx a GND, které slouží k samotnému přenosu dat, mnohá zařízení ostatní signály nevyužívají. Pokud chceme propojit pomocí RS232 dva počítače, potřebujeme tzv. „nulový modem“, který je realizován „kříženým“ kabelem se dvěma samičími konektory. Tento kabel musí správně propojovat vstupy a výstupy (Rx a Tx, …).\n\n\nSW a HW (anglicky)\n"}
{"id": "116812", "url": "https://cs.wikipedia.org/wiki?curid=116812", "title": "Stachelberg (dělostřelecká tvrz)", "text": "Stachelberg (dělostřelecká tvrz)\n\nDělostřelecká tvrz Stachelberg (byl používán i český název Ježová hora) byla v letech 1937 a 1938 budována jako součást stálého československého opevnění. Nachází se na východním výběžku Krkonoš (kóta 632 Hřebínek) v blízkosti Rýchorského pralesa nad obcí Babí mezi městy Trutnov a Žacléř. Jejím úkolem bylo chránit Libavské sedlo, zemskou bránu mezi hřbetem Krkonoš a Vraními horami, kterou pravidelně v minulosti využívaly armády pro vpády do Čech i opačně (např. v roce 1866 během prusko-rakouské války 1. armádní sbor generála Adolf von Bonina) nebo husité při spanilých jízdách do Slezska. Tvrz nebyla stavebně dokončena a dnes je v ní zřízeno vojenskohistorické muzeum.\n\nPrůzkum terénu v této lokalitě před zahájením konečné projekce a výstavby byl prováděn již v únoru 1935. V úvahu přicházely tři varianty v lokalitě: Baba (kóta 673m), Vrchy (kóta 716m) a Stachelberg/Hřebínek (kóta 632), která byla nakonec vybrána.\n\nPři výběru lokality byly brány v úvahu nejvýhodnější pozice jednotlivých tvrzových srubů a na základě tohoto byly zpracovány alternativní studie vojenského charakteru. Stachelberg se tak stal dvanáctým strategickým objektem v obraně úseku Odra-Krkonoše a byl naplánován jako největší československá dělostřelecká tvrz.\n\nTvrz byla vyprojektována jako 11 srubů propojených podzemními chodbami a doplněných samostatnou dělostřeleckou pozorovatelnou.\n\nV ose obranné linie byly vytyčeny pěchotní sruby S 71, S 72, S 73 a S 74 jako čelní obranné uskupení pro ostatní sruby tvrze. Na levém křídle (sever) byla linie zabezpečena izolovanými pěchotními sruby S 81a, S 81b a S 82, a na pravém křídle (jih) izolovanými pěchotními sruby S 69 a S 70. Pro dělostřelecké věže ve srubech S 75 a S 76 byly vybrány vyvýšeniny na pravém a levém křídle pevnosti. Na odvrácené straně hřebene (jihozápad) byly projektovány dva dělostřelecké sruby S 77 / S 78 a dva minometné sruby S 79 / S 80. \nPosledním srubem, který je součástí podzemí tvrze, je vchodový objekt S 80a.\n\nSoučástí tvrze měl být i srub S 76a - izolovaná dělostřelecká pozorovatelna na kótě 674m - Baba pro pozorování bojiště a řízení palby. Protože byla pozorovatelna situována mimo centrum tvrze a ve větší vzdálenosti od nejbližších srubů S 71 a S 76, nebyla napojena na podzemí z důvodu vysokých nákladů na ražbu spojovací chodby.\n\nOd ledna 1938 se oficiálně začal používat název Ježová hora, přesto je objekt znám pod hojně rozšířeným názvem Stachelberg (kóta), který je zároveň oficiálním názvem muzea, nebo lokálně užívaným názvem Babí (obec).\n\nVýstavba tvrze byla zahájena na podzim 1937 firmami Ing. Zdenko Kruliš a Konstruktiva, a.s. – Praha. Stavebně měla být dokončena na podzim roku 1939. Na stavbě tvrze pracovalo nepřetržitě ve třech směnách 1 500 dělníků. Za jeden rok stavebních prací se podařilo v podzemí vylámat všechny chodby, ubytovací sály, skladiště i prostory pro elektrárnu a další technické zázemí, vybetonovány však byly pouze některé části podzemí (celkem asi 10 %).\nVeškerý vytěžený materiál se používal na terénní úpravy na povrchu tvrze k zarovnání terénních nerovností, úvozů a sníženin. Tak by se stal povrch tvrze snadno přehlednou postřelovatelnou plochou, která neposkytuje útočníkům možnost úkrytu.\n\nPo dokončení měla být tvrz vyzbrojena celkem deseti 100mm houfnicemi vz. 38 s dostřelem 12 km a rychlostí palby až 20 ran/min, osmi 4,7cm protitankovými kanóny vz. 36 s dostřelem 6 km a rychlostí střelby 35 ran/min; dále několika desítkami těžkých a lehkých kulometů pro obranu nejbližšího okolí vlastního povrchu tvrze.\n\nPro tvrz byla plánována posádka 778 mužů (46 důstojníků, 15 rotmistrů, 717 mužů); spolu s nimi mělo být v podzemí ubytováno dalších asi 240 mužů – dvě roty pěchoty – pro boj na povrchu tvrze.\nTvrz měla v případě úplného obklíčení a stálého vedení boje odolávat nepříteli až dva měsíce; na tak dlouho byly kalkulovány zásoby munice, potravin, pohonných hmot a dalšího vybavení.\n\nVeškeré stavební práce na tvrzi ustaly dne 23. září 1938, kdy byla vyhlášena všeobecná mobilizace československé armády. Tvrz, ačkoli nebyla dokončena, byla obsazena vojáky 17. hraničářského pluku z Trutnova, nouzově vyzbrojena a připravena k obraně. Zdaleka však nemohla plnit úkoly ani nároky na ni kladené v původních plánech.\n\nPosádka tvrze se účastnila drobných ozbrojených střetnutí s příslušníky sudetoněmeckého Freikorpsu, kteří na území Československa pronikali z Liebau (dnes polská Lubawka). Ke skutečnému bojovému nasazení tvrzových objektů však nedošlo.\n\nDne 29. září 1938 byla v Mnichově podepsána Mnichovská dohoda, která přisoudila pohraniční oblasti Československa včetně Trutnovska německé Třetí říši. Veškeré zbraně, zařízení a vybavení, stroje a stavební materiál byly z tvrze odvezeny. Vše, co nešlo nebo nebylo možno evakuovat, bylo zničeno. Při vyklízení podzemí provedli ženisté několik odstřelů, kterými zavalili štoly ústící na povrch a odvodňovací systém tvrze. Díky vydatným podzemním pramenům se podzemí naplnilo během několika dní vodou, která zabraňovala přístupu do nitra tvrze až do roku 2000.\n\nJako první vstoupili na československé území příslušníci 8. pluku III. pěší divize Wehrmachtu, na tvrz konkrétně 9. rota tohoto pluku. Vzhledem k tomu, že tvrz byla nedokončená, podzemí zatopené a v jejím blízkém okolí se nacházelo několik osad a vesnic, neměli Němci zájem na ní testovat zbraně, cvičit jednotky ani ji jinak využívat. Po celou válku tak byla opuštěná. V roce 1945 byly objekty v prostoru tvrze nouzově připraveny k obraně před postupující Rudou armádou, k žádnému boji zde však nedošlo.\n\nNěkolik let po válce se ještě o vojenském využití uvažovalo, od 50. let však byla tato myšlenka opuštěna, stejně jako tvrze Stachelberg. Jediný dokončený objekt T-S 73 byl v 80. letech využíván jako skladiště chemikálií (aredin), které byly z objektu vyklizeny v roce 1990.\n\nOd roku 1993 funguje na tvrzi neustále rozšiřované muzeum československého opevnění. K poslednímu rozšíření expozice došlo na jaře 2010, kdy byla zpřístupněna celá podzemní kasárna. Prohlídka podzemních prostor se tak prodloužila na 1 hodinu.\n\nProvozovatelem muzea se stalo od počátku družstvo Fortis se sídlem v Trutnově. Od roku 2005 převzalo správu tvrze občanské sdružení Stachelberg (od roku 2015 změněn název na Stachelberg, z.s.), nástupnická organizace Fortisu. Pro všechny členy sdružení je společné nadšení a zájem o historii československého opevnění. Tvrz uvádějí do původního stavu ve svém volném čase a bez nároku na odměnu, muzeum nemá žádného placeného zaměstnance a veškeré rekonstrukční práce jsou hrazeny téměř výhradně ze vstupného.\n\nPostupně byl rekonstruován objekt T-S 73, kde je umístěna hlavní část expozice a který je dnes také jediným vstupem do podzemního komplexu (vstup s průvodcem minimálně 1× za hodinu dle aktuální informace na pokladně muzea). Dalším přístupným objektem je lehký objekt vz.37, který je vyzbrojen a uveden do stavu v roce 1938. Příležitostně jsou přístupné i další objekty vz.37, které jsou upraveny do podoby přibližující pozdější využití opevnění (německé úpravy z doby okupace a poválečná reaktivace). Po povrchu a okolí tvrze provede návštěvníky naučná stezka spojující Stachelberg se samostatným pěchotním srubem T-S 63 v Libči.\n\nAutobusem z Trutnova nebo Žacléře (linka 401), vystoupit na zastávce Babí-pevnost. Ze zastávky po značené cestě asi 300 m.\n\nAutem nebo na kole po silnici č. 300 z Trutnova do Žacléře, parkoviště je u autobusové zastávky nad obcí Babí (z Trutnova 10 km, ze Žacléře 5 km).\n\nPo červené turistické trase (Cesta bratří Čapků) z Trutnova přes Zámecký vrch. Nebo z druhé strany od Pomezních bud přes Albeřice a Rýchory.\nDnes je možné se na tvrz dostat také po naučné stezce z Libče od pěchotního srubu T-S 63. Cesta je značená a vede středně těžkým terénem, cestou je možno zhlédnout 8 postavených pěchotních srubů a jednu základovou desku včetně rozestavěné tvrze Stachelberg. U každého objektu jsou umístěny informační panely věnující se problematice Čs. opevnění.\n\n\n"}
{"id": "116813", "url": "https://cs.wikipedia.org/wiki?curid=116813", "title": ".nf", "text": ".nf\n\n.nf je podle internetová národní doména nejvyššího řádu pro Norfolk. Doména je dražší než mnoho jiných domén, proto není tolik využívána. Spíše se registrují domény na třetí úrovni, druhou úroveň používají Norfolcké subjekty.\n\nTyto domény druhého řádu jsou k dispozici pro registraci domén třetího řádu bez omezení.\n\n\n"}
{"id": "116816", "url": "https://cs.wikipedia.org/wiki?curid=116816", "title": "Jean-Marie Le Pen", "text": "Jean-Marie Le Pen\n\nJean-Marie Le Pen (* 20. června 1928 La Trinité-sur-Mer) je francouzský pravicově-nacionalistický politik, zakladatel a bývalý předseda politické strany Národní fronta (\"Front national, FN\").\n\nJean-Marie Le Pen se narodil v malém bretaňském přístavním městě La Trinité-sur-Mer. Jako šestnáctiletý působil v protiněmeckém odboji (\"résistance\"). Později se označil za jednoho z \"mnoha Francouzů té doby, za pétainistu i gaullistu zároveň“\".\n\nStudoval politologii a práva v Paříži, kde se zapojoval i do činnosti různých studentských organizací a vedl volební kampaně některým pravicovým politikům. Jako voják se účastnil francouzských vojenských operací v Indočíně (1953), Suezu (1956) a v Alžírsku (1957). \n\nJean-Marie Le Pen je od roku 1991 podruhé ženatý. Jeho druhou manželkou je Jany Le Penová, rozená Jeanne-Marie Paschose (* 1932), která je řeckého původu. Z prvního manželství s Pierrette Lalanne má tři dcery. Nejmladší z nich, Marine Le Penová, je od roku 2011 předsedkyní Národní fronty a v roce 2017 kandidátkou na funkci francouzského prezidenta. Jeho vnučka, Marion Maréchal-Le Penová, je také členkou Národní fronty a nejmladší poslankyní francouzského Národního shromáždění.\n\nV letech 1956 a 1958 byl zvolen poslancem Národního shromáždění, poprvé za Union de defense des commerçants et artisans. Poslanecké křeslo ztratil v roce 1962 a na čas se stáhl z politiky.\n\nV roce 1972 založil francouzskou Národní frontu, která je od obecních voleb v roce 1983, kdy zaznamenala úspěch v Dreux, jednou z nejvýznamnějších politických stran ve Francii.\n\nV letech 1974, 1988, 1995, 2002 a 2007 Jean-Marie Le Pen kandidoval v prezidentských volbách, v roce 2002 z nich postoupil do druhého kola, když obdržel více hlasů než favorizovaný socialista Lionel Jospin. Ve druhém kole jej však po silné antikampani porazil Jacques Chirac. V prezidentských volbách v roce 2007 obsadil čtvrté místo.\n\nV letech 1984 a 1999 byl zvolen poslancem Evropského parlamentu. V letech 1992 a 1998 byl zastupitelem v regionu Provence-Alpes-Côte d'Azur. V roce 2004 mu nebylo umožněno kandidovat.\n\nJean-Marie Le Pen patří mezi výrazné odpůrce imigrace z neevropských zemí, požaduje obnovení trestu smrti, snížení daní a vystoupení Francie z Evropské unie. Výrazně se též angažoval v kampani před referendem o Evropské ústavě, kterou Francouzi nakonec odmítli.\n\nV květnu 2015 bylo Le Penovi pozastaveno členství v Národní frontě, v reakci na toto opatření vydědil svou dceru Marine Le Penovou.\n\nV minulosti na sebe upoutal pozornost, když označil plynové komory za pouhý detail v dějinách celé druhé světové války.\n\nV květnu 2014 v době probíhající epidemie eboly v západní Africe prohlásil, že ebola by během tří měsíců zmírnila populační explozi v Africe a následnou imigraci do Evropy.\n\n"}
{"id": "116818", "url": "https://cs.wikipedia.org/wiki?curid=116818", "title": "Vojslavický most", "text": "Vojslavický most\n\nVojslavický most (někdy též Dvojmost u Koberovic nebo Dvojmost u Píště) je stavba vybudovaná nad údolím řeky Želivky severozápadně od Humpolce. Lokalitou byla ve třicátých letech 20. století naplánována dálnice, jež spojovala tehdejší Československo v západo-východním směru. Tok řeky zde překonávala po mostě, jehož výstavba proběhla v roce 1942. Po napadení Sovětského svazu Německem během druhé světové války (22. června 1941) ovšem stavební práce na dálnici ustaly. Po válce sice byly práce opětovně obnoveny, nicméně roku 1950 budování dálnice úplně skončilo.\n\nRostoucí intenzity dopravy však během šedesátých let 20. století podnítily obnovu prací na výstavbě dálnice. Její trasa zde měla podle původního projektu vést k mostu ve sklonu 6 %. Ten ale již poválečné technické normy neumožňovaly a limitovaly maximální stoupání či klesání hodnotou 4,5 %. Proto se vybudovaná stavba u Vojslavic v tehdejší podobě již nedala využít. Řešení přineslo postavení nového mostu z oceli nad existující stavbu, který sice využívá pilířů stávajícího mostu, ale jeho mostovka se nachází o dvanáct metrů výše. Zvolené řešení umožnilo dálnici sklon ve výši 4,2 %, čímž normám vyhověla.\n\nPo horním mostě vede dálnice D1, po spodním, který je stále v provozu, silnice III/13036 spojující Vojslavice s Hořicemi. Objekt je kulturní památkou České republiky.\n"}
{"id": "116821", "url": "https://cs.wikipedia.org/wiki?curid=116821", "title": "Kamenné řady Kounov", "text": "Kamenné řady Kounov\n\nKamenné řady u Kounova se nacházejí v přírodním parku Džbán na náhorní plošině Rovina nad Kounovem (525 m n. m.) na katastru obce Domoušice. Jedná se o památku nejasného stáří, účelu a původu. Řady bývají považovány za pravěkou megalitickou observatoř, v Seznamu nemovitých památek jsou zapsány jako kultovní místo; podle některých se jedná o novověké meze polí. Existuje i řada dalších teorií. Omezený archeologický výzkum, který před lety na části areálu proběhl, nepřinesl přesvědčivé důkazy o žádné z nich. Z vlakového nádraží v nedalekých Mutějovicích vede na kamenné řady značená naučná stezka.\n\nV současné době se na lokalitě o rozloze zhruba 11 ha porostlé smíšeným lesem, trávou a křovisky nachází 14 neúplných rovnoběžných řad, sestavených z více než dvou tisíc neopracovaných křemencových kamenů – podle Helšuse a Hluštíka jich na počátku 80. let 19. století bylo 2240. Řady mají takřka přesnou severojižní orientaci. Vzdálenost mezi nimi je nepravidelná, od 11 do 18 m. Délka řad kolísá od 50 do 350 metrů, kameny v nich jsou maximálně 50–60 cm vysoké. Lokalitu přetíná lesní cesta. V prostoru řad nebo v jejich blízkém okolí se nalézá jen pět větších balvanů. Kámen, nazývaný \"Pegas\", leží v jihozápadní části areálu mezi druhou a třetí řadou. Kámen zvaný \"Gibbon\" (nebo také \"Gibbon I\") se nachází na severovýchodě areálu, v prostoru za poslední řadou. Další kámen, s přírodní prohloubeninou, slouží v druhotné poloze jako krmítko pro zvěř v hájovně západně od řad (bývá označován jako \"Gibbon II\"). V poli východně od řad se nacházejí, údajně v nepůvodní poloze, dva samostatné balvany, označované jako menhiry. Mnoho křemencových balvanů, podobných kamenům v řadách, leží v lese pod severním svahem náhorní plošiny.\n\nObjevitelem kamenných řad je kounovský učitel Antonín Patejdl. V roce 1934 řady prozkoumal, změřil a upozornil na ně archeology i Památkový úřad. Zároveň o nich publikoval první zprávu; vyšla ve vlastivědném sborníku žateckého muzea Krajem Lučanů. Patejdl v ní kounovské řady označil za „jedinečnou praehistorickou stavbu nejen u nás, nýbrž v celé střední Evropě“, která by podle něj mohla být v přímé souvislosti s halštatským hradištěm, vzdáleným od řad jen několik set metrů. Podařilo se mu také zjistit, že ještě na konci 19. století byl patrně u jedné z řad zachován úplný kamenný kruh o průměru 5 m.\n\nV září roku 1936 provedli na řadách nevelký zjišťovací výzkum žatečtí muzejníci. Soustředili se přitom jen na tři ze stovek zdejších kamenů. Jejich vykopávky přinesly údajně jediný významnější objev: bylo zjištěno, že balvany jsou umístěny v lůžkách, tvořených menšími kusy horniny, a že tedy řady byly vytvořeny uměle člověkem. Stáří ani původ řad objasněny nebyly.\nKe kounovským řadám se výzkumníci vrátili až v 70. letech. Zpočátku šlo jen o amatéry a děti (členy Kosmického klubu, pracujícího pod záštitou lidové hvězdárny v Rokycanech). Tito mladí badatelé pod vedením učitele fyziky Jaroslava Brejchy kamenné řady v průběhu let 1973–1975 v rámci letních výzkumných [expedic znovu prozkoumali a zaměřili. Právě oni pojmenovali dva největší kameny v areálu kounovských řad, \"Pegase\" a \"Gibbona\". \"Pegas\" dostal název podle puklin na svém povrchu, připomínajících stejnojmenné souhvězdí. Největší z kamenů, asi šestitunový \"Gibbon\", objevený už Antonínem Patejdlem, byl pojmenován podle \"Zlatého gibbona\", ceny, kterou v roce 1974 za jejich výzkumy udělili mladým badatelům z Rokycan redaktoři rozhlasového pořadu Meteor. Nakonec se rokycanským nadšencům podařilo znovu vyvolat zájem archeologů o lokalitu, když na řadách začala probíhat nešetrná lesní těžba.\nV roce 1976 proběhl malý záchranný archeologický výzkum, vedený Emilií Pleslovou-Štikovou a Jiřím Waldhauserem. Ani tento výzkum nepřinesl žádné zásadní objevy a poznatky. Mezi kameny byly zjištěny stopy po orbě rovnoběžné s řadami, které nebylo možno datovat. Dále se našly středověké a novověké úlomky keramiky, vždy v úrovních prokazatelně mladších než byla doba vzniku řad. Opět se potvrdilo, že uložení kamenů je dílem člověka. Kameny byly vkládány do 30 cm hlubokého žlabu, sahajícího až na opukové podloží. Pak k nim byla nahrnuta zemina, vytvářející jakýsi valovitý násep, nebo byly podloženy drobnějšími kamínky pro zachování stability. Na obvodu kamene zvaného \"Gibbon\" archeologové zjistili záměrné opracování – výřez ve tvaru rozevřeného písmene „V“. Doplňkem kopaných sond bylo i magnetometrické měření, provedené v roce 1977. Zjistilo sice některé anomálie, ty už však nebyly dále ověřovány.\n\nV 80. letech 20. století se výzkumu kamenných řad nad Kounovem soustředěně věnoval amatérský badatel Jaroslav Helšus. Výsledkem jeho práce byla první souborná populárněvědecká publikace o kounovských řadách \"Kamenné otazníky aneb Megality v Čechách\" (1991), kterou napsal společně s geologem Antonínem Hluštíkem.\n\nRoku 1996 byly v prostoru řad odebrány vzorky pro pylovou analýzu, kterou provedla palynoložka Vlasta Jankovská. Tato analýza přinesla zjištění, že v době, kdy řady vznikaly, nebyla náhorní plošina porostlá lesem. Rostl zde jen vřes a v blízkosti byla pole. Datovat dobu vzniku se však opět nepodařilo. V roce 1998 byl proveden průzkum na vyhledávání zlomových struktur pomocí metody molekulární formy prvků. Měřením bylo zjištěno, že zlomy jsou ve směru kamenných řad (sever–jih), dále východ–západ a severovýchod–jihovýchod a protínají se zhruba v bodě kamene Pegas. Z toho se vyslovuje domněnka, že mezi směry řad a tektonickými zlomy existuje souvislost a svědčí o starším původu kamenných řad, než se doposud předpokládalo (středověk).\nV roce 2005 vyvolané jednání z iniciativy KPUFO, o.s. a podání projektu na záchranu řad umožnilo dosáhnout dohody s Lesy ČR o vykácení 2 m koridorů kolem řad.\n\nPůvodně se předpokládalo, že jde o geologický úkaz. Později ale bylo zjištěno, že celý kopec je složený ze zvětralé opuky, zatímco kameny jsou z křemence, původem mnohem staršího než samotný kopec.\n\nV minulosti se uvažovalo i o tom, že by snad mohlo jít o menhiry, což se ukázalo jako málo pravděpodobné – kameny tvořící kounovské řady jsou ploché a ze země vyčnívají minimálně. V jejich okolí se údajně menhiry vyskytovaly, dnes zde ale už nejsou. Stávající podoba kounovských řad není původní. V osmdesátých letech minulého století byly poškozeny lesní těžbou – a to i přes to, že od roku 1976\nšlo o chráněné území. Co vedlo k vytyčení více jak desítky kamenných řad z více než 2 000 kamenů, není dodnes spolehlivě vysvětleno. Podobné, i když zdaleka ne tak zachované řady kamenů lze nalézt u Nečemic a Klučku. Nečemické řady jsou vzdálené asi 4 km vzdušnou čarou od kounovských. Vede podél nich modrá turistická značka ze Lhoty na hradiště Výrov. Jsou opatřeny informačními tabulemi. Torzo dalších řad se nachází nad vsí Kluček asi 15 km vzdušnou čarou od kounovských. Nejlépe přístupné jsou cestou od mlýna Tasova. Náhorní plošina byla kdysi lemována řadou velkých, dvoumetrových kamenů, které dnes leží povaleny na hraně svahu.\nTeorie vzniku kounovských řad jsou různé:\n\nNejčastěji bývá uvažována druhá možnost. Je podpořena tím, že spojnice mezi určitými význačnými kameny – promítnuty na obzor – ukazují na postavení některých nebeských těles (Slunce, Měsíc, Polárka atd.) ve významné dny v roce (např. místo, kde vychází Slunce o zimním slunovratu). Řady pravděpodobně byly původně na odlesněné pláni. Podle výsledků měření J. Helšuse v roce 2001 a 2002, bývalé kamenné řady na Klučku, zbytky řad u Nečemic I. i II., a řady u Kounova, směřují do jediného bodu: do obce Lipno.\n\nPrvní návrh naučné stezky Kamenné řady u Kounova ze sedmdesátých let dvacátého století, zaměřený pouze na historické a astronomické aspekty lokality, nebyl realizován. Uspěl až pozdější návrh stezky, který zahrnoval také panely s přírodovědnou a ochranářskou tematikou. V této podobě byla naučná stezka otevřena v červnu roku 1987.\n\nStezka měří 2 km a má jedenáct zastavení s informačními tabulemi. Tři z nich se týkají přímo kamenných řad a jeden panel je věnován nedalekému hradišti z doby halštatské. Ostatní informační tabule popisují přírodní společenstva náhorní plošiny Rovina a obecně přírodního parku Džbán, zvířata i květenu, geologické poměry lokality a také její mineralogické a paleontologické zajímavosti. Úvodní zastávka naučné stezky se nachází u silnice z Mutějovic do Kounova, asi půl kilometru západně od železniční stanice Mutějovice (leží na trati Rakovník – Louny; železniční zastávka Mutějovice-zastávka na trati Praha – Chomutov je od úvodní zastávky naučné stezky vzdálena vzdušnou čarou více než tři kilometry). Prakticky ze stejného místa jako naučná stezka, ale jinou trasou, vede lesem na náhorní plošinu Rovina s kamennými řadami i žlutě značená turistická stezka.\n\nKamenné řady v posledních dvaceti letech zaznamenávají veliký nárůst počtu návštěvníků. Je patrná jejich občasná údržba, místy je vykácen les a některé řady jsou dobře zřetelné. Na největší kameny – \"Gibbona\" a \"Paegasa\" – upozorňují tabulky.\n\n\n"}
{"id": "116823", "url": "https://cs.wikipedia.org/wiki?curid=116823", "title": "Agasiás", "text": "Agasiás\n\nAgasiás byl sochařem, pocházejícím z Efezu. Žil v období okolo konce 2. století př.n.l. Jeho jediným dochovaným dílem je Borgheský zápasník, který se v současnosti nachází v Louvru. Friedrich Thiersch se domýšlel, že představoval Achilla bojujícího s Penthesileou, vědci jsou za jedno, že nejde o gladiátora, ale o válečníka (podle postoje).\n"}
{"id": "116826", "url": "https://cs.wikipedia.org/wiki?curid=116826", "title": "Eskalátory v pražském metru", "text": "Eskalátory v pražském metru\n\nV Praze jsou eskalátory známé především ze stanic metra. Dlouhé jezdicí schody se nacházejí v hlubokých ražených stanicích. Krátké jezdicí schody vedou výstupem na povrch z většiny vestibulů.\n\nV Praze se eskalátory objevily dříve než metro. Dřevěné eskalátory fungovaly v letech 1926–1935 v trase bývalé lanové dráhy na Letnou, a 19. března 1939 byl otevřen moderní obchodní dům Bílá labuť společnosti Brouk a Babka, jehož eskalátory byly dlouho jedinými v Praze. V letech 1967–1968 byl vybudován a 2. prosince 1968 otevřen podchod pod středem Václavského náměstí, který se o 10 let později stal podchodem metra, avšak od počátku byl vybaven německými eskalátory Otis a jugoslávskými eskalátory Radnik.\n\nČeská vláda rozhodnutím č. 22 z 18. února 1970 stanovila, že vývoj eskalátorů pro pražské metro bude jako státní vývojový úkol financován z prostředků na výstavbu prvního úseku metra. Smlouvu o vývoji uzavřel Dopravní podnik-Metro s IVTAS, generální ředitelství Chrudim, což byl smluvní mezičlánek k národnímu podniku Transporta Chrudim, který byl vývojem fakticky pověřen. Pohyblivá madla vyvíjel podnik SHR Krušnohorské strojírny, závod 02 gumárna Teplice. V Chrudimi byly vyvíjeny dva základní typy: pro přepravní výšku do 7 metrů a pro výšku 7–15 metrů. Prototyp kratší verze měl být zkoušen v Chrudimi a prototyp delší verze v Českém Krumlově, současně se počítalo s dodávkou dvou eskalátorů o přepravní výšce 6,6 m pro [ČSD] Ostrava v roce 1972. Ve třetím čtvrtletí roku 1970 bylo rozhodnuto, že krátký eskalátor nebude zkoušen v Chrudimi, ale na pražském Václavském náměstí; do ověřovacího provozu byl dán 5. srpna 1971 a 8. a 9. září byly prováděny zkoušky, 28. března 1972 označila prototypová komise vývoj za ukončený, eskalátor pak sloužil ještě řadu let. V Českém Krumlově byl prototyp směrem k nádraží zprovozněn v testovacím režimu v letech 1971 - 1973.\n\nMontáž prvních českých eskalátorů v Praze započala 2. listopadu 1972 ve stanici Hlavní nádraží, která byla rozestavěna již od března 1967. Do zkušebního provozu byly uvedeny 3. září 1973, pak postupně i v dalších stanicích.\n\nU tras metra budovaných za dob socialismu byly kratší eskalátory (zejména z vestibulů na povrch) české výroby od firmy Transporta Chrudim, delší eskalátory (ze staniční střední lodi do vestibulu u hlubších stanic tras A a B) sovětské výroby od firmy Kotljakov Leningrad, označované: LT na nejstarším úseku trasy A, novější generace ET 3 (delší verze), ET 4 (kratší verze) na zbytku sítě metra.\n\nPři rekonstrukcích začaly být eskalátory nahrazovány modernějšími od jiných výrobců, jedním z prvních byly pohyblivé schody od německé firmy Thyssen ve stanici Můstek na trase A, později též od firmy Otis z německého Stadhagenu (19. srpna až 20. prosince 1993 výměna ve stanici Muzeum C, od 3. listopadu 1995 výměna ve stanici Hradčanská, od 28. června 1997 do 2. března 1998 výměna ve stanici Staroměstská v rámci rekonstrukce stanice). Další pocházejí z firem Kone a Schindler.\n\nPůvodní představa, že moderní eskalátory budou mít delší životnost a budou vyžadovat méně oprav, se nenaplnila. Méně robustní moderní zařízení (kupříkladu pohonná hřídel Otis je 5× lehčí než původní ruská) jsou náchylnější na opotřebení zatížením.\n\nPrimátorův náměstek pro dopravu Adam Scheinherr začátkem roku 2019 oznámil, že sovětské schody se mu zdají spolehlivější a není podle něj důvod s výměnami tolik spěchat. Petr Vondráček, vedoucí služby Dopravní zařízení DPP, však zastává názor, že jsou nové schody bezpečnější. DPP reaguje nejen na vývoj norem, vývoj zařízení ve světě, ale i na energetickou náročnost a samozřejmě i na náročnost provádění údržby, protože u ruských eskalátorů jsou některé celky velmi těžké a jejich výměna, případně oprava, je mnohem složitější.\n\nDopravní podnik hl. m. Prahy se řídí vodítkem, že eskalátor jako alternativu k pevnému schodišti zřizuje pro cestu nahoru tam, kde rozdíl výšek je více než 5 metrů, a pro cestu dolů tam, kde výškový rozdíl je více než 7 metrů.\nZačátkem roku 2008 mělo pražské metro celkem 233 přepravních ramen eskalátorů. Náklady na provoz, údržbu a obnovu činí přes 100 milionů korun ročně.\n\nNejdelší eskalátory jsou ve stanici Náměstí Míru (délka 87,1 m, přepravní výška 43 metrů) a ve stanici Hradčanská (76,2 m).\n\nV dubnu 2013 pražské metro provozovalo 243 eskalátorů od 6 výrobců. Původní eskalátory vyrobila Transporta Chrudim a Leningradský Závod Ivana Jefimoviče Kotljakova, Celková délka přesahovala 17 kilometrů a celkový počet stupňů (schodů) byl kolem 42 tisíc.\n\nK dubnu 2013 pracovalo v nepřetržitém směnném provozu v jedné směně 36 mechaniků části strojní a elektro, kteří monitorují a udržují eskalátory.\n\nPodle stavebního a technického řádu drah (vyhl. 177/1995 Sb., § 38 odst. 9 a násl.) se na speciálních drahách podle místních podmínek ve stanicích zřizují pohyblivé schody a pohyblivé chodníky, přičemž je-li rozdíl spojovaných úrovní větší než 5 m ve směru výstupu a větší než 7 m ve směru sestupu, zřizují se pohyblivé schody vždy. Pohyblivé schody a pohyblivé chodníky musí být vybaveny pomocnou brzdou. Navazují-li na sebe bezprostředně dvoje pohyblivé schody nebo pohyblivé chodníky, musí mít stejnou dopravní kapacitu. Nástupní a výstupní úroveň musí mít dostatečný přístupový a rozptylový prostor. Jsou-li pro výstup ze stanice zřízeny pouze pohyblivé schody, musí mít nejméně dva pásy. Ve stanicích, kde jsou pro výstup i sestup pouze pohyblivé schody, musí být nejméně tři pásy, všechny s možností reverzního chodu. Pohyblivé schody se navrhují o jmenovité rychlosti do 0,75 m.s; kromě hlavního pohonu musí mít ještě pomocný pohon do rychlosti 0,05 m.s. Oba pohony musí umožňovat reverzní chod. Jmenovitá rychlost pohyblivých chodníků nesmí být vyšší než 0,75 m.s. Šířka pohyblivých schodů a pásů pohyblivých chodníků musí být nejméně 1000 mm. Na obou koncích balustrád pohyblivých schodů a pohyblivých chodníků musí být umístěno bezpečnostní tlačítko označené nápisem \"STOP\". Pohyblivé schody a pohyblivý chodník musí mít zařízení, které v případě poruchy, překročení přípustných provozních odchylek nebo ztrátě napětí samočinně zastaví jejich chod a zajistí je v klidové poloze. Balustrády pohyblivých schodů a pohyblivých chodníků musí být z materiálu nehořlavého nebo nesnadno hořlavého. Po vypnutí pohonu pohyblivých schodů nebo pohyblivých chodníků musí být vyloučen neúmyslný chod schodů nebo pásů pohyblivých chodníků i při jejich zatížení. Pohyblivé schody a chodníky pro cestující musí umožňovat užívání osobami s omezenou schopností orientace.\n\nTato ustanovení STŘD ovšem jsou součástí požadavků na vybavení stanic speciální dráhy. Nevztahují se tudíž na eskalátory v obchodních domech, železničních stanicích, městských podchodech či nadchodech, které nejsou součástí stanic metra, atd. Podle § 27 písm. d) STŘD jsou součástí stanice speciální dráhy též vestibuly, přístupové a výstupní cesty, výtahy, pohyblivé schody a chodníky i pevná schodiště podle písm. i) též stavby a zařízení pro obsluhu a údržbu pohyblivých schodů, pohyblivých chodníků a výtahů. \n\nPohyblivým schodům a pohyblívým chodníkům byl věnován § 31 městského přepravního řádu 127/1964 Sb., doplněný novelizační vyhláškou 151/1971 Sb. s účinností od 1. ledna 1972. Touto novelou byl do MPŘ vložen celý oddíl věnovaný přepravě osob v metru. Podle § 29 pohyblivé schody patřily k přepravnímu prostoru, podle § 31 byli cestující, kteří používají pohyblivých schodů, povinni stát čelem ve směru pohybu pohyblivých schodů a přidržovat se pohyblivého madla a chůze po pohyblivých schodech byla přípustná jen ve směru pohybu pohyblivých schodů a jen tehdy, jestliže obsazení pohyblivých schodů umožňovalo volný průchod. Cestujícím bylo zakázáno pokládat na stupně a madla pohyblivých schodů zavazadla a jakékoli předměty; cestující je musel držet tak, aby se nedotýkaly bočních stěn pohyblivých schodů. Běhání a sezení na pohyblivých schodech bylo zakázáno. Všechna tato ustanovení platila obdobně i pro přepravu na pohyblívých chodnících, které se však reálně v metru nikdy neobjevily. Podle § 32 přepravovat dětský kočárek po pohyblivých schodech bylo možné jen za podmínky, že způsobilost schodů k přepravě a způsob přepravy byly z hlediska její bezpečnosti schváleny. Schválený způsob přepravy musel dopravce vyhlásit a cestující byli povinni jej dodržovat. \n\nNovelizační vyhláškou č. 44/1985 Sb. s účinností od 1. července 1985 byla dosavadní ustanovení MPŘ pro metro rozšířena na všechny městské rychlodráhy (v České republice však stejně nikdy neexistovala žádná jiná městská rychlodráha než pražské metro). Zároveň byla k témuž datu účinnosti doplněna povinnost stát po pravé straně pohyblivých schodů, přičemž stání vlevo bylo dovoleno jen při vyšším obsazení pohyblivých schodů; k možnosti chůze naopak bylo doplněno, že je možná jen po levé straně schodů. K 1. červenci 2000 byl městský přepravní řád zrušen, nový jednotný přepravní řád 175/2000 Sb. se již úpravou používání pohyblívých schodů nezabýval a ani k tomu nebyl zmocněn. Povinnost stát vpravo a možnost procházet jen vlevo tedy platila přesně 15 let, od roku 1985 do roku 2000.\n\nPražské metro zatím bylo v Československu i v České republice jedinou městskou rychlodráhou, od počátku účinnosti nového drážního zákona pak jedinou speciální dráhou. \n\nSmluvní přepravní podmínky Dopravního podniku hl. m. Prahy, resp. Pražské integrované dopravy, jsou tak od 1. července 2000 jediným českým předpisem, který stanoví způsob používání pohyblivých schodů v metru cestujícími. \n\nSPP PID platné od 28. září 2001 upravovala zásady pro přepravu kočárků na pohyblivých schodech v čl. 4 odst. 1 a 4, přepravu jízdních kol v čl. 4 odst. 12, přepravu psa v čl. 6 odst. 12 a základní povinnosti cestujících na pohyblivých schodech v čl. 7 odst. 13 shodně jako přepravní podmínky z roku 2008 (strana stání a strana chůze v nich není stanovena).\n\nSPP PID platné od 14. prosince 2008 upravují povinnosti cestujícícho na pohyblivých schodech v článku 4.2 odst. 8: Na pohyblivých schodech v metru je cestující povinen přidržovat se pohyblivého madla a stát ve směru pohybu schodů. Chůze po pohyblivých schodech je povolena jen ve směru jejich pohybu, pokud to dovoluje obsazení schodů a nedojde k ohrožení bezpečnosti jiných osob. Chůzi po zastavených pohyblivých schodech může povolit v mimořádných případech pověřený zaměstnanec dopravce. Na stupně schodů, pohyblivá madla a balustrády je zakázáno pokládat jakékoliv předměty. Podle odst. 13 téhož článku cestujícím není dovoleno se bezdůvodně zdržovat v blízkosti nástupních nebo výstupních ploch pohyblivých schodů. Podle čl. 6 odst. 2 na pohyblivých schodech není povolena přeprava osob na vozíku pro invalidy ani přeprava samotného vozíku pro invalidy. Podle čl. 7 odst. 1 na pohyblivých schodech musí kočárek s dítětem přepravovat dvě osoby tak, že jeden musí stát pod kočárkem a druhý na vyšším stupni než kočárek, přičemž podle odst. 4 si tuto pomoc druhé osoby musí zajistit cestující sám (není to povinnost dopravce). Cestující přepravující psa beze schrány podle čl. 7.3 odst. 6 v metru při přepravě na pohyblivých schodech odpovídá za to, že z důvodu přepravy psa nedojde k narušení provozu daného zařízení, k narušení plynulosti pohybu cestujících ani k újmě na zdraví osob ani přepravovaného psa. \n\nDopravní podnik hl. m. Prahy v sekci Časté dotazy na svém webu uvádí, že stát na pohyblivých schodech vpravo není přímo zakotveno v některém z předpisů, ale že je to slušnost a ohleduplnost k ostatním, kteří spěchají. Dále text připomíná povinnosti a zákazy vyplývající ze smluvních přepravních podmínek a připomíná nutnost pozornosti při nástupu a výstupu, nutnost nedotýkat se botou ani jinými částmi oděvu bočnice pohyblivých schodů, dítě držet za ruku a věnovat mu zvýšenou pozornost.\n\nIng. Viktor Baier v lednu 2008 v podnikovém časopisu DP kontakt uvedl, že kampaň propagující stání vpravo a chůzi vlevo byla velmi úspěšná a cestující se této zásady drží dodnes. Podle Baiera však Dopravní podnik bohužel musí konstatovat, že to byl omyl, ale již nenašel sílu a odvahu to uvést na pravou míru, takže jenom v tichosti zmizely piktogramy a nálepky na eskalátorech. Stání vpravo po celé délce, zejména na dlouhých eskalátorech, podle Baiera jednostranně eskalátor zatěžuje a má nepříznivý vliv na opotřebení a provozní vůle zařízení. Baier v té souvislosti uvedl, že při potřebě rychlého odbavení většího množství cestujících je naopak lepší využít celou šíři eskalátoru. Rovněž připomněl, že pro některé starší nebo handikepované lidi je lepší nebo nutné se držet levou rukou a takoví lidé jsou pak terčem připomínek a někdy i útoků ostatních cestujících. Pokud někteří cestující po eskalátoru jdou, je podle Baiera pravděpodobnost úrazů a konfliktů větší. \n\n5. dubna 2016 deník Metro poskytl publicitu vyjádření mluvčího DPP Jiřího Štábla, že stání na jedné straně je pro eskalátor určitě technicky velkým zatížením a že výrobce vyvíjel i pohon, který by měl pásmo rovnat, ale bez úspěchu. Konkrétní vyčíslení škod, které způsobuje nestejnoměrné zatížení, zatím ale podle něj dopravce detailně nesledoval. Zatímco ještě před několika lety byla na každém eskalátoru samolepka vyzývající ke stání vpravo, nyní dopravní podnik zvažoval, jak přesvědčit cestující, aby se rozptýlili rovnoměrně. Údajně neplánoval žádnou kampaň, ale snažil se vyvolat diskusi. Problémem prý je, že na nástupní ploše před eskalátorem zbytečně vznikají hrozny lidí, protože většina využívá jen pravou polovinu eskalátoru. V zaznívají také hlasy nespokojenosti nad tím, že podle nových norem a praxe jsou pohyblivé schody výrazně pomalejší, než byly ty původní.\n\nPodle článku Novinek.cz z 5. května 2016 o šest let dříve pražský dopravní podnik přišel s doporučením stát vpravo a nechat uličku pro ty uspěchanější, což jasně znázorňovaly i informační samolepky, avšak dnes od tohoto nápadu ustupuje, protože cestující stojící jen na jedné straně způsobují velkou technickou zátěž. Mluvčí dopravního podniku Aneta Řehková novinářům vysvětlovala, že jde o jednostranně vytahaný tažný řetěz, opotřebované dráhy, řetězy, ložiska, asymetrické namáhání celé konstrukce, i když doposud se speciální finanční vyhodnocení těchto škod neprovádělo. K tomu článek ocitoval technika Viktora Chytila, podle kterého se tím schody pronášejí a jednou za pět let se provádí výměna hřídele, motorů, řetězů i dráhy (avšak neuvedl žádné porovnání se situací, že by obě strany byly zatíženy rovnoměrně). 13. května 2016 se ovšem Petr Vondráček, vedoucí služby Dopravní zařízení, pro Lidovky.cz vyjádřil, že výzva DPP, aby si lidé nestoupali na jednu stranu, ale řadili se vedle sebe, je nesmysl, a lidé ho pak kvůli této fámě zásobují podivnými nápady, například zřízením semaforů u pohyblivých schodů. Podle Vondráčka jde ale o „nafouknutou věc“, kterou kdosi mylně vypustil do světa, snad vlivem okurkové sezóny, a žádná taková výzva ani doporučení neexistuje. Zmíněné opatření považuje za nesmysl; na stání pouze na pravé straně podle něj samozřejmě eskalátory reagují, nicméně se to řeší servisem a různými úpravami, střídáním směru jízdy či přidáváním nových komponentů.\n\nRedaktor Metro.cz Filip Jaroševský v roce 2017 uváděl, že podle údajů časopisu DP kontakt (číslo časopisu ani autora textu neuvedl) eskalátory v metru svou šířkou 100 centimetrů neodpovídají požadavkům pro míjení dvou dospělých lidí vedle sebe, protože na to je prý požadovaná šířka 135 centimetrů (neuvedl, kým požadovaná – tento požadavek snad pochází z knihy Miroslava Krále \"Ergonomie a její užití v technické praxi\", Ostrava, AKS, 1994, ale nepodařilo se doložit, že by jej někdo někdy v DP kontaktu citoval). Podle zmíněného Jaroševského článku někteří lidé v dopravním podniku prosazovali názor, že stáním na jedné straně se schody nadměrně opotřebovávají a snižuje se tím i bezpečnost cestujících.\n\nPůvodní rychlost ruských eskalátorů v Praze byla podle mluvčí Dopravního podniku hl. m. Prahy a. s. 0,9 m/s, podle radního Radovana Šteinera a podle Novinek.cz dokonce 2,5 m/s. Doba jízdy po nejdelším eskalátoru, ve stanici Náměstí Míru, tak činí 2:20 minuty. (Podle Blesku bývá rychlost eskalátorů v rozmezí 0,27 až 0,55 m/s.) Ruské eskalátory řady ET3 mají provozní rychlost 0,9 m/s, novější eskalátory ve stanici Staroměstská mají rychlost 0,65 m/s a eskalátory ve stanici Náměstí Míru rychlost 0,7 m/s. V úsporném režimu bez zatížení mají některé eskalátory rychlost asi 0,2 m/s. U eskalátorů TRA (Transporta Chrudim) je možnost přepínání rychlostí mezi 0,5 a 0,7 m/s.\n\nV pražském metru se používají čtyři rychlosti eskalátorů: 0,9, 0,75, 0,65 a 0,5 m/s. Norma ČSN EN 115 stanoví maximální rychlost 0,75 m/s. K srpnu 2019 jezdilo 210 z 268 eskalátorů pražského metra rychlostí 0,65 m/s, protože v době jejich výroby výrobci nenabízeli rychlost 0,75 m/s. Tu mají zatím pouze eskalátory na Andělu, Karlově náměstí a Náměstí Republiky (celkem 9 eskalátorů). Dopravní podnik ale plánuje jejich zpomalení, jednak jako možnost případné reakce na předpokládaný vývoj evropských norem pouhým přepnutím, jednak kvůli úspoře energie. Rychlé sovětské eskalátory měly už při uvádění na český trh výjimku, aby mohly jezdit 0,9 m/s, maximální českými normami povolená rychlost byla i tehdy 0,75 m/s (dle videa ve zdroji jen 0,7 m/s). Touto plnou ryclostí jezdí k srpnu 2019 ještě 43 eskalátorů, ale jejich počet se potupně snižuje. Nejpomalejší jsou podchodové eskalátory na Můstku, Smíchovském nádraží, Náměstí Republiky a na Palmovce, s rychlostí 0,5 m/s (celkem 6 eskalátorů). Petr Vondráček, vedoucí služby Dopravní zařízení, v srpnu 2019 řekl: „Pakliže bychom viděli, že přepravní kapacita je dostačující, tak kvůli úsporám energie budeme snižovat i rychlost. Čím nižší rychlost, tím menší spotřeba energie, a samozřejmě tím i menší opotřebení. Vždycky je výhodné mít tu rychlost co nejnižší.“ Petr Vondráček také tvrdí, že madlo jezdí asi o 2 % vyšší rychlostí než schody záměrně z důvodu zachování bdělosti. Ze stejného důvodu prý madla eskalátorů v některých obchodních centrech navíc cukají.\n\nEskalátory v metru nebo na nádražích, na rozdíl například od eskalátorů v obchodních domech, jsou tzv. určenými technickými zařízeními podle Zákona o dráhách, tj. musejí mít průkaz způsobilosti a podléhají stanovenému režimu údržby a kontroly.\n\nNa eskalátorech dochází, vzhledem k množství přepravovaných cestujících, také k četným nehodám, například pádům osob na eskalátoru, občas i k zachycení částí oděvu nebo těla pásem schodů nebo pohyblivým madlem. Příčinami pádů bývají ztráta rovnováhy, špatná manipulace se zavazadly a kočárky, jízda pod vlivem omamných látek nebo sražení jinou osobou.\n\nV roce 2006 je evidováno 284 nehod a 18 zranění, v roce 2007 celkem 333 nehod a 30 zranění, v roce 2008 je to 411 nehod a 50 zranění a v roce 2009 do 22. září 244 nehod a 41 zranění. Smrtelné úrazy nejsou v souvislosti s eskalátory v pražském metru zmiňovány.\n\nMediální pozornosti se dostalo případu, kdy 21. srpna 2009 eskalátor ve stanici Můstek na trase B způsobil amputaci tří prstů na noze sedmiletému neukázněnému chlapci. Dopravní podnik se k nehodě vyjádřil, že eskalátor vyhovuje normám, a vyloučil technickou závadu, ačkoliv se příčinu nepodařilo přesně objasnit. Podnik se rozhodl vybavit všechny typy eskalátorů speciálními kartáči a chlapci vyplatil bolestné 220 tisíc. 5. ledna 2010 se zaklínila na eskalátoru noha čtyřletému chlapci ve stanici Anděl, vyvázl s pohmožděným chodidlem. Podobný případ se stal pětiletému chlapci 18. května 2008 ve stanici Českomoravská a Dopravní podnik následně vyplatil rodině náhradu škody 3000 Kč. V červenci 2009 došlo ke zranění prstu 10letého dítěte ve stanici Náměstí Republiky, v září 2008 zhmoždil eskalátor nohu 6letému chlapci ve stanici Národní třída, v září 2007 rozdrtilo madlo eskalátoru prst šestileté dívce. V srpnu 1978, hned první den provozu trasy A, vtáhl eskalátor ženě kabát a žena se při pádu zranila.\n\nVe čtvrtek 27. listopadu 2014 před čtvrt na jednu se prostřední ze tří jedenáctimetrových eskalátorů od výrobce KONE ze stanice Můstek B do vestibulu pod Jungmannovým náměstím, na kterém v tu chvíli byly asi čtyři desítky lidí, při jízdě nahoru zastavil a dal se do zrychleného zpětného pohybu, přičemž lidé popadali, následkem čehož byly zraněny tři ženy, z toho dvě lehce a jedna středně těžce. 8. prosince 2014 výrobce zjistil, že příčinou byla závada radiální zubové spojky v planetové převodovce. Součástka měla vydržet 25 let bez rozebírání, selhala však po 7 letech. Kvůli nehodě dopravní podnik 28. listopadu 2014 zastavil 9 eskalátorů od téhož výrobce a se stejným způsobem pohonu, a to v různých stanicích (Hlavní nádraží – severní strana obou nástupišť, Florenc C – k ulici Na Florenci, Můstek B – z podchodu k soše + k Adrii, a Náměstí Republiky – z podchodu k Palladiu). V pátek 5. prosince před 10. hodinou byla kompletně uzavřena stanice Staroměstská, kvůli třem eskalátorům od téhož výrobce, ale s jiným systémem pohonu, s předpokladem dvoutýdenní výluky, nakonec byla stanice znovuotevřena hned další den ráno, už po 17 hodinách od uzavření. Stejná závada byla nakonec zjištěna pouze u dalších čtyř eskalátorů KONE ve stanici Můstek. Generální ředitel dopravního podniku Jaroslav Ďuriš vyjádřil znepokojení nad rozsahem poškození. DPP si též postěžoval médiím na špatnou spolupráci ze strany výrobce, který od 28. listopadu ještě 9. prosince dosud nedodal požadovanou dokumentaci. Výrobci vytýkal, že na místo poslal své dělníky až čtyři dny po události a místo, aby se zajímal o stav zraněných cestujících, ptal se, zda dostanou jejich technici zaplaceno. Zástupce společnosti Kone uvedl, že všech 12 kontrolovaných eskalátorů bylo dodáno do roku 2007 a od roku 2011 nemá Kone žádný z nich v servisní péči. Kone prý již 1. prosince vyslala své odborníky z Německa a České republiky, aby spolupracovali s dopravním podnikem a poskytovali mu podporu při vyšetřování 24 hodin denně 7 dní v týdnu. Situace s chybnou součástkou u pěti eskalátorů ve stanici metra Můstek je podle firmy Kone naprosto ojedinělá.\n\n"}
{"id": "116827", "url": "https://cs.wikipedia.org/wiki?curid=116827", "title": "Orchestrion na Veselíčku", "text": "Orchestrion na Veselíčku\n\nOrchestrion na Veselíčku je jedním z posledních hrajících orchestrionů v Česku. Nachází se ve Veselíčku, místní části Žďáru nad Sázavou.\n\nHrací skříň stojí hned za vchodem do hostince. Orchestrion je stále plně funkční a na požádání ho zde návštěvníkům pouští. Byl vyroben před rokem 1850 ve Vídni a vyhrává staré kankány, „kmochovky“ či lidové písničky.\n\nVeselíčský orchestrion má celkem pět výměnných hracích válců, přičemž na každém z válců je starými řemeslníky sestaveno osm melodií. Ladit ho přijíždí varhaník z Krucemburku.\n\nHrací skříň objevil v bazaru ve Vojnově Městci prapraděda nynějšího spolumajitele a zakoupil ho hned na začátku provozu hospody. Přestože je orchestrion zanesen do seznamu českých památek, je stále soukromým majetkem.\n\nOrchestrion ve skutečnosti ale pochází od obchodníka a později i výrobce orchestrionů Diega Fuchse (nar. 1876) ; vyroben byl po roce 1902, nikoli v období 1850.\n\n"}
{"id": "116830", "url": "https://cs.wikipedia.org/wiki?curid=116830", "title": "Vladimír Železný", "text": "Vladimír Železný\n\nVladimír Železný (* 3. března 1945 Samara, SSSR) je český žurnalista, podnikatel a politik.\n\nNarodil se na konci 2. světové války v ruské Samaře, kde si jeho otec, příslušník československých jednotek v zahraničí, které bojovaly proti nacistickému Německu, léčil zranění, která utrpěl při bojích pod Kyjevem. V roce 1963 odmaturoval na Střední všeobecně vzdělávací škole v Praze a nastoupil na pozici asistenta produkce v Československé televizi. V roce 1964 začal studovat na Institutu osvěty a novinářství Univerzity Karlovy v Praze (dnešní FSV UK) obor sociologie-publicistika.\n\nV roce 1968 působil v Československé televizi jako redaktor a přispíval do časopisů \"Reportér\" a \"Student\". Během srpnové invaze se aktivně účastnil ilegálního televizního vysílání proti okupaci. Poté odjel do Spojeného království, kde působil v agentuře Associated Press. Po návratu do Československa v roce 1970 dokončil své studium FSVP UK (\"Institut osvěty a novinářství\" se mezitím přejmenoval přes \"Fakultu osvěty a novinářství\" na \"Fakultu sociálních věd a publicistiky\", FSVP) a získal titul PhDr.\n\nV období normalizace působil opět v Československé televizi jako redaktor, komentátor a režisér a mimo jiné pro ni komentoval i tři lety Apolla k Měsíci. Počátkem 70. let se stal pro nakladatelství SNTL redaktorem časopisu \"Technický magazín\". Pod pseudonymem \"Vladimír Silný\" psal scénáře k populárně naučným pořadům a televizním inscenacím. Známý je především pořad \"Okna vesmíru dokořán\". Pod pseudonymem \"Jakub Stein\" přispíval do samizdatových časopisů.\n\nPo sametové revoluci se v roce 1990 stal mluvčím Občanského fóra a také hlavním dramaturgem jeho volební kampaně. Po rozpadu Občanského fóra byl v roce 1991 ještě krátce mluvčím Občanského hnutí, pak mluvčím vlády České republiky a poradcem tehdejšího premiéra Petra Pitharta. Usiloval také ve výběrovém řízení o post ředitele České televize, ale byl poražen Ivem Mathém.\n\n4. února 1993 získala společnost CET 21 s Železného projektem od Rady pro rozhlasové a televizní vysílání licenci na vysílání celoplošného kanálu. Železný v projektu nabízel televizi s kulturním programem ve stylu ČT2. Televize Nova s pomocí amerického investora CME začala vysílat v únoru 1994, přesně rok od udělení licence, a její vysílací schéma bylo velmi odlišné od vítězného projektu. Přesto se však Vladimíru Železnému nikdo nepostavil a ten mohl začít budovat své mediální impérium. Nova se stala brzy nejsledovanějším kanálem v Česku. Železný měl v televizi svůj vlastní pořad \"Volejte řediteli\", kde odpovídal na dotazy divákům, ale také komentoval různé věci, mimo jiné i politiku včetně Rady pro rozhlasové a televizní vysílání. Právě kvůli tomu bylo proti němu vedeno v roce 1998 řízení o odebrání licence. To však bylo později zastaveno.\n\nV roce 1999 se ve zlém rozešel s investorem CME a přestěhoval televizi z Měšťanské besedy na Barrandov. Kvůli tomu se konaly tři mezinárodní arbitráže. Podle jedné Železný investora svým jednáním nepoškodil, ale tribunál nařídil zúčastněným stranám vzájemně si navrátit plnění smlouvy o prodeji akcií společnosti Nova Consulting, a.s. (držela 1% podíl v CET 21) – CME vrátila akcie a Železný zhruba miliardu korun. V dalších dvou arbitrážích se CME soudila s Českou republikou kvůli špatné ochraně investic. Podle první z nich český stát zahraničního investora nepoškodil, druhou arbitráž stát však prohrál a musel zaplatit zhruba 10 miliard korun.\n\nV roce 2002 firma PPF Petra Kellnera koupila od původních společníků CET 21 (Josefa Alana, Vlastimila Venclíka a Petera Hunčíka) jejich podíly (sdružené pod VILJA, a.s.) a stala se tak majoritním vlastníkem držitele licence TV Nova. PPF později uhradila Železného dluhy z arbitráže a o rok později ho propustila z postu ředitele televize, kde strávil více než 9 let.\n\nDo politiky vstoupil Vladimír Železný v roce 2002 kandidaturou do Senátu ve volebním okrsku č. 54 – Znojmo za hnutí NEZÁVISLÍ. Ve volbách v roce 2002 jako jediný kandidát získal nadpoloviční počet hlasů, a byl tak zvolen již v prvním kole.\n\nV roce 2004 kandidoval za hnutí NEZÁVISLÍ do Evropského parlamentu. Hnutí získalo překvapivě 2 křesla, a Železný se tak stal europoslancem.\n\nO rok později založil novou politickou stranu Nezávislí demokraté a byl zvolen jejím předsedou. Jako lídr pak kandidoval o rok později ve sněmovních volbách. Strana však získala jen něco málo přes 36 tisíc hlasů, což je 0,68 % ze všech platných lístků a žádný z jejich kandidátů se do sněmovny nedostal.\n\nV lednu 2009 Železný v Česku zaregistroval značku Libertas.cz, aby využil mediálního zájmu o projekt euroskeptické strany Libertas.eu, který inicioval irský podnikatel Declan Ganley. V březnu 2009 bylo ohlášeno, že nová strana bude kandidovat do Evropského parlamentu pod vedením Vlastimila Tlustého. 13. května republiková rada koalice Libertas.cz a Nezávislých demokratů rozhodla, že Vladimír Železný bude dvojkou na kandidátní listině Libertas.cz právě za Vlastimilem Tlustým. Tématem jejich rozhodnutí bylo i to, zdali by Železný měl kandidovat i přes to, že je pravomocně odsouzený za trestný čin krácení daní.\n\nVe volbách do Senátu PČR v roce 2014 kandidoval za Nezávislé demokraty (NEZ/DEM) v obvodu č. 54 – Znojmo a pokoušel se tak o návrat do Senátu PČR v obvodu, v němž už jednou senátorem byl. Se ziskem 9,05 % hlasů však skončil na 6. místě a nepostoupil tak ani do kola druhého.\n\nV srpnu 2007 byl Vladimír Železný odsouzen k dvouletému podmíněnému trestu odnětí svobody a k maximální možné, pětimilionové pokutě za to, že při dovozu obrazů spolu s galeristou George Novotnym připravili stát na daních o téměř šest milionů korun. Rozsudek je pravomocný a Ústavní soud odmítl i Železného stížnost.\n\nVladimír Železný čelil před soudy ještě dvěma dalším obviněním. Jednalo se o údajné poškozování věřitele, když se Železný zbavoval fiktivně majetku, aby nemusel platit dluh svému věřiteli a bývalému partnerovi – firmě CME. Další obvinění se týkalo daňového úniku, kterého se měl dopustit tím, že nezaplatil daň z prodeje svého obchodního podílu ve firmě CET 21. V obou případech ho vrchní soud zprostil obžaloby.\n\nV únoru 2012 média informovala o tom, že Železný vstoupil menšinovým vlastnickým podílem do společnosti vlastnící licenci na TV Pohoda. V té době držel podíl i ve společnostech Digital Broadcasting, Pohoda Top Media a dalších. Radim Pařízek, vlastník Rádia Čas tehdy uvedl, že mu Železný pomáhá s projektem televize Pohoda už šest let.\n\nV listopadu 2013 nastoupil do funkce generálního ředitele TV Barrandov. Nahradil v ní Jaromíra Soukupa, který se vedení ujal v červnu téhož roku. Mimo jiné prodloužil hlavní zpravodajskou relaci a zavedl pořad Volejte Železnému. Po pěti měsících ve funkci však skončil a jeho nástupkyní se stala Marcela Hrdá, dosavadní předsedkyně představenstva vydavatelství Empresa Media, pod něž TV Barrandov spadá.\n\nV roce 2017 se stal spoluvlastníkem připravované zpravodajské televize z24.\n\nV roce 1999 od něj odešla jeho první manželka Marta. Teprve po 2 letech, v lednu 2001, se s odchodem manželky smířil, přistoupil na rozvod a manželství s Martou bylo rozvedeno.\n\n28. listopadu 2003 se oženil s Konstancií Záhorkovou, o třicet dva let mladší bývalou sekretářkou.\n\nS první manželkou Martou má dva syny, staršího Davida a mladšího Jakuba, jenž v současnosti působí jako moderátor publicistických pořadů České televize.\n\nS druhou manželkou Konstancií má dceru Ester a syna Benjamina.\n\nVladimír Železný v jednom interview a „on-line chatu s osobností“ tvrdil, že se považuje za neortodoxně věřícího Žida, s velkými sympatiemi k Izraeli.\n\nVladimír Železný je sběratel výtvarného umění. Například v roce 2005 koupil na aukci za 3,6 milionu korun obraz od Rudolfa Kremličky z roku 1919 s názvem \"Po koupeli\". Kromě toho mezi jeho záliby patří i víno, vinohradnictví a sportovní střelba.\n\n"}
{"id": "116831", "url": "https://cs.wikipedia.org/wiki?curid=116831", "title": "Kramolín (Jílovice)", "text": "Kramolín (Jílovice)\n\nKramolín je vesnice v Jižních Čechách. Leží mezi silnicí Jílovice–Lipnice a tzv. Cikánskou stezkou. V roce 2011 zde trvale žilo 43 obyvatel.\n\nPůvod jména je od slova \"kramol,\" čili ruch, který zde byl v dobách před třicetiletou válkou, kdy zde Rožmberkové těžili železnou rudu.\n\nPrvní písemná zmínka o vesnici pochází z roku 1366.\n\nVe třicátých letech se přes ves vozila hliníková ruda z nedaleké Lipnice na Jílovické nádraží. V té době zde žilo přes 370 obyvatel.\n\nVes vždy spadala pod faru a školu v Jílovicích. Až do roku 1948 pod Kramolín patřila Jiterní Ves. Tehdy ves patřila pod třeboňský okres. Roku 1960 se vesnice připojila k Lipnici 1963 ke Kojákovicím a 1976 k Jílovicím, jejichž je dnes místní částí.\n\nZápadně od vsi se nalézá sportovní letiště.\n\n\n"}
{"id": "116835", "url": "https://cs.wikipedia.org/wiki?curid=116835", "title": "Anúše Ansáríová", "text": "Anúše Ansáríová\n\nAnúše Ansáriová (, , * 12. září 1966) je spoluzakladatelka a předsedkyně společnosti Prodea Systems, Inc. Mezi její obchodní úspěchy patří též spoluzaložení a řízení společnosti Telecom Technologies, Inc. (TTI). Dne 18. září 2006 se stala prvním Íráncem ve vesmíru a první vesmírnou turistkou.\n\nNarodila se v íránském Mašhadu. Byla svědkem íránské revoluce v roce 1979 a v roce 1984 ve věku 18 let emigrovala do USA. Získala titul bakalář na Univerzitě George Masona (\"George Mason University\") v oboru elektrotechnika a informatika a titul magistr na Univerzitě George Washigtona (\"George Washington University\").\n\nAnsáriová spolu se svým manželem Hamidem a švagrem Amirem založili v roce 1993 TTI. V roce 2000 společnost koupil Sonus Networks. Spolu se svým švagrem Amirem Ansárim, vložila několik miliónů na cenu nadace X-Prize pro první opakovaný nestátní start kosmické lodi. Cena byla na jejich počest nazvána \"Ansari X Prize\".\n\nV březnu 2006 pronikly informace, že Anúše Ansáriová trénuje na let Sojuzu na Mezinárodní vesmírnou stanici. Měla letět na Sojuzu TMA-10 počátkem roku 2007. 21. srpna 2006 byl turista Daisuke Enomoto pro zářijový let Sojuz TMA-9 vyřazen ze zdravotních důvodů a Ansáriová se dostala na jeho místo.\n\nSojuz TMA-9 odstartoval 18. září 2006 ve 06:08 SELČ s Ansáriovou, Michailem Ťurinem a Michaelem Lopez-Alegriou. Během letu prováděla pro Evropskou kosmickou agenturu několik experimentů jako vliv radiace na členy posádky ISS, vliv změn ve svalstvu na bolesti zad a jiné. Ansáriová se vrátila na Zemi spolu s předchozí 13. posádkou stanice ISS v lodi Sojuz TMA-8 29. září v 03:13 SELČ.\n\n"}
{"id": "116842", "url": "https://cs.wikipedia.org/wiki?curid=116842", "title": "Kostel svatého Martina (Jámy)", "text": "Kostel svatého Martina (Jámy)\n\nKostel svatého Martina v Jámách je kostel z roku 1792, stojící na místě původního kostela, jehož historie sahala až před rok 1638.\n\nOdkaz jednoho zlatého k jamskému záduší, zapsaný v roce 1643 na gruntě Jana Macáka, je pravděpodobně nejstarší písemnou zprávou o jamském kostele. Poněvadž v klášterních análech není o stavbě kostela v Jamách žádná zpráva, byl zřejmě vybudován za Ditrichštejnů, tedy před rokem 1638. Když zakladatel farní kroniky pátral po datu postavení původního kostela, zjistil, že kostel byl v době, kdy se v Jamách konaly bohoslužby jen každou třetí neděli, vykraden. Zloději nenašli žádné cennosti, pouze nějaké písemnosti, které roztrhali a rozházeli po hřbitově. Jejich zkázu dovršil déšť. Proto se v roce 1784 již nepodařilo doložit datum stavby kostela. Původní kostel měl zděnou sakristii, 1 oltář, dřevěný kněžský kůr, kazatelna 3 zvony. Výprava kostela byla prostá. Byla zde schránka se sv. ostatky, měděný vyzlacený kalich s patenou, 2 kasuly se štolami a manipuly, bursa s pallou, velum na kalich, 2 polštářky na mešní knihu, alby, humerál, cingulum, 4 ubrusy, korporál, purifikatorium, 6 podložních roušek a některé další drobné vybavení. Jmění kostela tvořily jen malé odkazy na třech domech. Varhany, sloužící do roku 1907, nesly letopočet 1760.\n\nKostel byl filiální, služby boží v Jamách sloužil žďárský kaplan každou třetí neděli. Do roku 1691 měli údajně farníci dokonce povolení, aby mohli sami pohřbívat mrtvé. Podle kroniky byla rakev uložena a částečně zasypána, církevní obřad pak proběhl až při nejbližší cestě kněze do Jam.\n\nPo zrušení kláštera zřídil náboženský fond v roce 1784 v Jamách lokalii, v níž zajišťoval služby boží kaplan Florián Málek. To vedlo v roce 1792 ke stavbě nového kostela z pevného materiálu. Stojí na místě starého a je to jednolodní orientovaná budova 30 m dlouhá, 10 m široká a 17 m vysoká, v kněžišti klenutá a má jeden oltář. Věž 22 m vysoká byla přistavěna nad vchodem do kostela. V roce 1812 byl z milodarů opraven a znovu pokryt šindelem. Rovněž byl opraven oltář, věžní hodiny a varhany. Byl instalován „umíráček“. Starý hřbitov u kostela se zrušil a založil nový na horním konci vesnice. Dubové kostelní lavice a varhany byly přeneseny z kostela zelenohorského po zrušení kláštera. V roce 1847 získal kostel od knížete Františka z Ditrichštejna obraz patrona kostela svatého Martina od vídeňského malíře Töpela v ceně 400 zlatých konvenční měny. Stará obecní kronika zaznamenala, že obraz bez rámu přivezl z Vídně Jan Dvořák z č. 9, 19. října 1847 byl obraz za přítomnosti vrchního žďárského panství postaven na oltář a 24. října posvěcen. V roce 1851 se pořídila z milodarů malovaná křížová cesta. V roce 1853 byly pořízeny vedle bohoslužebných rouch různé kostelní hudební nástroje. V této době byly na věži 4 zvony, tři pravděpodobně přenesené odjinud, čtvrtý litý přímo pro Jámy. První, třinácticentový, měl nápis Léta Páně 1530 byl tento zvon vyslán ke cti a chvále Pánu Bohu. Druhý (poledňák), těžký 6 centů, Mater Dei miserere. Ad honorem Sti Michaelis 1536. Třetí o váze 3 centy Verbum Domini manel in aeternum, a čtvrtý s nápisem Sancta Maria, Ste Martine et omnes Sancti orate pro nobis. Velký zvon byl údajně původně majetkem kostela v Zámku Žďáře.\n\nVe špatném stavu nalezl faru i kostel farář František Šrámek při svém příchodu do Jam. V kronice si postěžoval, že nemá naději na zlepšení situace vzhledem k úmrtí knížete Ditrichštejna, velikomyslného patrona našeho, právě nyní v neblahých poměrech patronátních, an se posud neví, komu panství připadne. V roce 1863 opravil podučitel Jan Hron z Nového Veselí, samouk, za 50 zl. varhany podle faráře tak dobře, že by si odborník za tuto práci účtoval nejméně čtyřnásobek.\n\nV roce 1868 byla jamská lokalie povýšena na farnost. To vedlo k provedení rozsáhlejších úprav kostela, které zajišťoval farář Václav Bezděk, působící v Jamách od roku 1878. Vedle úprav starého hřbitova a vysázení nových stromů byly prolámány nové dveře do sakristie, cihelná podlaha nahrazena prkennou, v roce 1884 pak byl naproti bočním dveřím kostela postaven nový oltář P. Marie Karmelské podle návrhu architekta Barvitia se soškami sv. Josefa a sv. Anny. K tomuto oltáři se každoročně konala mariánská pouť v neděli po 16. červenci. Opraveny byly také varhany a v kostele i sakristii provedena ventilace. Před oslavami stého výročí jamského kostela, které za účasti několika farářů z okolí proběhly 17. července 1892, byl kostel malířem Víškem z Ústí nad Orlicí za pomoci místních farníků vymalován. Dne 22. května 1894 během večerní májové pobožnosti udeřil blesk do kostelní věže. Poškodil varhany a strop pod kruchtou, na níž na štěstí nikdo nebyl. Rok na to byla věž a střecha kostela pobita pozinkovaným plechem a opatřen hromosvodem. V roce 1907 byly nákladem 3100 K zakoupeny od firmy Tuček z Kutné Hory nové varhany. Další opravy se kostelní věž dočkala v roce 1908. V roce 1912 byly na věži instalovány nové věžní hodiny. Podle rozhodnutí obecního zastupitelstva měly být zakoupeny od firmy Moravus v Brně, předseda kostelního konkurenčního výboru však zajistil jejich koupi v Praze.\n\nVe světové válce byly všechny zvony až na „poledník“ zrekvírovány. Dne 16. května 1917 se rozhlaholily na rozloučenou. Dne 28. července byl odebrán i umíráček. Dostalo se za něho náhrady 2 564,- korun ve válečné půjčce. Nové zvony byly opatřeny v roce 1924 a dodala je firma Diepold z Prahy.\n\nDůkladné opravy prodělal kostel v roce 1947, kdy MNV dal souhlas s vykácením starých lip kolem kostela, jejichž kořeny sahaly až pod dlažbu. Svépomocí občanů byl stržen strop, okopána vnější omítka, vytrhána dlažba a demontována deska oltáře. Byl pořízen nový strop chrámu, který hrozil již delší dobu sesutím a zabudována a nová okna s barevnými skly. Oprava byla hrazena ze sbírky organizované mezi občany. V roce 1975 byl vnitřek kostela vymalován, vyměněna dlažba, obloženy stěny, pozlaceny sochy a oltář a vyměněna báň na věži kostela. V roce 1979 byla pak provedena generální oprava varhan. Další stavební úpravy proběhly v roce 1995, kdy byla provedena rekonstrukce krovu, střecha opatřena měděným plechem, byla stržena konstrukce věže, zhotovena nová a opatřena měděným plechem. Náklady na opravu byly hrazeny ze sbírek mezi občany a příspěvku obce Jámy. Veškeré dřevo darovali občané - majitelé lesa a obec z obecního lesa. Poslední úpravou kostela byla v roce 1999 plynofikace a v roce 2010 oprava fasády a stropu.\n\nHřbitov je všem přifařeným obcím společný a jsou na něm pochování mimo jiných senátor Karel Sáblík ze Slavkovic, notář Fr. Starý, legionář Jan Beneš ze Slavkovic.\n\nJamské matriky, samostatná pro narozené, oddané a zemřelé, jsou vedeny od roku 1784 pro lokalii, jejíž obvod tvořily Jámy, Hlinné, Slavkovice a Veselíčko. Nejstarší zápis v matrice narozených pochází z 22. listopadu 1784, kdy byla pokřtěna Kateřina, dcera domkáře Simona Svatoně a jeho manželky Viktorie z Jam č. 34. Křtil ji místní kaplan Florián Málek. Stejné rodiny se týká i nejstarší zápis v matrice oddaných, když si 11. listopadu 1784 bral čtyřicetiletý vdovec Jan Svatoň třicetiletou Markétu. Nejstarší zápis v úmrtní matrice je ze 14. listopadu 1784, kdy zemřela Tereza Šiklová z č. 4. Matriky tedy dokazují, že lokalie, v Jamách, oficielně zřízená 22. října, zahájila činnost v listopadu 1784.\n\n"}
{"id": "116845", "url": "https://cs.wikipedia.org/wiki?curid=116845", "title": "Park Kultury (stanice metra v Moskvě)", "text": "Park Kultury (stanice metra v Moskvě)\n\nPark Kultury ( ) je přestupní stanice moskevského metra na Sokolničeské a Kolcevské lince.\n\nPark Kultury je jižní konečnou nejstaršího úseku metra, otevřeného 15. května roku 1935. Stanice byla otevřena pod názvem \"Centralnyj Park Kultury i oddycha imeni Gorkogo\", který se složitě zkracoval. Až do roku 1957 plnila funkci konečné, jižním směrem za stanicí se nacházejí také dvě odstavné koleje.\n\nRoku 1950 se stala přestupní, když pod ní bylo otevřeno nové nástupiště historicky prvního úseku Kolcevské linky. To bylo fungovalo též jako konečná stanice. Propojení mezi oběma linkami vzniklo přes společný vestibul pro pěší a přes manipulační jednokolejnou spojku pro soupravy. Postupem času se kruh Kolcevské uzavřel (1954) a spolu s prodloužením první linky jihozápadním směrem tak za oběma nástupišti ztratily odstavné koleje svůj význam pro pravidelnou denní dopravu.\n\nZměna složitého názvu na dnešní se uskutečnila k roku 1980, kdy v Moskvě proběhla olympiáda a město bylo plné zahraničních návštěvníků. Složitý název by byl jistě matoucí; navíc všude (s výjimkou hlášení ve vlacích) již byl Park Kultury označen zkratkami.\n\nV současné době je stanice velmi vytížená, denně ji využije (výstup, nástup a přestup) okolo sto tisíc lidí. Drtivou většinu z toho tvoří právě přestupující mezi oběma linkami. Vzhledem ke složité cestě při přestupu se plánuje vybudování přímé přestupní chodby, která by spojila obě nástupiště.\n\nNa Sokolničeské lince je Park Kultury je stanicí hloubenou, založenou mělko – 10,5 m.\n\nVýstupy jsou zde dva, vyvedené po schodištích každý do svého vestibulu. Ty byly oba konstruovány jako povrchové, označovány podle svého umístění; severní a jižní. Jižní vestibul je společný i s nástupištěm na Kolcevské lince.\n\nNástupiště Parku Kultury tvoří jeden velký nedělený prostor, podpíraný dvěma řadami sloupů. Ty jsou obložené dekorativním mramorem v béžové až žluté barvě. Na stěny za nástupištěm byly jako obklad použity bílé dlaždice, v určitých intervalech oddělené mramorovým pásem. Podlahu tvoří černá žula, dříve však byl užit asfalt. Osvětlení zajišťují zářivky, do 80. let ale byly ve stanici umístěné originální dekorativní lampy.\n\nVýstavba stanice na Sokolničeské lince začala na jaře 1933. Již od začátku bylo jasné, že celá konstrukce stanice nebude jednoduchá. Prvním problémem byla podzemní voda (Park Kultury se nachází nedaleko řeky Moskvy), která ztěžovala stavbu. Nástupiště budoucí stanice se navíc celé nacházelo pod úrovní spodní vody.\n\nNavíc díky své poloze pod Krymským náměstím, důležitým dopravním uzlem ve městě, hrozilo nebezpečí problémů s dopravou.\n\nJeště před tím, než byla vykopána samotná jáma, v níž byla stanice založena, muselo být její podloží vyztuženo. Díky tomuto kroku se tak předešlo mnohým problémům, které by mohly způsobit poničení základů okolních domů a také samozřejmě rozestavěné stanice. Po dokončení a zajištění stavební jámy ji přemostil dřevěný provizorní most, zajišťující plynulost povrchové dopravy. Většina stavebních prací probíhala v noci; a to i přestože manipulace těžké, parní techniky jistě rušila místní. I přes všechna tato úskalí nakonec byla po jedenácti měsících usilovné práce celá stavba dokončena. Během ní se nahradilo 100 000 m³ zeminy betonem o čtvrtinovém objemu v porovnání s vytěženou zeminou.\n\n29. března 2010 byl v této stanici během ranní špičky v 8:30 hodin ráno proveden teroristický útok při kterém zahynulo 15 lidí a další desítky byly raněny. Jedna žena odpálila výbušninu pomocí mobilních telefonů. Zhruba o 45 minut dříve byla odpálena první bomba na téže lince ve stanici Lubjanka, kde zemřelo 23 lidí a další desítky byli raněny. K útoku se přihlásila teroristická skupina ze severního Kavkazu.\n\nNa Kolcevské lince byl Park Kultury vybudován jako stanice trojlodní ražená, hluboko pod zemí (40 m) založená. Střední loď je zde zkrácená; z nástupiště vede jen jeden výstup do společného (jižního) vestibulu se Sokolničeskou linkou.\n\nArchitektonické ztvárnění prostoru nástupiště stanice odpovídá socialistickému realismu a je bohaté. Obklad spodní části sloupů a stěn za nástupištěm tvoří šedý mramor, v horní části jsou stěny omítnuté a zdobí je tam dohromady 26 reliéfů s tematikou sovětské mládeže. Na slepém konci střední lodě je umístěn malý reliéf hlavy Maxima Gorkého, po němž nesla dříve stanice také název.\n\n29. března 2010 během ranní špičky v 8:37 moskevského času došlo v této stanici k teroristickému útoku, který si vyžádal 13 obětí.\n\n"}
{"id": "116846", "url": "https://cs.wikipedia.org/wiki?curid=116846", "title": "Útěchovice pod Stražištěm", "text": "Útěchovice pod Stražištěm\n\nObec Útěchovice pod Stražištěm () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1410.\n\nV letech 2006-2010 působil jako starosta Josef Rakouský, v letech 2010-2014 tuto funkci zastávala Jana Rakouská. Od roku 2014 je starostou Petr Vodička.\n\n\n\n"}
{"id": "116847", "url": "https://cs.wikipedia.org/wiki?curid=116847", "title": "Štítary", "text": "Štítary\n\nMěstys Štítary (německy \"Schiltern\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1346.\n\nOd 10. října 2006 byl obci vrácen status městysu.\n\n\n\n"}
{"id": "116848", "url": "https://cs.wikipedia.org/wiki?curid=116848", "title": "Šaratice", "text": "Šaratice\n\nObec Šaratice (dříve též Žeratice) se nachází v okrese Vyškov v Jihomoravském kraji. Šaratice se nečlení na části a žije zde obyvatel.\n\nPoblíž obce vyvěrá hořký minerální pramen, který se stáčí do lahví jako minerální voda Šaratica. Používá se k léčbě zácpy a dalších poruch zažívání.\n\nPrvní písemná zmínka o obci pochází z roku 1209.\n\nV roce 1787 byla v těsné blízkosti Šaratic založena nová vesnice Kavriánov, která se součástí Šaratic stala v roce 1919.\n\nV obci k počátku roku 2016 žilo celkem 1043  obyvatel. Z nich bylo 527 mužů a 516 žen. Průměrný věk obyvatel obce dosahoval 40 let. Dle Sčítání lidu, domů a bytů provedeném v roce 2011, kdy v obci žilo 1012 lidí. Nejvíce z nich bylo (17,7 %) obyvatel ve věku od 30 do 39 let. Děti do 14 let věku tvořily 14,5 % obyvatel a senioři nad 70 let úhrnem 6,5 %. Z celkem 865 občanů obce starších 15 let mělo vzdělání 40,8 % střední vč. vyučení (bez maturity). Počet vysokoškoláků dosahoval 8,4 % a bez vzdělání bylo naopak 0,1 % obyvatel. Z cenzu dále vyplývá, že ve městě žilo 525 ekonomicky aktivních občanů. Celkem 88,2 % z nich se řadilo mezi zaměstnané, z nichž 67,6 % patřilo mezi zaměstnance, 2,7 % k zaměstnavatelům a zbytek pracoval na vlastní účet. Oproti tomu celých 44,8 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 443 obyvatel obce (což je 43,8 %), se hlásilo k české národnosti. Dále 346 obyvatel bylo Moravanů a 2 Slováci. Celých 425 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nOd roku 2002 je starostou Karel Kalouda. Na ustavujícím zasedání zastupitelstva 3. listopadu 2014 byl do této funkce opětovně zvolen.\n\n\n\n\n\n\n\n"}
{"id": "116849", "url": "https://cs.wikipedia.org/wiki?curid=116849", "title": "Žabovřesky (okres České Budějovice)", "text": "Žabovřesky (okres České Budějovice)\n\nObec Žabovřesky () se nachází v okrese České Budějovice, kraj Jihočeský, zhruba 11 km zsz. od Českých Budějovic. Leží v Českobudějovické pánvi (podcelek Blatská pánev, okrsek Zlivská pánev); územím obce protéká Dehtářský potok. Žije zde obyvatel.\n\nObec Žabovřesky se skládá ze dvou částí na dvou katastrálních územích.\n\nPrvní písemná zmínka o obou částech obce se vyskytuje ve smlouvě z roku 1334, v níž král Jan Lucemburský dává Petrovi z Rožmberka vsi Žabovřesky (\"Zabobrziek\"), Dehtáře (\"Dehtars\") a Radošovice coby vyrovnání za hrad Janovice nad Úhlavou.\n\nOd roku 1850 byly Žabovřesky samostatnou obcí. V letech 1943–1945 patřily pod obec osady Jaronice a Dehtáře. Dne 12. června 1960 byly opět připojeny Dehtáře a s nimi i Břehov. Od roku 1985 byly součástí obce i Radošovice, Tupesy a Strýčice. Dne 23. listopadu 1990 se pak osamostatnily Radošovice s osadou Tupesy, Strýčice a Břehov.\n\n\n"}
{"id": "116850", "url": "https://cs.wikipedia.org/wiki?curid=116850", "title": "Žalkovice", "text": "Žalkovice\n\nObec Žalkovice se nachází v okrese Kroměříž ve Zlínském kraji. Žije zde obyvatel. Obcí protéká říčka Moštěnka.\n\nJe zde místní fotbalový klub Sokol Žalkovice.\n\nObcí s pověřeným obecním úřadem je město Chropyně.\n\nPrvní písemná zmínka o obci pochází z roku 1220.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\nÚzemím obce prochází dálnice D1 a silnice I/55 v úseku Přerov - Hulín. Silnice III. třídy jsou:\n\n"}
{"id": "116851", "url": "https://cs.wikipedia.org/wiki?curid=116851", "title": "Žeranovice", "text": "Žeranovice\n\nObec Žeranovice se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1297.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "116853", "url": "https://cs.wikipedia.org/wiki?curid=116853", "title": "Nakléřov", "text": "Nakléřov\n\nNakléřov (: ) je osada a základní sídelní jednotka místní části Krásný Les v obci Petrovice, nacházející se v Krušných horách, nedaleko česko-německé státní hranice, asi 14 kilometrů od krajského města Ústí nad Labem. Katastrální území Nakléřova se rozkládá na ploše 4,95 km² v nadmořské výšce od 500 do 735 metrů. K roku 2011 zde trvale žilo 19 obyvatel a k roku 2014 bylo evidováno 15 adres.\n\nRozkládá se při Nakléřovském průsmyku, kudy po staletí vedla významná obchodní a válečná stezka do země. První písemná zmínka pochází z roku 1382, avšak založen měl být již v 9. století lužickosrbským slovanským kmenem Dalemniců. I přes extrémní klimatické podmínky se zde rozvinulo prosperující zemědělství a vyhlášená byla rovněž řemeslná výroba (zejména nakléřovské kovové knoflíky). Obcí, kvůli její poloze, pochodovaly armády při množství válečných konfliktů, mimo jiné během třicetileté války, sedmileté války nebo napoleonských válek. V průběhu posledního zmíněného konfliktu se v Nakléřově usadil francouzský císař Napoleon Bonaparte, který měl z věže místního kostela řídit boje svých vojsk.\n\nDo konce 19. století byl Nakléřov čistě německým sídlem, avšak i po vzniku Československa zde za První republiky žilo občanů jiné než německé národnosti naprosté minimum. V souvislosti s vysídlením německého obyvatelstva po druhé světové válce se Nakléřov stal výrazně nedosídlený a posléze zcela vylidněný. Stalo se tak v roce 1950 v souvislosti se zřízením vojenského výcvikového prostoru, který v Nakléřově a jeho okolí existoval do roku 1960. O rok později se Nakléřov stal součástí obce Krásný Les. V roce 1975 byl odstřelen zdejší kostel svatého Josefa, aby na jeho místě vyrostl nakonec nerealizovaný monumentální památník Rudé armádě. Od roku 1980 je Nakléřov v rámci Krásného Lesa součástí obce Petrovice.\n\nOblast se nachází v turisticky atraktivní lokalitě Krušných hor a zasahují do ní dvě chráněná území v rámci evropské sítě Natura 2000. Územím prochází dálnice D8 a silnice II/248.\n\nOkolo původu českého názvu Nakléřov a německého existuje několik teorií. Jedním z počátečních předpokladů bylo, že vychází z místního německého pojmenování pro pahorek, vyvýšeninu či kopec (tj. , apod.), resp. jejich středoněmeckého tvaru \"Nolle\". Nejstarší názvy, Naklerzow či Naklerivilla, nicméně pravděpodobně vznikly z německého vlastního jména Nakler (v české výslovnosti Nagler). To potvrzuje Emil Richter, autor , jenž založení Nakléřova připsal zemědělci jménem Nagel. Podobně Antonín Profous vysvětluje původ názvu analogií „podle jmen typu Benešov z příjmení Nakléř, a to z německého (tj. hřebíčník)“. Německý název dle něj vznikl v 16. století ze tvaru . Podle teorie faráře Franze Fockeho má název slovanský původ, a pochází od kmene Dalemniců, jenž se měl v oblasti usadit počátkem 9. století. Kořen slov Nakleřov a Naklarov, vycházející z místních názvů, má znamenat, že „každý, kdo tam bydlí, na sebe bere velkou zátěž“.\n\nV průběhu historie se v různých písemnostech dochovaly rozličné tvary názvu. Patří mezi ně již zmíněný Naklerzow (1382) a Naklerivilla (1402), dále pak Nalendorf (1580), Neklerzow (1547), Noildorf (1551), Nolndorf (1594), Nolldorf či Nogeldorf (1598), Nallndorf (1604) a Nahlendorff (1654). Již od roku 1720 se používal tvar Nollendorf, který se od roku 1854, spolu s českým Nakléřovem, ustálil, a oba byly nadále úředně používány.\n\nNakléřovský průsmyk, při němž se Nakléřov nachází, byl od pradávna místem, kudy vedla významná obchodní, ale i válečná stezka do země i ven. K tomuto účelu byla využívána již za dob únětické kultury ve starší době bronzové. Na přelomu letopočtu měl v okolí sídlit germánský kmen Markomanů. Pro zdejší území byl po příchodu Slovanů významný slovanský lužickosrbský kmen Dalemniců, který do severočeské oblasti přišel v době výbojů franckého krále Karla Velikého (742–814). Tento kmen měl v 9. století založit Nakléřov a řadu dalších sídel v okolí (mimo jiné Knínice, Tisou či Velké Chvojno). V roce 1040 průsmykem prošla vojska německého krále Jindřicha III. na výpravě proti českému knížeti Břetislavovi I. Podle Rudolfa Köhlera, autora místní kroniky, byla obec založena někdy kolem roku 1100. Roku 1126 zdejším průsmykem do Čech vpadl německý král Lothar III., aby se v bitvě u Chlumce utkal s českým knížetem Soběslavem I. Od roku 1216 náležel Nakléřov, coby církevní obec, k římskokatolické diecézi Bílina. Od 13. století vedla místním průsmykem tzv. srbská stezka, též známá jako solná stezka (). Po té se do Čech z Halle dovážela sůl a další zboží.\n\nV roce 1310 daroval český král Jindřich Korutanský zdejší statek Meierhof Naglatow, od něhož se dle jedné teorie odvozuje název Nakléřova, Johannovi von Lungwitz, původem z Míšně. Jeho čtyři synové, Hyldan, Reinhold, Vigand a Děpold (první zmíněný byl kanovníkem pražského hradu), nechali v obci postavit dřevěný kostel, který ale nevydržel zdejší extrémní klimatické podmínky a spadl. První písemná zmínka o Nakléřově se dochovala z 1. října 1382 v souvislosti s nově postaveným kostelem, jehož byli zmínění čtyři bratři patrony. Ke stejnému dni je uvedeno znovuzřízení zdejší fary.\nNejstarším známým majitelem obce byl český šlechtický rod Vartenberků. Václav z Vartenberka obec roku 1405 připojil k panství Blansko a jmenoval sem kněze. Na počátku 16. století patřil Nakléřov bratrům z Valdštejna. Od roku 1537 (podle jiného zdroje již o sto let dříve) náležel pod panství Krupka. Když se v roce 1580 na tomto panství rozpadla šlechta, prodal císař Rudolf II. Nakléřov (spolu se Schönwaldem [Krásným Lesem] a Petrovicemi) saskému šlechtici Tamovi (Damianovi) ze Sebotendorfu a Rottwendorfu. Obec byla opakovaně pleněna v první polovině 17. století během třicetileté války (1618–1648). Nejprve ji v roce 1633 zpustošili saští vojáci a o šest let později Švédové, kteří vypálili zdejší kostel. V letech 1679 až 1683 byl původní kostel při průjezdní silnici, existující již v době předhusitské, nahrazen kostelem svatého Josefa, který se již v roce 1697 dočkal přestavby. Roku 1744 obec navštívil pruský král a braniborský kurfiřt Fridrich II. Veliký.\n\nV roce 1756 tudy vévoda Ferdinand Brunšvický na počátku sedmileté války vedl invazi pruských vojsk o síle deseti tisíc mužů, s nimiž v Nakléřově porazil rakouské oddíly. Další boje zde proběhly v letech 1757, 1759 a 1778. V tomto období obec náležela panskému dvoru v Petrovicích, který však byl v roce 1800 opuštěn. V srpnu 1813 Nakléřovem postupoval pruský generál von Kleist, který se zasloužil o porážku francouzských císařských vojsk v bitvě u Chlumce. Obdržel za to šlechtický přídomek \"von Nollendorf\" („z Nakléřova“). Francouzský císař Napoleon Bonaparte se však s porážkou nechtěl smířit, a tak v září téhož roku podnikl další pokus o průnik do Čech. Usadil se v Nakléřově, odkud měl z věže kostela řídit boj svých vojsk u Varvažova. Brzy však byl donucen k ústupu. V roce 1817 se rozběhla výstavba školy, která trvala až roku 1855. O rok později se Nakléřova dotkla prusko-rakouská válka (vojáci zde procházeli, i byli ubytováni).\nV letech 1850 až 1930 byl Nakléřov samostatnou obcí, jejíž hospodářství sestávalo z prosperujícího zemědělství a domácí řemeslné výroby (věhlasu dosáhly zejména nakléřovské kovové knoflíky, které byly do té doby představeny například během průmyslové výstavy v Praze, která se uskutečnila roku 1791 při příležitosti korunovace Leopolda II. českým králem). V roce 1913 byl při příležitosti stého výročí bitvy u Chlumce v Nakléřově postaven Kleistův pomník a Císařská rozhledna. Během první světové války dostalo povolávací rozkaz do rakousko-uherské armády celkem 64 nakléřovských mužů, z nichž 8 zemřelo, 8 padlo do zajetí a 1 byl pohřešován. Za oběť války padly rovněž dva zvony místního kostela, které byly zrekvírovány.\n\nPo vzniku Československa v obci k roku 1921 žilo v 84 domech celkem 376 obyvatel (z toho 372 Němců, 1 Čech a 3 cizinci). V říjnu 1929 zde v parlamentních volbách zvítězila politická formace Německé volební společenství, následovaná několika německými politickými stranami. Z českých stran postoupily pouze Komunistická strana Československa a Československá národní demokracie. Koncem téhož roku přistálo na nakléřovských pláních nouzově letadlo německé Lufthansy, jednoplošník, jehož let silně narušoval prudký vítr a vzduchové kapsy nad Krušnými horami. V parlamentních volbách v roce 1935 zde drtivě zvítězila Sudetoněmecká strana, která získala téměř 80 % hlasů. O rok později vedla obcí trasa olympijské pochodně letních olympijských her v Berlíně. V září 1938 došlo v okolí Nakléřova k provokacím ze strany Heinleinovců (příznivců Sudetoněmecké strany). Ozbrojené akce neustaly ani po nasazení československé armády, a dokonce při nich byla obklíčena dvoučlenná československá polní stráž u zátarasu na silnici z Nakléřova do Schönwaldu (Krásného Lesa).\n\nV důsledku Mnichovské dohody se Nakléřov a celé Sudety staly počátkem října 1938 součástí nacistického Německa a od dubna 1939 byly v jeho rámci součástí říšské župy Sudety (v té obec náležela pod ústecký venkovský okres, respektive občanský okres Telnice). Německá armáda tehdy využila Nakléřovský průsmyk k obsazení Sudet. Během druhé světové války byl v obci zaveden přídělový systém a povinné odvody zemědělských produktů. V roce 1940 došlo ke zřízení dvou telefonních přípojek. Na jaře následujícího roku bylo do Nakléřova přivedeno 22 francouzských válečných zajatců, kteří museli vypomáhat na zdejších statcích. V roce 1944 se při zimní bouři zřítila místní rozhledna. V prázdných domech a místnostech žili Němci postižení spojeneckým bombardováním německých měst (např. z Berlína, Kolína nad Rýnem či Düsseldorfu). Územím prošlo na sklonku války velké množství uprchlíků, utíkajících z tzv. Protektorátu Čechy a Morava. Zdejším průsmykem byl rovněž hnán pochod židů a okolí obce ostřelovala nízko letící spojenecká letadla. Koncem dubna 1945 zde pobývaly oddíly Ruské osvobozenecké armády (vlasovců). Nakléřov byl osvobozen 9. května 1945 sovětskou armádou v rámci tzv. „Pražské operace“. Sovětští vojáci, z části v obci ubytovaní, však ničili majetek, rozstříleli varhany v kostele, a měli na svědomí znásilňování místních žen (údajně došlo až ke 30 případům). Celkem během války padlo 26 nakléřovských mužů.\n\nPo skončení války byli v květnu 1945 všichni Němci Benešovými dekrety vyhlášeni za státní nepřátele, a na jejich majetek byla uvalena nucená správa. Již v červenci proběhlo vyhoštění prvních nakléřovských rodin. Koncem října téhož roku propadl veškerý majetek osob německé národnosti státu. Ještě v roce 1945 se Nakléřov stal osadou. V rámci odsunu místního německého obyvatelstva odešly jedny z prvních rodin mezi srpnem a listopadem 1946. Vysídlení nakléřovští Němci směřovali do Meklenburska, Durynska, Saska, Bavorska, Hesenska, Württemberska, ale i do Švédska. Několik německých rodin v Nakléřově však i nadále zůstalo. Posílily je rodiny ze Slovenska a bulharští nádeníci. Osada se stala součástí horského pasteveckého družstva, jemuž bylo přiděleno velké množství konfiskátů, a dosahovala v jeho rámci nejlepších výsledků. Po komunistickém převratu v únoru 1948 museli zbylí místní Němci odejít do vnitrozemí Československa. V následujících desetiletích republiku opustili, či zůstali. V poválečném období se objevily snahy o znovuosídlení pohraničních oblastí, avšak Nakléřov se pro jeho extrémní klimatické podmínky nepodařilo osídlit.\nVylidněné domy se po válce využívaly k rekreaci, a to jak jednotlivci, tak sportovními organizacemi jako Junák, Sokol či Klub českých turistů. Nakléřov byl též oblíbeným místem romantických výletů ústecké mládeže. Po roce 1948 došlo ke zbourání několika budov. Do roku 1950 v Nakléřově fungoval místní národní výbor. Od června 1950 do prosince 1960 Nakléřov a jeho blízké okolí náleželo do vojenského výcvikového prostoru, jehož oblast byla uzavřena. To značnou měrou přispělo ke zhoršení stavu zdejších staveb. Podle svědků vypadal Nakléřov v roce 1960 jako po bitvě: „většina domů byla stržena, ty poslední, které stály, byly skoro ruiny“.\n\nV roce 1961 se Nakléřov stal součástí obce Krásný Les. Roku 1964 byla řada budov zbořena, a o tři roky později proběhla likvidace místního hřbitova. V srpnu 1968 postupovala Nakléřovským průsmykem okupační vojska Varšavské smlouvy. V dubnu 1975 došlo z rozhodnutí okresního národního výboru v Ústí nad Labem k odstřelu kostela svatého Josefa, na jehož místě měl vzniknout památník připomínající osvobození sovětskou Rudou armádou v roce 1945. Monumentální skulptura, jejíž výstavba měla stát 4,5 milionů Kčs, měla být vidět až z Ústí nad Labem. Projekt však nakonec zastavila československá vláda.\n\nOd roku 1980 je Nakléřov, coby část Krásného Lesa, součástí obce Petrovice. Jakožto jejich součást spadá od roku 1992 do euroregionu Labe a od roku 2001 do mikroregionu Labské skály. Roku 1992 instaloval spolek původních německých obyvatel Nakléřova prostý dřevěný kříž na místě zbořeného kostela svatého Josefa. V letech 2002 až 2006 probíhala výstavba posledního úseku dálnice D8 před státní hranicí s Německem, jehož zhruba 1,6kilometrová část prochází katastrálním územím Nakléřova.\n\nNakléřov je osadou a základní sídelní jednotkou Krásného Lesa, který je částí obce Petrovice. Nachází se v severní části okresu Ústí nad Labem v Ústeckém kraji, nedaleko česko-německé státní hranice.\n\nKatastrální území Nakléřova se rozkládá na ploše 4,95 km². Leží v nadmořské výšce 500–735 m n. m., přičemž nejvyšším bodem je kóta u vojenské základny, a nejnižším údolí Jílovského potoka pod dálnicí D8. Hranice katastrálního území ze západu kolmo prochází silnicí třetí třídy z Nakléřova do Krásného Lesa, míjí vojenské zařízení roty radiového průzkumu (náležící pod 532. prapor elektronického boje Armády ČR), a po krátkém klikacení z jihu kopíruje pláň Na Šancích. Dále vede po vrstevnici v jihovýchodním směru, od níž se nakonec odpoutává a směřuje jihozápadně k vrchu Rožný (674 m). Krátce před ním klikatě zahýbá jihovýchodně a po vrstevnici směřuje k silnici II/248, kterou protíná v blízkosti Nakléřovského průsmyku. Poté vede po vrstevnici jižně od Nakléřovské výšiny (704 m) nad knínickými agrárními valy, kolmo prochází přes dálnici D8 mezi tunely Libouchec a Panenská, načež se stáčí západně a kopíruje tok Jílovského potoka. Pokračuje podél jednoho z jeho bezejmenných levostranných přítoků směrem k silnici II/248. Tu krátce v severním směru kopíruje, načež se stáčí k vrchu Výhledy (722,4 m). Hranice dále vede vodorovně s plání Barrandov, aby se poté v oblouku stočila a západní hranici dokončila po lesní cestě.\n\nGeologicky je Nakléřov součástí Českého masivu, kde se nachází v oblasti sasko-durynské (\"saxothuringikum\"). Horninový základ oblasti tvoří Krušnohorské krystalinikum. Převládají zde ruly a ortoruly frejberské skupiny, přičemž z rul jsou nejvíce zastoupeny svrchní šedé, které přecházejí až v nezřetelně usměrněné granodiority. Dále jsou zastoupeny metagranity a v severní části území okrajově druhohorní křemenné pískovce (v této lokalitě jsou pozůstatky korycanských vrstev, což jsou sedimenty mořského cenomanu). Dle Geofondu ČR se v oblasti nachází ložiska polymetalických rud, konkrétně barytová užitková složka (Telnice-Nakléřov s 230 hektary a Nakléřov se 6 hektary).\n\nZ geomorfologického hlediska je Nakléřov a jeho okolí součástí Krušnohorské subprovincie, konkrétně Krušných hor a jejich podcelku Loučenská hornatina, v jehož rámci spadá pod geomorfologický okrsek Nakléřovská hornatina. Území je součástí kerného jednostranně ukloněného pohoří, které zde má charakter členité vrchoviny se strukturně denudačním reliéfem s rozlehlými plošinami a strukturními vrchy. Typově jej lze rozdělit na dvě části. Zhruba polovina katastrálního území má podobu zvlněné náhorní planiny s táhlými plochými hřbety, postrádajícími výraznější vrcholy. Naproti tomu jihovýchodní oblast je značně členitá s prudkými zalesněnými svahy krušnohorského zlomu. Nakléřovská vrchovina rovněž odděluje Krušné hory od Děčínské vrchoviny. Na vrcholu Nakléřovské výšiny (704 m) se v blízkosti někdejší rozhledny nachází panoramatická vyhlídka na České středohoří (s jeho vrcholy Milešovka, Hazmburk, Lovoš, Kletečná či Sedlo), Děčínský Sněžník, Tiské stěny a Lužické hory.\n\nV okolí Nakléřova dominují hnědé půdy silně kyselé. Podle taxonomického klasifikačního systému půd (TKSP) se zde vyskytují kambizemě a podzoly. Větší část území (s výjimkou plání Barrandov a Na šancích) tvoří půdní typ kambizem dystrická, úzký pás v okolí vrchu Výhledy při severní hranici typ kambizem modální. Přibližně čtvrtinu území v okolí zmíněných plání v západní části Nakléřova představuje kryptopodzol modální.\n\nNakléřov se dle Quittovy klimatické klasifikace řadí do chladné oblasti CH7 (výjimkou je úzký pruh na jihu a východě katastrálního území spadající do mírně teplé oblasti MT4, respektive MT2). Pro oblast CH7 jsou typická krátká, mírně chladná a vlhká léta. Jara a podzimy jsou dlouhé s velkým podílem srážek, a dlouhé jsou i zimy, během nichž je po značnou část zem pokryta sněhovou pokrývkou. Úhrn srážek odpovídá poloze Krušných hor a jejich nadmořské výšce, v oblasti Nakléřova je však nerovnoměrný (pohybuje mezi 700 až 800 mm za rok). Sněží v průměru 50 dní v roce a sněhová pokrývka dosahuje průměrně 40 centimetrů.\n\nOblast Nakléřova spadá hydrologicky do povodí řeky Labe, konkrétně do dílčího povodí Ohře, Dolního Labe a ostatních přítoků Labe. Zdejší území leží na pomezí mezipovodí tří vodních útvarů, jimiž jsou „Jílovský potok od pramene po ústí do Labe“, „Ždírnický potok od pramene po Zalužanský potok“ a „Petrovický potok/Bahra od pramene po státní hranici“. Územím protéká několik mladých malých vodních toků. Tvoří úzká, rovná a poměrně hluboká údolí. Mezi nejvýznamnější z nich patří Jílovský potok, pramenící západně od silnice II/248 v nadmořské výšce 713 metrů, jehož tok kopíruje část východní hranice Nakléřova. Jeho odtok je rozkolísaný, což působí, zejména na horním toku, občasné lokální povodně. Lokalitou protéká též několik bezejmenných přítoků Jílovského potoka, z nichž jeden pramení nad Nakléřovem, a podél jeho toku do údolí je při cestě na Libouchec rozvinuta zástavba. Na katastrálním území jsou dále pramenné oblasti a krátké úseky vodních toků Slatina a Černý potok.\n\nDle biogeografického členění ČR náleží oblast Nakléřova do hercynské podprovincie, respektive do jejího Krušnohorského bioregionu. Z botanického hlediska je součástí fytogeografického obvodu mezofytika, konkrétně Krušnohorského podhůří (okres 25) a jeho části Krušnohorské podhůří vlastní (podokres 25a). Potenciální přirozenou vegetací je bučina s kyčelnicí devítilistou (\"Dentario enneaphylli-Fagetum\"), černýšová dubohabřina (\"Melampyro nemorosi-Carpinetum\"), smrková bučina (\"Calamagrostio villosea-Fagetum\") a biková bučina (\"Luzulo–Fagetum\").\n\nV druhé polovině 20. století docházelo k poškození krušnohorských smrkových porostů imisemi. V 60. a 70. letech proto byla vytvořena pásma ohrožení dle koncentrací oxidu siřičitého. Na počátku 80. let náležela oblast Nakléřova do pásma B, kde se životnost porostů pohybovala mezi 21 a 40 lety. Situace se začala významně zlepšovat od 90. let, především díky odsíření uhelných elektráren. Kvůli tomu byla zavedena nová metodika definující jednotlivá pásma dle dynamiky zhoršování stavu lesů. K roku 2004 se většina lesů v okolí Petrovicka řadila do kategorie slabě poškozených porostů.\nLesy se nachází jen na malé části území, v pásech při severozápadní a jihovýchodní části hranic katastrálního území. Mezi stromy, rostoucí v lokalitě Nakléřova, patří z listnatých třeba jeřáb ptačí (\"Sorbus aucuparia\"), lípa malolistá (\"Tilia cordata\") či javor klen (\"Acer pseudoplatanus\"). Z jehličnatých jde například o smrk ztepilý (\"Picea abies\") nebo modřín opadavý (\"Larix decidua\"). Pro keřové patro je typický kupříkladu bez červený (\"Sambucus racemosa\") a ostružiník (\"Rubus\"). Bylinné patro reprezentuje mimo jiné medyněk měkký (\"Holcus mollis\"), srha laločnatá (\"Dactylis glomerata\"), brusnice borůvka (\"Vaccinium myrtillus\"), vratič obecný (\"Tanacetum vulgare\"), vikev ptačí (\"Vicia cracca\"), rozrazil rezekvítek (\"Veronica chamaedrys\") či škarda dvouletá (\"Crepis biennis\"). Specifické rostlinné druhy rostou na místních agrárních valech a vřesovištích. Mezi chráněnou květenu, rostoucí v oblasti Nakléřova, patří třeba koprník štětinolistý (\"Meum athamanticum\") či chrpa parukářka (\"Centaurea pseudophrygia\").\n\nV krušnohorské oblasti jsou zastoupeny typické druhy středoevropské lesní fauny. Z velkých savců v lesních oblastech žijí například jelen evropský (\"Cervus elaphus\"), srnec obecný (\"Capreolus capreolus\") či prase divoké (\"Sus scrofa\"). K dalším savcům patří třeba veverka obecná (\"Sciurus vulgaris\"), liška obecná (\"Vulpes vulpes\") či zajíc polní (\"Lepus europaeus\"). Do 18. století zde v lesích žili rovněž vlk obecný (\"Canis lupus\"), medvěd hnědý (\"Ursus arctos\") a rys ostrovid (\"Lynx lynx\").\n\nLesní biotopy osidlují třeba jestřáb lesní (\"Accipiter gentilis\") a různí zástupci zpěvných ptáků (\"Passeri\") a šplhavců (\"Piciformes\"). Mezi zástupce plazů patří kupříkladu zmije obecná (\"Vipera berus\"), užovka obojková (\"Natrix natrix\") nebo slepýš křehký (\"Anguis fragilis\"). Obojživelníky zastupuje třeba mlok skvrnitý (\"Salamandra salamandra\"), žijící v zalesněných vlhkých údolích. Členovce zastupují například střevlíci (\"Carabidae\") a čmeláci (\"Bombus\").\n\nNa území Nakléřova zasahují dvě chráněná území, která se částečně překrývají. Obě jsou součástí soustavy Natura 2000, a jedná se o ptačí oblast Východní Krušné hory a evropsky významnou lokalitu Východní Krušnohoří. Ptačí oblast byla vyhlášena roku 2004, a předmětem její ochrany je populace tetřívka obecného (\"Tetrao tetrix\") a jeho biotop, respektive „zachování a obnova ekosystémů významných pro tento druh.“ Druhé zmíněné chráněné území, vyhlášené v roce 2009, ochraňuje druhově bohaté smilkové louky, lesy na svazích, sutích a roklích, evropská suchá vřesoviště, vlhkomilná vysokobylinná společenstva, horské sečené louky, bučiny, smrčiny a lokality výskytu vzácných členovců.\n\nČást katastrálního území Nakléřova je součástí 1 500hektarového revíru mysliveckého sdružení Liščí kámen, které zasahuje na území obcí Libouchec a Petrovice.\n\nVůbec první zmínka o počtu obyvatel Nakléřova pochází z roku 1654 z Berní ruly, která zde uvádí 35 chalupníků. Počet obyvatel postupně rostl, přičemž nejvyšší zaznamenané hodnoty dosáhl v roce 1869, kdy zde žilo 591 osob. Od té doby postupně klesal, což bylo způsobeno zejména rozvojem těžby hnědého uhlí a průmyslové výroby v Podkrušnohoří, skýtající lepší pracovní příležitosti. Národnostně byl Nakléřov čistě německým sídlem až do konce 19. století. Teprve od počátku následujícího století se zde vyskytovalo více obyvatel československé národnosti. I tak se ale během prvního československého sčítání lidu v roce 1921 k československé národnosti z 376 obyvatel přihlásil pouze jeden člověk. Z 376 zde tehdy žijících osob bylo 185 mužů a 191 žen. Během druhé světové války proběhla částečná obměna obyvatelstva. Po válce došlo k postupnému vysídlení původních německých obyvatel. Od roku 1950 byl Nakléřov, coby součást uzavřeného pásma vojenského újezdu, zcela vylidněn. Od 60. let 20. století se v oblasti v určité míře rozvíjí rekreace. Podle sčítání lidu z roku 2011 v Nakléřově trvale žilo 19 obyvatel, z čehož jeden občan byl ekonomicky aktivní.\n\nOd roku 1216 náležel Nakléřov, coby církevní obec, pod římskokatolickou diecézi v Bílině. Původní dřevěný kostel, postavený po roce 1330, nevydržel místní klimatické podmínky. Další, postavený ve 14. století, byl zasvěcen slávě Boží, blahoslavené Panence Marii a mučedníkovi svatému Jiří. V roce 1382 byla znovuzřízena zdejší fara. Poslední zmínky o ní pochází z roku 1412. Následně pravděpodobně zanikla v důsledku husitské církevní reformy. Od roku 1495 Nakléřov náležel pod biskupství v Míšni, od roku 1655 pod biskupství v Litoměřicích. V roce 1639 byl místní kostel vypálen během třicetileté války. V letech 1679 až 1683 byl postaven nový raně barokní kostel, zasvěcený svatému Josefovi, který z počátku náležel pod farnost v Schönwaldu. Roku 1787 povýšil císař Josef II. zdejší kostel na farnost a došlo k výstavbě fary. Faráři se zde často střídali (jen mezi lety 1884 a 1919 se jich vystřídalo dvanáct). Z církevních svátků se slavily například svátek Božího těla, svatodušní svátky, Velikonoce nebo Vánoce. Konala se rovněž procesí ke kostelům v sousedních obcích, a to do Bohosudova a Krupky (chodilo se pěšky do Telnice a následně se pokračovalo po železnici).\n\nV době První republiky byli kromě římských katolíků v Nakléřově též zastoupeni evangelíci a luteráni. V roce 1921 se ze 376 obyvatel ke katolictví přihlásilo 358 obyvatel, k evangelictví 9 a 9 občanů bylo bez vyznání. V roce 1930 se z 357 obyvatel ke katolictví hlásilo 347 občanů, k evangelictví 6 a 4 byli bez vyznání. Během druhé světové války se náboženský život prakticky nezměnil. Slavnosti a bohoslužby však byly skromnější, mše probíhaly bez pěveckého sboru, a půlnoční mše se kvůli zatemnění konala již v podvečer. Po válce a vysídlení zdejšího německého obyvatelstva nakléřovský kostel chátral a nakonec byl v roce 1975 odstřelen. K roku 2014 je Nakléřov sídlem římskokatolické farnosti, která spadá pod ústecký vikariát litoměřické diecéze. Její součástí jsou též Knínice a osada Panenská.\n\nNakléřov je vybaven vodovodem. Chybí veřejné osvětlení, kanalizace a plynofikace. Pohostinství zajišťuje hostinec a hotel U Napoleona.\n\nV minulosti tvořilo významnou složku místního hospodářství zemědělství, které v určitém rozsahu přetrvává dodnes. Jeho základem bylo pěstování méně náročných druhů obilnin (žito, oves) a chov dobytka. Zdejší pole byla částečně kamenitá, avšak pečlivě obdělávaná. Jednotlivá pole od sebe oddělují tzv. agrární valy (dříve známé jako , tj. „kamenná záda“), což jsou kamenité valy, vzniklé tak, že „celé generace zemědělců odnášely kameny z polí na jedno místo, a dělaly z nich valy různé šířky a délky“.\n\nV roce 1869 pracovala většina obyvatelstva v zemědělství a lesnictví. Mladí lidé vstupovali do učení k živnostníkům v okolí či zůstávali jako pomocníci na statcích rodičů. Od 16. století se rozvíjelo řemeslnictví – šlo zejména o železářskou výrobu (knoflíky, přezky, hřebíky), později též o punčochářství, krajkářství a plátenictví. Část místních pracovala v průmyslu, a to mimo jiné v ústeckém Spolku pro chemickou a hutní výrobu (Spolchemie), porcelánce v Telnici či na šachtách u Varvažova. Ve 40. letech 20. století byla zaměstnanecká skladba obyvatel následující: celkem 107 osob pracovalo v zemědělství, 135 v průmyslu a řemeslech, 27 v obchodu a dopravě, 7 ve veřejných a soukromých službách a 23 bylo na volné noze. Do odsunu německého obyvatelstva po druhé světové válce byly v Nakléřově hojně zastoupeny různé živnosti a obchod. Žilo zde několik ševců, krejčí či řezník, a existovaly tu dva mlýny: (posléze ) a (posléze ). Druhý zmíněný zásoboval chlebem a bílým pečivem Nakléřov a celé okolí. Potraviny a nejrůznější zboží bylo k zakoupení v obchodě Pekar manželů Löbelových a koloniálním obchodě Rudolfa Müllera. V obci fungovaly dva hostince, a to Güttlerův a . Budova prvního zmíněného se dochovala, a je využívána hostincem a hotelem U Napoleona. Do roku 1938 zajišťoval lékařskou péči v Nakléřově židovský lékař Alfred Kohn s ordinací v Krásném Lese. Po něm nastoupil dr. Hans Sasyn z Petrovic.\n\nPáteřní komunikací území je silnice druhé třídy II/248 z Varvažova na česko-německý hraniční přechod do Petrovic, kde přechází v německou silnici S173. Podle Celostátního sčítání dopravy provedeného v roce 2010 po silnici II/248 jezdilo denně v průměru 1 275 vozidel (z toho 1 168 osobních vozidel, 83 těžkých vozidel a 24 jednostopých vozidel). Při severovýchodní části území prochází v jihovýchodně-severozápadním směru dálnice D8, z části vedená tunelem Panenská, který je se svými 2 160 metry k roku 2010 nejdelším tunelem v České republice. Poslední místní komunikací je silnice třetí třídy III/2486 z Nakléřova do Krásného Lesa, vedoucí mezi pláněmi Barrandov a Na šancích kolem vojenské základny, vybudovaná v roce 1826.\n\nHorský charakter oblasti neskýtá vhodné podmínky pro rozvoj železniční sítě. Přesto koncem 19. století vznikl projekt výstavby železniční tratě přes Petrovice do Gottleuby. Ten byl v roce 1893 dokonce schválen rakousko-uherskou vládou ve Vídni, saská vláda jej nicméně odmítla. Nejbližší železniční zastávka se nachází v Telnici na trati číslo 132 (přezdívané Kozí dráha) z Děčína do Oldřichova u Duchcova. Provoz však probíhá pouze občasně, a to na úseku mezi Telnicí a Děčínem. V letech 1912 až 1954 byla v Telnici rovněž konečná zastávka tramvajové linky číslo 1 z Ústí nad Labem, kterou Nakléřovští využívali při dojíždění za prací.\n\nDo Nakléřova přímo nezajíždí pravidelná veřejná autobusová doprava. Nejbližší zastávkou tak je asi 3 kilometry vzdálená „Krásný Les, rozcestí Nakléřov“, případně zhruba 4 kilometry vzdálená „Telnice, železniční stanice“, linky číslo 592451 společnosti BusLine z Ústí nad Labem. Od dubna do října Nakléřov dvakrát denně obsluhuje sezónní turistická autobusová linka společnosti Dopravní podnik města Ústí nad Labem. K roku 2013 se konkrétně jednalo o linku číslo 21.\n\nV Nakléřově se do druhé světové války konaly každoroční Nakléřovské slavnosti. Během nich kolem kostela vyrostly jarmareční boudy, houpačky, kolotoč, a ve večerních hodinách se konala taneční zábava. Mezi další zvyky patřila třeba císařská pouť (), dožínky nebo masopust. Do vysídlení německého obyvatelstva zde bylo aktivních celkem dvanáct spolků. V roce 1891 byl založen Spolek dobrovolných hasičů (), který čítal 28 osob. Pro jeho potřeby byly v obci vybudovány tři hasičské rybníky. Mezi další patřily Spolek práce (), Válečný spolek (), Spolek na pomoc škole (), Svaz rolníků (), místní skupina Svazu německé rolnické mládeže (), Pěvecký spolek Lyra (), Katolický spolek žen (), Klub dubu (), Rolnický a lesnický spolek (), nakléřovská sekce Horského klubu Ústí nad Labem () a Rodičovské sdružení při škole v Nakléřově ().\n\nŠkola v Nakléřově existovala již v roce 1752. Do té doby děti docházely do vzdělávacích zařízení v okolních obcích. V letech 1817 až 1855 byla postavena nová jednopatrová budova školy. Bývala jednotřídní, avšak někdy se pro velký počet žáků (přes 80) otevřela druhá třída v hostinci \"Zur Schenke\". Výuka byla omezena během první světové války kvůli nedostatku učitelů, kteří tou dobou bojovali na frontě, uhlí či finančních prostředků. Od roku 1926 nesla název (Masarykova škola). Počínaje rokem 1934 fungovala i druhá třída. V Nakléřově byla pouze národní škola, zatímco měšťanská škola se nacházela v šest kilometrů vzdálených Petrovicích. Výuka probíhala až do spojeneckého bombardování Ústí nad Labem v dubnu 1945. S vysídlením Nakléřova škola zanikla. Vzdělávání dětí poskytuje základní a mateřská škola v Petrovicích, která zajišťuje výuku v rozsahu I. stupně.\n\nNakléřovem prochází modrá turistická značka z Malého Chvojna do Zadní Telnice, vedoucí od údolí Jílovského potoka údolím jeho bezejmenného pravostranného přítoku, podél zástavby při cestě z Libouchce, a následně pokračuje po silnici na Krásný Les. Ze strany obce Chlumec existuje záměr vybudovat turistickou trasu vedoucí po místech významných historických událostí v severním Ústecku, která by začínala v Nakléřově a vedla přes Chlumec do Krupky na Teplicku. Nakléřovem vedou dvě na sebe navazující cyklotrasy, a to číslo 23 a 3066. První zmíněná vede z Děčína do Měděnce na Chomutovsku, a územím prochází po silnici II/248 z Petrovic, a poté odbočuje na Krásný Les. Druhá jmenovaná směřuje z Nakléřova do Ploskovic na Litoměřicku, a vede údolím k Jílovskému potoku, načež pokračuje k Malému Chvojnu.\n\nZimní sporty jsou zastoupeny během na lyžích. Z Nakléřova vede od Kleistova pomníku běžkařská trasa, která prochází pod Jelením vrchem, kde se na rozcestníku větví a dále se ubírá buď směrem na Krásný Les a kolem Stříbrného rybníka přes Panenskou do Tisé, nebo do Zadní Telnice a na Adolfov. Ve zhruba šest kilometrů vzdáleném lyžařském středisku Zadní Telnice, jehož počátky sahají až do dob před první světovou válkou, lze provozovat alpské lyžování a snowboarding.\n\nNakléřov skýtá přírodní i kulturně-historické pamětihodnosti. První skupinu zastupují dvě chráněná území v rámci sítě Natura 2000, v podobě evropsky významné lokality a ptačí oblasti (podrobněji jsou zmíněny v sekci Ochrana životního prostředí). Z botanického hlediska jsou hodnotné agrární valy a vřesoviště v okolí vesnice.\nMístní kulturně-historické pamětihodnosti lze rozdělit na dochované a zaniklé. Na území Nakléřova se k polovině prvního desetiletí 21. století zachovaly hned dvě kulturní památky. Jednou z nich je Kleistův pomník při silnici II/248, připomínající vítězství v bitvě u Chlumce v roce 1813. Postaven byl v roce 1913 na počest pruského generála von Kleista, u příležitosti stého výročí zmíněné bitvy. Po formální stránce plán výstavby zajistil tehdejší nakléřovský starosta Ferdinand Listner. Návrh a samotnou výstavbu realizoval libouchecký kameník Emil Löbel. Jednotlivé části památníku dodali řemeslníci z blízkého okolí a část materiálu poskytli místní obyvatelé.\n\nDruhou státem chráněnou kulturní památkou, řadící se mezi sakrální pamětihodnosti, je litinový kříž na bohatě zdobeném kanelovaném sloupu z roku 1800, stojící při silnici II/248, asi 300 metrů od centra vesnice. Uprostřed dříku sloupu se nachází medailonová nika s reliéfem sedící Madony, jež má na klíně dítě. Na krycí desce jsou usazeny volutové nástavce, v nichž jsou vyvedeny okřídlené putti. V roce 1967 byl celý objekt opraven.\n\nV Nakléřově do 20. století existovaly dvě historicky významné vzhledově dominantní stavby, z nichž jedna podlehla člověku a druhá přírodě. Jednalo se o kostel svatého Josefa a rozhlednu Karla Weisse (dříve Císařskou rozhlednu).\nV průběhu historie v Nakléřově stávalo několik kostelů. Poslední z nich, zasvěcený svatému Josefovi, byl raně barokní jednolodní stavbou, postavenou v letech 1679 až 1683 u silnice, na místě staršího kostela. V roce 1813 měl z jeho věže francouzský císař Napoleon Bonaparte sledovat boje svých vojsk u Varvažova. Bohoslužby se zde konaly do odsunu zdejšího německého obyvatelstva po druhé světové válce. Na jejím skonu rozstříleli místní varhany vojáci Rudé armády. Počátkem 50. let byl kostel odsvěcen, a jelikož se nacházel v uzavřené vojenské lokalitě, tak chátral. V roce 1956 se objevil v československém filmu \"Dědeček automobil\" režiséra Alfréda Radoka, který jeho exteriérové záběry použil proto, že se vzdáleně podobal francouzským kostelům. V roce 1967 nechal okresní národní výbor v Ústí nad Labem zlikvidovat hřbitov kolem kostela. Ještě počátkem 70. let existovaly snahy o opravu zchátralé stavby, na níž však nebyly finanční prostředky. V dubnu 1975 odňalo Ministerstvo kultury kostelu památkovou ochranu, a ještě téhož měsíce byl z rozhodnutí okresního národního výboru odstřelen. Na jeho místě měl vyrůst megalomanský pomník Rudé armádě, viditelný až z Ústí nad Labem, avšak jeho projekt nakonec zastavila vláda. Od roku 1992 se na místě nakléřovského kostela nachází prostý dřevěný kříž, darovaný německými rodáky, odsunutými po druhé světové válce.\n\nDruhou zaniklou památku představuje 21 metrů vysoká kamenná rozhledna Karla Weisse (), pojmenovaná po vedoucím představiteli Horského spolku (do roku 1923 známá jako Císařská rozhledna – ). Postavena byla v roce 1913 v duchu historismu nákladem 20 tisíc rakousko-uherských korun u příležitosti stého výročí bitvy u Chlumce a k uctění památky vojáků, kteří v tomto konfliktu padli. Myšlenka na její výstavbu se objevila již o pět let dříve v souvislosti s jubileem vlády rakousko-uherského císaře Františka Josefa I. Stala se oblíbeným místem návštěvníků jak z Čech, tak ze sousedního Saska. Nacházela se v ní též návštěvní kniha, jejíž poslední český záznam pocházel z roku 1938, kdy se Nakléřov a celé Sudety staly na základě Mnichovské dohody součástí nacistického Německa. V lednu 1944 se rozhledna zřítila během prudké zimní bouře, přičemž příčinou byl nevhodný stavební materiál a poškození stavby. Německé úřady měly v plánu ji po skončení války obnovit, avšak již pod názvem rozhledna Adolfa Hitlera. Po německé porážce a konci války již nebyla obnovena. V roce 1952 se její ruiny staly cvičným terčem ve vojenském výcvikovém prostoru. Později byly rozebrány jako stavební materiál. Počátkem 21. století vznikl ze strany obce Petrovice plán na obnovu nakléřovské rozhledny, k němuž existuje plán i stavební povolení. V roce 2012 se v rámci krajského úřadu Ústeckého kraje objevila myšlenka postavit k blížícímu se dvoustému výročí bitvy u Chlumce novou rozhlednu v místě někdejší nakléřovské rozhledny.\n\n\nKvalifikační práce\n\n\n"}
{"id": "116854", "url": "https://cs.wikipedia.org/wiki?curid=116854", "title": "Běhařovice", "text": "Běhařovice\n\nMěstys Běhařovice () se nachází v okrese Znojmo v Jihomoravském kraji. Žije zde obyvatel.\n\n\nPrvní písemná zmínka o obci pochází z roku 1046. Od 31. března 2009 byl obci navrácen status městyse.\n\nV obci jsou registrovány tyto kulturní památky:\n\n\n\n"}
{"id": "116855", "url": "https://cs.wikipedia.org/wiki?curid=116855", "title": "Bohaté Málkovice", "text": "Bohaté Málkovice\n\nObec Bohaté Málkovice (původně \"Málkovice Německé\") se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1349.\n\nV obci k počátku roku 2016 žilo celkem 263  obyvatel. Z nich bylo 124  mužů 139 a žen. Průměrný věk obyvatel města dosahoval 41,1% let. Dle Sčítání lidu, domů a bytů provedeném v roce 2011, kdy v obci žilo 251  lidí. Nejvíce z nich bylo (16,7 %) obyvatel ve věku od 50 do 59  let. Děti do 14 let věku tvořily 13,1 % obyvatel a senioři nad 70 let úhrnem 8,4 %. Z celkem 218  občanů města starších 15 let mělo vzdělání 39,4 % střední vč. vyučení (bez maturity). Počet vysokoškoláků dosahoval 4,6 % a bez vzdělání bylo naopak 0 % obyvatel. Z cenzu dále vyplývá, že ve městě žilo 126 ekonomicky aktivních občanů. Celkem 84,9 % z nich se řadilo mezi zaměstnané, z nichž 74,6 % patřilo mezi zaměstnance, 0 % k zaměstnavatelům a zbytek pracoval na vlastní účet. Oproti tomu celých 49,8 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl.\n\nÚhrnem 110 obyvatel obce (což je 43,8 %), se hlásilo k české národnosti. Dále 74 obyvatel bylo Moravanů a 5 Slováků. Celých 112 obyvatel města však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Bohdalice. Ta je součástí děkanátu Slavkov – Brněnské dicéze v Moravské provincii. Při censu prováděném v roce 2011 se 72 obyvatel obce (29%) označilo za věřící. Z tohoto počtu se 59 hlásilo k církvi či náboženské obci, a sice 54 obyvatel k římskokatolické církvi (22% ze všech obyvatel obce). Úhrnem 67 obyvatel se označilo bez náboženské víry a 112 lidí odmítlo na otázku své náboženské víry odpovědět.\n\n\n\n"}
{"id": "116857", "url": "https://cs.wikipedia.org/wiki?curid=116857", "title": "Bohdalice-Pavlovice", "text": "Bohdalice-Pavlovice\n\nObec Bohdalice-Pavlovice se nachází v okrese Vyškov v Jihomoravském kraji. Leží 9 km jižně od Vyškova při silnici Vyškov – Bučovice. Nachází se v kopcovitém terénu 296 m n. m. Obec vznikla sloučením v roce 1964. Žije zde obyvatel.\n\nHistorie Bohdalic je doložena od roku 1337, kdy se podle nich jmenuje Vojtěch z Bohdalic (\"Wocechonis de Bochdalicz\"). V roce 1371 jsou Pavlovice jmenovány jako majetek Protivce z Pavlovic. V roce 1964 došlo ke sloučení Bohdalic s Pavlovicemi v jednu obec, nesoucí název Bohdalice-Pavlovice.\n\nV obci k počátku roku 2016 žilo celkem 856  obyvatel. Z nich bylo 430  mužů a 426 žen. Průměrný věk obyvatel města dosahoval 40,7% let. Dle Sčítání lidu, domů a bytů provedeném v roce 2011, kdy v obci žilo 815  lidí. Nejvíce z nich bylo (16,1%) obyvatel ve věku od 30 do 39  let. Děti do 14 let věku tvořily 15,6% obyvatel a senioři nad 70 let úhrnem 6,1%. Z celkem 688  občanů obce starších 15 let mělo vzdělání 41% střední vč. vyučení (bez maturity). Počet vysokoškoláků dosahoval 7,4% a bez vzdělání bylo naopak 0 % obyvatel. Z cenzu dále vyplývá, že ve městě žilo 420 ekonomicky aktivních občanů. Celkem 87,6% z nich se řadilo mezi zaměstnané, z nichž 66,9% patřilo mezi zaměstnance, 0% k zaměstnavatelům a zbytek pracoval na vlastní účet. Oproti tomu celých 44,2% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 365 obyvatel obce (což je 44,8%), se hlásilo k české národnosti. Dále 218 obyvatel bylo Moravanů a 10 Slováků. Celých 172 obyvatel města však svou národnost neuvedlo. Ke dni 25. 2. 2008 zde žilo 809 obyvatel, z toho 405 mužů a 404 žen.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Bohdalice. Ta je součástí děkanátu Slavkov – Brněnské dicéze v Moravské provincii.\nFarním kostelem je kostel Nanebevzetí Panny Marie. Místním knězem je Mgr. Bc. Jan Hanák. V těsné blízkosti kostela stojí farní budova z roku 1848, jejíž výstavbu financoval Michal Josef Manner.\nPři censu prováděném v roce 2011 se 261 obyvatel obce (32%) označilo za věřící.\nZ tohoto počtu se 204 hlásilo k církvi či náboženské obci, a sice 171 obyvatel k římskokatolické církvi (21% ze všech obyvatel obce),\ndále 2 k Církvi československé husitské.\nÚhrnem 238 obyvatel se označilo bez náboženské víry a 316 lidí odmítlo na otázku své náboženské víry odpovědět.\nObec je součástí Jihomoravského kraje a okresu Vyškov. V místních volbách se volí 15 členů obecního zastupitelstva, kteří poté ze svých řad vybírají pětičlennou obecní radu, starostu a místostarostu. Při volbách do obecního zastupitelstva na funkční období 2006–2010 byla v Bohdalicích-Pavlovicích volební účast 58,64 % s následujícími výsledky (obecní radu později vytvořili zástupci ČSSD, KDU-ČSL, Moravané a NEZÁVISLÍ):\n\nStarostou pro funkční období 2006–2010 byl zvolen Mgr. Jan Hrežo z KDU-ČSL a místostarostkou Mgr. Dagmar Maňhalová z ČSSD.\n\nStarosty obce Bohdalice-Pavlovice byli: Václav Krajtl (1964–1975, předtím od roku 1960 starostou Bohdalic), František Vlček (1975-1990), Zdeněk Ševčík (1990-1998), Jiří Doupovec (1998-2006), Mgr. Jan Hrežo (od roku 2006)\n\nObec se skládá ze tří částí, které leží na dvou katastrálních územích:\n\nObecní znak a prapor byl Bohdalicím-Pavlovicím udělen usnesením Poslanecké sněmovny dne 2. listopadu 2001. Popis znaku zní: \"V červeno-modře děleném štítě nahoře lilie a vyrůstající obrněný muž se sekyrou přes rameno, vše stříbrné, dole kosmo položená stříbrná radlice šikmo podložená stříbrným postaveným mečem se zlatým jílcem.\" Popis vlajky zní: \"List tvoří tři vodorovné pruhy, červený s bílou lilií v žerďové části, bílý a modrý. Poměr šířky k délce listu je 2:3.\"\n\n\n\n\n"}
{"id": "116858", "url": "https://cs.wikipedia.org/wiki?curid=116858", "title": "Brankovice", "text": "Brankovice\n\nBrankovice ( ) jsou městys v okrese Vyškov v Jihomoravském kraji, 17 km jihovýchodně od Vyškova na řece Litava. Žije zde obyvatel.\n\nPodle archeologických nálezů z roku 2007 bylo místo osídleno už v mladší doby kamenné. První písemná zmínka o obci pochází z roku 1348. Od 10. října 2006 byl obci vrácen status městyse.\n\nV obci k počátku roku 2016 žilo celkem 885  obyvatel. Z nich bylo 438  mužů a 447 žen. Průměrný věk obyvatel města dosahoval 41,2% let. Dle Sčítání lidu, domů a bytů provedeném v roce 2011, kdy v obci žilo 893  lidí. Nejvíce z nich bylo (15,2%) obyvatel ve věku od 30 do 39  let. Děti do 14 let věku tvořily 14,8% obyvatel a senioři nad 70 let úhrnem 4,4%. Z celkem 761  občanů města starších 15 let mělo vzdělání 38,4% střední vč. vyučení (bez maturity). Počet vysokoškoláků dosahoval 8,8% a bez vzdělání bylo naopak 0,4% obyvatel. Z cenzu dále vyplývá, že ve městě žilo 437 ekonomicky aktivních občanů. Celkem 90,8% z nich se řadilo mezi zaměstnané, z nichž 75,7% patřilo mezi zaměstnance, 1,6% k zaměstnavatelům a zbytek pracoval na vlastní účet. Oproti tomu celých 47,4% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl.Úhrnem 343 obyvatel obce (což je 38,4%), se hlásilo k české národnosti. Dále 262 obyvatel bylo Moravanů a 11 Slováků. Celých 235 obyvatel města však svou národnost neuvedlo.\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Brankovice. Ta je součástí děkanátu Slavkov - Brněnské dicéze v Moravské provincii. Farním kostelem je kostel svatého Mikuláše. Místním knězem je Mgr. Miroslav Slavíček, farář. Při censu prováděném v roce 2011 se 249 obyvatel obce (28%) označilo za věřící. Z tohoto počtu se 179 hlásilo k církvi či náboženské obci, a sice 162 obyvatel k římskokatolické církvi (18% ze všech obyvatel obce), dále 1 k českobratrským evangelíkům a 1 ke Svědkům Jehovovým.\nÚhrnem 272 obyvatel se označilo bez náboženské víry a 372 lidí odmítlo na otázku své náboženské víry odpovědět.\n\n\n\n"}
{"id": "116859", "url": "https://cs.wikipedia.org/wiki?curid=116859", "title": "Bohutice", "text": "Bohutice\n\nObec Bohutice () se nachází v okrese Znojmo v Jihomoravském kraji. Žije zde obyvatel.\n\nJe to malá vesnice ležící na svahu a je obklopená vinohrady. Je známá svým vínem stejně jako meruňkami, které se zde pěstují již mnoho let (dokonce zde byla vyšlechtěna odrůda známá jako Bohutická meruňka).\n\nPrvní písemná zmínka o obci pochází z roku 1253 z jedné ze starých znojemských kronik. Vesnice je zde zmíněna prostřednictvím svého farního kostela Nanebevzetí Panny Marie, o který v té době pečoval farář Konrád z Bohutic. \n\n\n\n\n"}
{"id": "116861", "url": "https://cs.wikipedia.org/wiki?curid=116861", "title": "Damnice", "text": "Damnice\n\nObec Damnice (německy \"Damitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1353.\n\n\n\n\n"}
{"id": "116862", "url": "https://cs.wikipedia.org/wiki?curid=116862", "title": "Dobřínsko", "text": "Dobřínsko\n\nObec Dobřínsko () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1131.\n\n\n\n"}
{"id": "116863", "url": "https://cs.wikipedia.org/wiki?curid=116863", "title": "Dolenice", "text": "Dolenice\n\nObec Dolenice (německy \"Tulnitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1046.\n\n\n\n"}
{"id": "116864", "url": "https://cs.wikipedia.org/wiki?curid=116864", "title": "Dobročkovice", "text": "Dobročkovice\n\nObec Dobročkovice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1348.\n\nV obci k počátku roku 2016 žilo celkem 206  obyvatel. Z nich bylo 99  mužů a 107 žen. Průměrný věk obyvatel obce dosahoval 42,2% let. Dle Sčítání lidu, domů a bytů provedeném v roce 2011, kdy v obci žilo 196  lidí. Nejvíce z nich bylo (16,3%) obyvatel ve věku od 50 do 59  let. Děti do 14 let věku tvořily 11,7% obyvatel a senioři nad 70 let úhrnem 7,1%. Z celkem 173  občanů obce starších 15 let mělo vzdělání 39,9% střední vč. vyučení (bez maturity). Počet vysokoškoláků dosahoval 5,8% a bez vzdělání bylo naopak 0,6% obyvatel. Z cenzu dále vyplývá, že ve městě žilo 99 ekonomicky aktivních občanů. Celkem 94,9% z nich se řadilo mezi zaměstnané, z nichž 78,8% patřilo mezi zaměstnance, 3% k zaměstnavatelům a zbytek pracoval na vlastní účet. Oproti tomu celých 43,4% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 79 obyvatel obce (což je 40,3%), se hlásilo k české národnosti. Dále 64 obyvatel bylo Moravanů a 4 Slováků. Celých 47 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Dobročkovice. Ta je součástí děkanátu Slavkov - Brněnské dicéze v Moravské provincii. Farním kostelem je kostel Všech svatých. Místním knězem je administrátor excurrendo, Milonice - R. D. Ing. Martin Kohoutek, administrátor. Při censu prováděném v roce 2011 se 97 obyvatel obce (49%) označilo za věřící. Z tohoto počtu se 88 hlásilo k církvi či náboženské obci, a sice 84 obyvatel k římskokatolické církvi (43% ze všech obyvatel obce), dále 1 ke Svědkům Jehovovým. Úhrnem 31 obyvatel se označilo bez náboženské víry a 68 lidí odmítlo na otázku své náboženské víry odpovědět.\n\n\n\n"}
{"id": "116865", "url": "https://cs.wikipedia.org/wiki?curid=116865", "title": "Dolní Dubňany", "text": "Dolní Dubňany\n\nObec Dolní Dubňany () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1351. Od roku 1530 patřila celá ves k moravskokrumlovskému panství, kde setrvala až do zrušení patrimoniální správy v roce 1848.\n\n\n\n"}
{"id": "116866", "url": "https://cs.wikipedia.org/wiki?curid=116866", "title": "Havraníky", "text": "Havraníky\n\nObec Havraníky (německy \"Kaidling\") se nachází v okrese Znojmo v Jihomoravském kraji. Žije zde obyvatel.\n\nObcí protéká řeka Dyje.\n\nPrvní písemná zmínka o obci pochází z roku 1269, původní německý název zněl Kaidling.\n\nTato obec je unikátní nejen svou polohou v Národním parku Podyjí a unikátní stepní vegetací, kde se lze setkat s velkým množstvím chráněných druhů rostlin, jako jsou např. různé druhy orchideí, divokých kosatců či konikleců, ale i svou vzdálenější historií, která byla do druhé světové války tvořena zejména německým obyvatelstvem, jež v obci převažovalo. Zajímavostí je, že se zde těžil velmi jemný písek, který formani vozili do Vídně a tam se používal na kvalitní omítky domů. Vytěžené sluje dnes slouží coby vinné sklepy. Rozkvět obci přinesl zejména Národní park Podyjí. Krása okolní přírody, jež byla po desítky let nedostupná, oslovuje stále více turistů a cykloturistů.\n\nDo roku 2014 zastával funkci starosty Bohumír Pecina, od roku 2014 vykonává funkci starosty Aleš Kňazovčík.\n\n\n\n"}
{"id": "116867", "url": "https://cs.wikipedia.org/wiki?curid=116867", "title": "Heršpice", "text": "Heršpice\n\nObec Heršpice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1497.\n\nV obci k  počátku roku 2016  žilo celkem 829   obyvatel. Z  nich bylo 409 mužů a 420 žen. Průměrný věk obyvatel obce dosahoval 37,9 let. Dle Sčítání lidu, domů a bytů provedeném v  roce 2011, kdy v obci žilo 743   lidí. Nejvíce z nich bylo (19,5%) obyvatel ve věku od 30  do 39   let. Děti do 14  let věku tvořily 17,4% obyvatel a senioři nad 70  let úhrnem 6,6%. Z  celkem 614   občanů obce starších 15  let mělo vzdělání 36,8% střední vč. vyučení (bez maturity). Počet vysokoškoláků dosahoval 10,4% a bez vzdělání bylo naopak 0,2% obyvatel. Z  cenzu dále vyplývá, že ve městě žilo 378  ekonomicky aktivních občanů. Celkem 92,1% z  nich se řadilo mezi zaměstnané, z  nichž 76,5% patřilo mezi zaměstnance, 1,9% k  zaměstnavatelům a zbytek pracoval na vlastní účet. Oproti tomu celých 46,2% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 346  obyvatel obce (což je 46,6%), se hlásilo k  české národnosti. Dále 206  obyvatel bylo Moravanů a 6  Slováků. Celých 318  obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV době pobělohorské během slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, kontroly duchovních i světských úředníků, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům. Z Heršpic uprchli přes městečko Münsterberg v pruském Slezsku tito nekatolíci:\n\n\nPodrobně celou historii popisuje ve svých knihách Edita Štěříková (včetně informačních zdrojů a odkazů). Dokumenty se nacházejí převážně v archivu Jednoty bratrské v Herrnhutu (Ochranov), ve Státním oblastním archivu v Zámrsku i jinde. Potomci exulantů žijí v Německu, Polsku, USA, Kanadě, Austrálii, někteří reemigranti byli repatriováni v roce 1945 do Čech z polského Zelova, města, které si sami založili. Exulant (spolek) stále spojuje potomky exulantů doby pobělohorské z celého světa.\n\nObec je sídlem římskokatolické farnosti Slavkov u Brna. Ta je součástí děkanátu Slavkov - Brněnské dicéze v Moravské provincii. Při censu prováděném v roce 2011 se 250 obyvatel obce (34%) označilo za věřící. Z tohoto počtu se 204 hlásilo k církvi či náboženské obci, a sice 129 obyvatel k římskokatolické církvi (17% ze všech obyvatel obce), dále 1 k pravoslavné, 1 k Církvi československé husitské a 45 k českobratrským evangelíkům. Úhrnem 175 obyvatel se označilo bez náboženské víry a 318 lidí odmítlo na otázku své náboženské víry odpovědět. Pamětní deska v místní evangelické modlitebně oznamuje, že právě zde \"byl 31. srpna 1880 přijat do Českobratrské církve evangelické náš první prezident prof. dr. Tomáš Garrigue Masaryk\".\n\n\n\n\n\n"}
{"id": "116868", "url": "https://cs.wikipedia.org/wiki?curid=116868", "title": "Hlubočany", "text": "Hlubočany\n\nHlubočany (: \"Hobitschau\") jsou obcí ležící v Jihomoravském kraji v jižní části okresu Vyškov. Žije zde obyvatel. Nachází se 5 km jižně od města Vyškov u silnice z Vyškova do Bučovic v nadmořské výšce 265 m n. m. Součástí obce je i vesnice Terešov. Obec se rozkládá podél protáhlé návsi, kterou ovlivňuje protékající potok přitékající od Manerova, ústící cca 2 km pod obcí do Rostěnického potoka. Východním směrem nedaleko Hlubočan se zvedají zalesněné stráně kopců Orlovické vrchoviny.\n\nPrvní písemná zmínka o obci pochází z roku 1141. Již od středověku byla oblast kolem obce kolonizačním centrem na Vyškovsku. Nachází se zde kaple svatého Floriána stojící na místě původní rotundové kaple, dále se dochovalo několik domů, jež představují hanáckou lidovou architekturu 19. století. Obec Hlubočany byla až do druhé světové války součástí německého ostrůvku v okrese Vyškov. Po válce byli Němci z Hlubočan vystěhováni a obec byla nově osídlena českými rodinami. Dnes je součástí mikroregionu Větrník. V Hlubočanech je několik podnikatelských subjektů zaměřených převážně na obchod, stavebnictví a zemědělství.\n\nNázev obce vznikl podle hluboce zaříznutého údolí potoka. První písemná zmínka pochází z roku 1141, kdy olomoucký kostel držel v Hlubočanech dvě popluží. Obec Hlubočany kolonizovali Němci již v průběhu první poloviny 13. století. Tehdy obec patřila patrně pánům z Obřan. Po vymření rodu byla obec v majetku Jindřicha z Lipého. Ten roku 1325 daroval Hlubočany klášteru Králové na Starém Brně. Obec velmi utrpěla během třicetileté války, kdy ze 47 usedlostí jich 13 zůstalo úplně pustých. V majetku kláštera Králové zůstaly Hlubočany až do roku 1716, tedy po necelých 400 let. Následně představení kláštera prodali velkostatek Bernartu Antonínovi Bravantskému z Chobřan. Roku 1722 nový majitel zemřel a velkostatek po něm zdědila vdova Johanka a pět jejích dcer.\n\nV roce 1753 byla obec v držení jedné z dcer B. A. Bravantského, Kateřiny svobodné paní d'Alba. Ta již velmi zadlužený velkostatek prodala za 45 000 rýnských zlatých Václavu hraběti Kořenskému z Terešova. Děti Václava Kořenského prodaly Hlubočany i Terešov za 52 600 zlatých rýnských Arnoštovi hraběti Blankensteinovi. Po jeho smrti roku 1816 statek připadl jeho synovci Kristiánovi hraběti Blankenstein. Příbuzný Josef hrabě Blankenstein prodal roku 1858 Hlubočany Ernstu Johannu Herringovi, po jehož smrti v roce 1871 dědili na polovinu Viktor a Arnošt pánové Herring-Frankendorf. Viktor prodal roku 1876 díl Maxovi Gomperzovi a díl Juliovi Gomperzovi. Celý velkostatek sloučil ve svých rukou po roce 1909 Dr. Filip rytíř Gomperz. V 18. století byl v obci panský dvůr a převládaly velké statky. V 19. století byly z velkostatku vytvořeny statky zbytkové: Hlubočany (majitel J. Podivínský) a Terešov (majitel J. Hytych).\n\nAž do konce druhé světové války měly Hlubočany i Terešov nadpoloviční německou většinu mezi obyvatelstvem. Během německé okupace se musely české rodiny vystěhovat, jelikož nacisté měli své kolonizační plány s osídlením Moravy a chtěli využít jazykového ostrůvku kolem německého vojenského cvičiště a střelnice. Po válce v roce 1946 bylo původní obyvatelstvo německého původu odsunuto do Německa. Do obce tak byli nastěhováni obyvatelé zničených domů z okolních obcí a vesnic Drahanské vrchoviny. Od konce války byla obec Hlubočany již s čistě českým obyvatelstvem. Od roku 1976 do roku 1990 byly Hlubočany přičleněny pod obec Kučerov, v současnosti jsou samostatnou obcí s vlastním obecním úřadem.\n\nV obci k počátku roku 2016 žilo celkem 493 obyvatel. Z nich bylo 249 mužů a 244 žen. Průměrný věk obyvatel obce dosahoval 41,9 % let. Dle Sčítání lidu, domů a bytů provedeného v roce 2011 v obci žilo 490 lidí. Nejvíce z nich bylo (16,3 %) obyvatel ve věku od 50 do 59 let. Děti do 14 let věku tvořily 15,9 % obyvatel a senioři nad 70 let úhrnem 7,3 %. Z celkem 412 občanů obce starších 15 let mělo vzdělání 45,6 % střední vč. vyučení (bez maturity). Počet vysokoškoláků dosahoval 8,3 % a bez vzdělání bylo naopak 0 % obyvatel. Z cenzu dále vyplývá, že ve městě žilo 235 ekonomicky aktivních občanů. Celkem 91,1 % z nich se řadilo mezi zaměstnané, z nichž 76,2 % patřilo mezi zaměstnance, 2,6 % k zaměstnavatelům a zbytek pracoval na vlastní účet. Oproti tomu celých 49,2 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 252 obyvatel obce (což je 51,4 %), se hlásilo k české národnosti. Dále 102 obyvatel bylo Moravanů a 4 Slováků. Celých 114 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Kučerov. Ta je součástí děkanátu Slavkov – Brněnské dicéze v Moravské provincii. Při censu prováděném v roce 2011 se 108 obyvatel obce (22%) označilo za věřící. Z tohoto počtu se 82 hlásilo k církvi či náboženské obci, a sice 60 obyvatel k římskokatolické církvi (12% ze všech obyvatel obce), dále 1 k pravoslavné a 2 k Církvi československé husitské. Úhrnem 179 obyvatel se označilo bez náboženské víry a 203 lidí odmítlo na otázku své náboženské víry odpovědět.\n\nObec je součástí Jihomoravského kraje a svou polohou náleží k okresu Vyškov. V místních volbách je voleno 9 členů obecního zastupitelstva, kteří poté ze svých řad vybírají pětičlennou obecní radu, která je ze své činnosti odpovědná celému obecnímu zastupitelstvu. Obecní rada pak dále volí ze svého středu jednoho starostu a místostarostu. Při volbách do obecního zastupitelstva na funkční období 2006–2010 ve dnech 20. a 21. října 2006 byla v Hlubočanech volební účast 79,35 % s následujícími výsledky (obecní radu později vytvořili zástupci Nezávislých kandidátů, ČSSD a KSČM):\n\nPo komunálních volbách v letech 2010 i 2014 byl starostou zvolen Lubomír Bednařík.\n\nŠkola (německá jednotřídka) byla v Hlubočanech založena v roce 1876, česká menšinová obecná škola byla otevřena v roce 1919 a mateřská škola byla zřízena v roce 1952. Dnes je v Hlubočanech škola se třemi třídami. V obci není kostel, proto je přifařena do Kučerova. Na hlubočanské návsi u potoka stála do roku 1932 barokní rotundová kaple. Na jejím místě byla v roce 1935 postavena kaple nová.\n\nPro konání kulturních akcí je možné využívat sál, který se nachází v budově obecního úřadu a pohostinství. V obci se dále nachází lidová knihovna, jež má v současnosti cca 2500 svazků.\n\nV obci je sportovní areál, který provozuje Tělovýchovná Jednota Hlubočany, dále jedno antukové hřiště pro volejbal a tenis. Na zatravněném prostranství před vodní nádrží v centru obce se konávají sportovní akce místního dobrovolného hasičského sboru.\n\nV roce 1950 bylo v obci založeno zemědělské družstvo s areálem na severním okraji obce. Velkostatek Starý dvůr byl po znárodnění nejdříve v majetku státního statku, později se stal součástí Jednotného zemědělského družstva. JZD se pak připojilo do velkého celku JZD Rozvoj Rostěnice s výměrou obhospodařovaných polí vyšší než 5000 ha na katastrech 14 obcí. Po roce 1991 se toto JZD transformovalo na Zemědělské obchodní družstvo a. s. Rostěnice.\n\nDopravní obslužnost je zajištěna silnicí 3. třídy III/4312 (Vyškov – Kučerov – Bohdalice). Po východní hranici katastrálního území prochází silnice 2. třídy II/431 (Vyškov – Bučovice – Ždánice), západní částí území prochází silnice 3. třídy III/4314 (Bohdalice – Rostěnice – Luleč). V obci jsou vybudovány dvě autobusové zastávky. Autobusovou dopravu zajišťují linkové spoje Vyškov–Lysovice, Vyškov–Dobročkovice, Vyškov–Bučovice a Vyškov–Koryčany.\n\nNa katastrálním území Hlubočan se nenacházejí žádné areály průmyslové nebo stavební výroby. Nacházejí se zde jen provozovny drobné výroby, jako je zámečnictví, opravna karosérií nebo pneuservis.\n\n\nObec Hlubočany není kvůli zemědělskému charakteru s velkými plochami polí příliš turisticky atraktivním místem. Přes obec prochází červená turistická značka ze Skalice nad Svitavou až do Starého Města u Uherského Hradiště. V úseku z Vyškova do Bučovic je tato turistická cesta kvůli bezlesému úseku poměrně málo využívaná. Její označník stojí u hlavní křižovatky naproti kaple svatého Floriána\n\n\"Svazek obcí mikroregionu Větrník\" byl zaregistrován 20. listopadu 2000 a tvoří jej celkem 8 obcí: Rostěnice-Zvonovice, Bohdalice-Pavlovice, Dražovice, Kučerov, Lysovice, Hlubočany a Tučapy. Předmětem činnosti tohoto svazku obcí je vzájemná rozvojová pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu. Sídlem svazku obcí byl ustanoven Obecní úřad v Rostěnicích-Zvonovicích.\n\n\n\n"}
{"id": "116870", "url": "https://cs.wikipedia.org/wiki?curid=116870", "title": "Homole (okres České Budějovice)", "text": "Homole (okres České Budějovice)\n\nObec Homole (pomnožné, tedy \"ty Homole\", lidově \"Homoly\", německy \"Hummeln\") se nachází v okrese České Budějovice, kraj Jihočeský, zhruba 5 km jihozápadně od centra Českých Budějovic. Žije zde obyvatel.\n\nObec Homole se skládá ze tří částí, které všechny leží v katastrálním území \"Homole\".\n\n\nPrvní písemná zmínka o vsi (\"Hommili\") pochází z roku 1362, kdy bratři Petr, Jošt, Oldřich, a Jan z Rožmberka listinou potvrdili příjmy z ní klášteru v Českém Krumlově.\nOd roku 1687 patřily Homole městu České Budějovice, po zrušení poddanství jsou od roku 1850 až podnes samostatnou obcí. Z národnostního hlediska představovaly Homole v minulosti smíšenou ves, kupř. roku 1910 byl podíl Němců a Čechů přibližně 51 ku 49 procentům.\nDo roku 1990 byla součástí Homol i Planá.\nDne 12. června 1960 byly k obci připojeny osady Hradce a Závraty. Hradce se osamostatnily 23. listopadu 1990, Závraty od roku 1992.\n\n\n\n"}
{"id": "116871", "url": "https://cs.wikipedia.org/wiki?curid=116871", "title": "Hoštice-Heroltice", "text": "Hoštice-Heroltice\n\nObec Hoštice-Heroltice se nachází v okrese Vyškov v Jihomoravském kraji. Žije zde obyvatel. Tvoří ji dvě části, Hoštice a Heroltice.\n\nPrvní písemná zmínka pochází z roku 1398. Vlastní obec ale vznikla až v roce 1942 sloučením původně samostatných Hoštic a Heroltic. Od 1. ledna 1986 do 23. listopadu 1990 byly obě součástí města Vyškov, poté se opět osamostatnily a tvoří jednu obec.\n\nV obci k počátku roku 2016 žilo celkem 605  obyvatel. Z nich bylo 318  mužů a 287 žen. Průměrný věk obyvatel obce dosahoval 41,3 % let. Dle Sčítání lidu, domů a bytů provedeném v roce 2011, kdy v obci žilo 546  lidí. Nejvíce z nich bylo (16,3 %) obyvatel ve věku od 30 do 39  let. Děti do 14 let věku tvořily 15,8 % obyvatel a senioři nad 70 let úhrnem 6,4 %. Z celkem 460 občanů obce starších 15 let mělo vzdělání 43 % střední vč. vyučení (bez maturity). Počet vysokoškoláků dosahoval 7,8 % a bez vzdělání bylo naopak 0,2 % obyvatel. Z cenzu dále vyplývá, že ve městě žilo 267 ekonomicky aktivních občanů. Celkem 86,9 % z nich se řadilo mezi zaměstnané, z nichž 75,7 % patřilo mezi zaměstnance, 0,7 % k zaměstnavatelům a zbytek pracoval na vlastní účet. Oproti tomu celých 48 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 232 obyvatel obce (což je 42,5 %), se hlásilo k české národnosti. Dále 158 obyvatel bylo Moravanů a 2 Slováků. Celých 263 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nÚzemím obce prochází dálnice D1 a silnice I/47 v úselu Vyškov - Kroměříž. Dále tudy vedou i silnice III. třídy:\n\n\n\n"}
{"id": "116872", "url": "https://cs.wikipedia.org/wiki?curid=116872", "title": "Hevlín", "text": "Hevlín\n\nObec Hevlín (německy \"Höflein\") se nachází v okrese Znojmo v Jihomoravském kraji. Žije zde obyvatel. První písemná zmínka o obci pochází z roku 1282. Těží se zde cihlářská hlína, severovýchodně od obce je hliniště a moderní cihelna (Heluz). Jde zde také zemědělská výroba (např. Agrospol), ve směru na Hrabětice se nachází velkokapacitní vepřín Větrná.\n\nV obci končí regionální železniční trať Hrušovany nad Jevišovkou-Šanov – Hevlín, pozůstatek trati Rakouské společnosti státní dráhy Stadlau - Laa an der Thaya - Hrušovany n./Jev. - Střelice u Brna. Od roku 2010 na ní není osobní doprava objednávána.\n\n13. června 1996 byl usnesením předsedy Poslanecké sněmovny udělen Hevlínu znak, jehož popis je: stříbrno-modře rozpolcený štít s kolmo postavenou rybou a radlicí obrácených barev. V hlavě štítu tři červené růže se zlatými semeníky, v patě štítu jedna táž růže. List praporu tvoří bílý a modrý vodorovný pruh, v bílém pruhu modrá ryba dlouhá dvě třetiny délky listu.\n\nV letech 2012 až 2014 byl starostou Jiří Dohnal. Na ustavujícím zasedání zastupitelstva v listopadu 2014 ho ve funkci vystřídal Antonín Pichanič (Moravané).\n\n\n\n"}
{"id": "116873", "url": "https://cs.wikipedia.org/wiki?curid=116873", "title": "Hostěradice", "text": "Hostěradice\n\nObec Hostěradice (německy \"Hosterlitz\") se nachází v okrese Znojmo v Jihomoravském kraji. Žije zde obyvatel. Přímo v katastrálním území Hostěradice se nachází dva zatopené lomy, z nich větší východní je vyhledáván potápěči a zájemci o koupání.\n\n\nPrvní písemná zmínka o obci pochází z roku 1200. Od roku 1890 v obci působí sbor dobrovolných hasičů.\n\n\nZa napoleonských válek zde občané podobně jako u města Znojma schovali do svých sklepů, ale z komínů se kouřilo a francouzští vojáci si mysleli že je toto místo prokleté a že tu žijí duchové. Proto Hostěradice opustili a obec zůstala nedotčena.\n\nDo roku 1945 měla vesnice: mlýn, tři cihelny, štěrk a betonové výrobky, mléčné farmy (až 10 000 litrů denně), parní prádelnu s vlastním sociálním zařízením, tři penziony a dvě frézy.\n\n\n"}
{"id": "116874", "url": "https://cs.wikipedia.org/wiki?curid=116874", "title": "Hostim", "text": "Hostim\n\nHostim (rod ž., 2. pád \"do Hostimi nebo Hostimě\", 6. pád \"v Hostimi\") () je obec nacházející se v okrese Znojmo asi 9 km na jihovýchod od města Moravských Budějovic. Žije zde obyvatel.\n\nPrvní písemná zmínka o obci pochází z roku 1252. Zápis z Lince v roce 1252, kde \"Otokarus Dei gratia Dux Austriae et Stiriae et Marchio Morauiae\", což je budoucí český král Přemysl Otakar II., toho času vévoda rakouský, markrabě moravský a štýrský, stvrzuje klášteru Wilhering jeho starší privilegia z roku 1241 a osvobozuje je od advokacie a mýta. Jako svědci mimo jiné jsou uvedeni Pavel z Hostima a jeho bratr Zdeslav (\"Paulus de Hostim cum fratre suo Sdezlao\"). Obec je významná i díky zámku a zřícenině zámeckého velkostatku, který získali v roce 1858 Lichtenštejnové a roku 1908 hrabě Ferdinand Trautmannsdorff, jehož synovi Viktorovi byl velkostatek v roce 1945 konfiskován. Do roku 2014 zastával funkci starosty Ing. Jaroslav Pella, od roku 2014 vykonával funkci starosty Ing. Milan Kouba. Od roku 2018 je starostkou Mgr. Marcela Hanáková.\n\n\n\n\n"}
{"id": "116875", "url": "https://cs.wikipedia.org/wiki?curid=116875", "title": "Horní Dubňany", "text": "Horní Dubňany\n\nObec Horní Dubňany () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1279.\n\nDo roku 2014 zastával funkci starosty Karel Paseka, od roku 2014 vykonává funkci starostky Jiřina Smejkalová\n\n\n\n"}
{"id": "116876", "url": "https://cs.wikipedia.org/wiki?curid=116876", "title": "Horní Kounice", "text": "Horní Kounice\n\nObec Horní Kounice () se nachází v okrese Znojmo v Jihomoravském kraji. Žije zde obyvatel.\n\nSamotné jméno je objevuje v historických spisech jako \"Kuniz\"(popřípadě \"Cuniz\"), nebo \"Chunicz\". Jméno je tvořeno koncovkou \"-ice\" a osobního jména Kúna (německé Konrád). Vyskytují se tedy možnosti, kdo dal Horním Kounicím jméno. Mezi nimi (možná pouze oni) jsou \"Konrád Brněnský, Konrád Znojemský\" a \"Konrád Otta\".\n\nPrvní písemná zmínka o obci pochází z roku 1235. Vesnice vznikala pomocí emfyteutického práva kolem roku 1210. Obec patřila řádu johanitů, o čemž pojednává další z prvních písemných zmínek (15. 9. 1248) ze znojemského farního kostela (jednalo se o desátcích z obce Raklinice), kde figurují i dva johanité – kněz Mikuláš a laik Ortulf – z Horních Kounic (\"fratres hospitalis de Cuniz\"). Nelze vyloučit, že Horní Kounice byly darem krále či markraběte johanitům v Mailbergu.\n\nDne 22. září 1318 podepsal Jan Lucemburský listinu, díky které získávají Horní Kounice velmi významné privilegium. Král se obrací na komtura a jeho spolubratry (\"comendatori et fratribus ordinis cruciferorum sancti Joannis Jerosolimitani in Chunicz\") a ustanovuje, že Horní Kounice mají být do budoucna městečkem (povýšení vesnice na město) (\"ut villa ipsorum Chunicz oppidum forense seu locus forensis esse debeat\") s právem trhu v úterý každého týdne. Komenda v Horních Kounicích měla desátky z obcí Horní Dubňany, Dukovany a Bohuslavice.\n\nPřed 25. dubnem 1424 se Horních Kounic zmocnil Jan z Kunštátu, jelikož se píše „seděním na Horních Hounicích“. Páni z Kunštátu se v Horních Kounicích zabydleli a začali zde vařit pivo. Brzy však museli přestat. Roku 1506 patřily Horní Kounice Janu z Veitmile.\n\nPopis pečeti a erbu pochází z roku 1552 od Ferdinanda II.\n\n\n\n"}
{"id": "116878", "url": "https://cs.wikipedia.org/wiki?curid=116878", "title": "Jarošov nad Nežárkou", "text": "Jarošov nad Nežárkou\n\nJarošov nad Nežárkou (německy \"Jareschau\") je obec v okrese Jindřichův Hradec v Jihočeském kraji. Žije zde obyvatel.\n\nObec Jarošov nad Nežárkou se skládá z osmi částí na sedmi katastrálních územích.\n\nNa území obce v katastrálním území Lovětín je přírodní památka Rybníky u Lovětína.\n\nPrvní písemná zmínka o obci pochází z roku 1340 ovšem nejstarší počátky obce nejsou věrohodně doloženy.\n\nNázev obce bývá spojován se jménem rytíře Jaroše, který byl zřejmě majitelem tvrze v minulosti stojící na místě dnešní fary.\n\nPro obec byl významný rok 1658. Jarošovská rychta dostala do své pečeti část slavatovského erbu – vpravo hledícího medvěda držícího korunovanou přilbici. Tento výjev je i součástí dnešního oficiálního obecního znaku.\n\nV letech 1939 – 1941 učinila z Jarošova nad Nežárkou proslulou obec Jarošovská krojová družina Anny Skálové a Josefa Mikla, která se výrazně podílela na záchraně blatského kroje a přispěla i k jeho popularizaci na veřejnosti. Písně a národopisné scénky pro tuto družinu psala Klára Hůlková, která byla také spisovatelkou.\n\nPo několikaleté odmlce se vytvořila družina nová, která se v současnosti snaží navázat na tradice družiny z první republiky.\n\n\n\n\n"}
{"id": "116879", "url": "https://cs.wikipedia.org/wiki?curid=116879", "title": "Hvězdlice", "text": "Hvězdlice\n\nMěstys Hvězdlice (: \"Neu-Wieslitz\") se nachází v okrese Vyškov v Jihomoravském kraji. Skládají se ze dvou částí, Starých Hvězdlic a Nových Hvězdlic. Žije zde obyvatel.\n\nPrvní písemná zmínka o obci pochází z roku 1353. Od 10. října 2006 byl obci vrácen status městyse.\n\nV obci k počátku roku 2016 žilo celkem 584 obyvatel. Z nich bylo 277 mužů a 307 žen. Průměrný věk obyvatel obce dosahoval 47,9 % let. Dle Sčítání lidu, domů a bytů provedeném v roce 2011, kdy v obci žilo 585 lidí. Nejvíce z nich bylo (13,2 %) obyvatel ve věku od 50 do 59 let. Děti do 14 let věku tvořily 9,4 % obyvatel a senioři nad 70 let úhrnem 10,9 %. Z celkem 530 občanů obce starších 15 let mělo vzdělání 38,3 % střední vč. vyučení (bez maturity). Počet vysokoškoláků dosahoval 3,6 % a bez vzdělání bylo naopak 1,1 % obyvatel. Z cenzu dále vyplývá, že ve městě žilo 245 ekonomicky aktivních občanů. Celkem 91 % z nich se řadilo mezi zaměstnané, z nichž 77,6 % patřilo mezi zaměstnance, 1,2 % k zaměstnavatelům a zbytek pracoval na vlastní účet. Oproti tomu celých 55,4 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 312 obyvatel obce (což je 53,3 %), se hlásilo k české národnosti. Dále 102 obyvatel bylo Moravanů a 6 Slováků. Celých 144 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Hvězdlice. Ta je součástí děkanátu Slavkov - Brněnské dicéze v Moravské provincii. Farním kostelem je kostel svatého Jakuba. Místním knězem je administrátor excurrendo, Brankovice - Mgr. Miroslav Slavíček, farář. Při censu prováděném v roce 2011 se 176 obyvatel obce (30%) označilo za věřící. Z tohoto počtu se 140 hlásilo k církvi či náboženské obci, a sice 119 obyvatel k římskokatolické církvi (20% ze všech obyvatel obce), dále 1 k pravoslavné, 3 k Církvi československé husitské a 6 k českobratrským evangelíkům. Úhrnem 146 obyvatel se označilo bez náboženské víry a 263 lidí odmítlo na otázku své náboženské víry odpovědět.\n\n\n\n"}
{"id": "116880", "url": "https://cs.wikipedia.org/wiki?curid=116880", "title": "Jiřice u Miroslavi", "text": "Jiřice u Miroslavi\n\nObec Jiřice u Miroslavi (německy \"Irritz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1385, kdy náležela klášteru sv. Kláry ve Znojmě. V roce 1609 se připomíná tvrz při prodeji panství Jáchymu Šanovskému z Lisova. Na místě tvrze pak byl v letech 1750–1760 vystavěn barokní zámek, jednopatrová čtvercová stavba. V místě dnešní pošty stávala židovská synagoga z roku 1837, která byla zbořena v letech 1951–1952.\n\nVe vesnici je základní škola pro první stupeň (do páté třídy) a pro děti předškolního věku je tu mateřská školka. Ve volném čase lze navštívit např. fotbalové hřiště nebo knihovnu, která se nachází na obecním úřadu. Dále se v obci nachází kostel sv. Anny, hřbitov, kulturní dům a zdravotní středisko, kde má ordinaci jeden praktický lékař, jeden dětský lékař a jeden zubař.\n\nCelková poloha obce je 853 ha, z toho orná půda zabírá 80 %. Obec Jiřice u Miroslavi je významnou vinohradskou usedlostí. V katastru obce jsou také řazeny ovocné sady.\n\n\n\n"}
{"id": "116881", "url": "https://cs.wikipedia.org/wiki?curid=116881", "title": "Ježkovice", "text": "Ježkovice\n\nJežkovice (: \"Jeschkowitz\") jsou obec v Jihomoravském kraji v okrese Vyškov s obyvateli. Nacházejí se 9 km západně od města Vyškov na jižních svazích Drahanské vrchoviny v nadmořské výšce 450 m. n. m. Obec je půdorysně protáhlá náves zužující se k severozápadu, protéká jí potok Drnůvka ústící do potoka Rostěnického. Dva kilometry na severovýchod od obce se rozprostírá vodní nádrž Opatovice, zásobárna pitné vody pro Vyškov a okolí.\n\nJežkovice byly po značnou část své historie součástí račického panství. V obci v těsném blízkosti hřbitova stojí kaple Nejsvětějšího Srdce Páně postavená v roce 1939. Dnešní obec je od roku 2000 součástí mikroregionu Drahanská vrchovina. V obci je několik podnikatelských subjektů zaměřených převážně na zemědělství a řemeslné práce.\n\nObec s ježkovickým panským dvorem byla po značnou část své historie součástí račického panství s centrem okolo hradu (dnes zámku) Račice. První písemná zmínka o obci pochází z 13. prosince 1375, kdy litomyšlský biskup Albrecht Aleš ze Šternberka a jeho příbuzný Petr ze Šternberka dosvědčili, že budou respektovat výrok soudu, který Albrechtovi ukládal převést račické panství i s Ježkovicemi na Petra ze Šternberka.\n\nDo rukou pánů ze Šternberka se panství dostalo okolo roku 1350. Z výroku soudu z roku 1375 musel biskup Albrecht ze Šternberka odevzdat panství račické s hradem i vsí Račice i Ježkovice Petrovi ze Šternberka. Markvart ze Šternberka v roce 1399 račické panství prodal Petrovi z Kravař a Plumlova, jehož purkrabím byl v roce 1409 jistý Vítek z Ojnic. Po jeho smrti zdědil račické panství jeho syn Jindřich z Kravař a Plumlova, který padl v roce 1420 v bitvě pod Vyšehradem. Panství zdědil jeho bratranec Petr z Kravař a Strážnice, který stranil husitům, a proto roku 1422 vojsko olomouckého biskupa Jana XII. Železného dobylo račický hrad.\n\nPoté na čas drželi a patrně násilím uchvátili Ježkovice, Račice i s hradem, Petr z Konice a Vok V. z Holštejna. Posléze nabyl zpět panství Petrův syn Jiří z Kravař a Strážnice. Po jeho smrti roku 1466 Ježkovice dostala jeho dcera Kunka z Kravař. Jejím manželem byl Václav z Boskovic, který zemřel již roku 1482 a tak Kunka roku 1510 odkázala račické panství svému synovi Ladislavovi z Boskovic. Ten zemřel již o deset let později a panství zdědil jeho synu Kryštof z Boskovic. Ten pak své majetky rozprodával a račiské panství přenechal Jakobu Šarovcovi ze Šarova a posléze ho získal Janu Černohorskému. Během uherských válek na konci roku 1468 obsadilo račický hrad vojsko Matyáše Korvína.\n\nJanův syn Jetřich Dobeš Černohorský z Boskovic prodal roku 1563 Ježkovice i Račice Janu Jetřichovi z Boskovic. Poté panství získal jako dědictví Janův bratranec Albrecht Černohorský z Boskovic. Roku 1568 se díky Zuzaně Černohorské dostaly panské dvory v Račicích i Ježkovicích do rukou Haugviců z Boskovic. Dalším majitelem se stal Bernard Petřvaldský z Petřvaldu, jemuž Račice i Ježkovice přenechali bratři Haugvicové Hanuš a Jáchym.\n\nBernardův synovec Hanuš nechal panství zvelebit a provedl rozsáhlé úpravy zámku Račice. Hanuše na zámku připomíná pamětní deska s jeho životopisem. Hanuš se zúčastnil stavovského povstání proti Habsburkům a po prohrané bitvě na Bílé hoře byli vůdcové povstání zatčeni a krutě potrestáni. Hanuši Petřvaldskému z Petřvaldu byl veškerý jeho majetek zkonfiskován a on sám zemřel ve vězení na Špilberku. Panství račické pak koupil Karl Willinger ze Schonenperku a ten jej obratem i s obcí Ježkovice prodal roku 1630 slezskému komornímu radovi Horaciovi Forno. Jeho syn Karel František Forno roku 1670 prodal panství račické hraběti Julianu Braida-Ronsecca et Corigliano, jenž pocházel z Kalábrie v neapolském království.\n\nItalský rod Braidů vlastnil račické panství včetně Ježkovic po dlouhých 130 let (1670–1800). Poslední z rodu Braidů Karel Antonín prodal račické panství Janu Františku Heinischovi z Haydenburku. V roce 1802 byl majitelem račického panství i panského dvoru v Ježkovicích Jan Huška z Račitzburku a v roce 1830 Antonín Hermann.\n\nJežkovice byla spjata s račickým panstvím až do roku 1926, kdy byly během pozemkové reformy z panství vyčleněny dvory v Ježkovicích a v Podomí. V místních volbách v roce 1929 zvítězila komunistická strana a v roce 1935 Republikánská strana zemědělského a malorolnického lidu před komunisty a národními socialisty, kteří obdrželi stejný počet hlasů. Během druhé světové války zasáhly boje i obec Ježkovice, kdy zde bylo sestřeleno sovětské bombardovací letadlo a vedl se i pouliční boj v obci. Němci byli tehdy z obce vytlačeni směrem k Ruprechtovu. V poslední den války, 9. května 1945, vyvěsili Němci na okraji lesa asi 300 metrů severně od obce bílý prapor kapitulace. Na tomto místě dnes stojí pomník.\n\nV prvních volbách po druhé světové válce zvítězila v obci se 152 hlasy komunistická strana. V obci tak začaly postupně vznikat masové organizace jako byl Svazarm, Československý svaz mládeže nebo Svaz československo-sovětského přátelství. V roce 1953 vznikla v obci kulturní organizace Osvětová beseda. Kino od roku 1950 promítalo filmy jednou za 14 dní. V následujících letech byla založena Mateřská škola či Lidová knihovna.\n\nDnešní obec je součástí mikroregionu Drahanská vrchovina. Je zde evidováno 74 podnikatelských subjektů zaměřených převážně na obchod, stavebnictví a zemědělství. Obec byla elektrifikována v roce 1933 a plynofikována v roce 1999. Vodovod byl zbudován v devadesátých letech z rakoveckého údolí zásobující pitnou vodou obce Ježkovice a Ruprechtov. Dnes je v obci přibližně 170 popisných čísel, z čehož třetina slouží k rekreaci a chalupaření.\n\nObec je součástí Jihomoravského kraje a svou polohou náleží k okresu Vyškov. V místních volbách je voleno 7 členů obecního zastupitelstva, kteří poté ze svých řad vybírají pětičlennou obecní radu, která je ze své činnosti odpovědná celému obecnímu zastupitelstvu. Zastupitelé pak dále volí ze svého středu starostu a místostarostu. Při volbách do obecního zastupitelstva na funkční období 2006–2010 ve dnech 20. a 21. října 2006 byla v Ježkovicích volební účast 58,8% s následujícími výsledky (obecní radu později vytvořili zástupci KDU-ČSL):\nStarostou tak byl zvolen pro funkční období 2006–2010 Josef Pořízek z KDU-ČSL a místostarostkou Anežka Kocourková z téže politické strany. Josef Pořízek byl opětovně zvolen starostou také na ustavujícím zasedání zastupitelstva v roce 2014.\n\nObecní znak a prapor byl Ježkovicím udělen usnesením poslanecké sněmovny dne 12. září 2002. Popis znaku zní: \"V modrém štítě na zeleném návrší stříbrný ježek nesoucí na bodlinách tři zlatá jablka.\" Popis vlajky zní: \"List tvoří dva svislé pruhy, modrý a pilovitý bílý s pěti zuby. V modrém pruhu tři žlutá jablka pod sebou. Poměr šířky k délce listu je 2:3.\"\n\nSlavnostní svěcení obecních insignií, tedy praporu a znaku, proběhlo 5. června 2004 v ježkovické kapli Nejsvětějšího Srdce Páně. Světící obřad provedl brněnský biskup Vojtěch Cikrle za účasti dalších významných osobností z oblasti světské i duchovní. Autorem ježkovických insignií je Miroslav J. V. Pavlů.\n\nObec Ježkovice leží 9 km západně od okresního města Vyškov na území katastru o rozloze 1169 hektarů, z toho 835 ha lesa, 239 ha polí, 37 ha luk a 3 hektary pastvin. Řadí se mezi největší katastry vyškovského okresu. Sousedí na západě s obcí Ruprechtov, na severu s Rychtářovem a Pařezovicemi, na východě s Drnovicemi a Vyškovem a na jihu s Račicemi a Pístovicemi.\n\nObec leží v průměrné nadmořské výšce 400 m. n. m. Ze všech světových stran je obklopena lesy a je považována za vstupní bránu Drahanské vrchoviny. Nejvyšším bodem katastrálního území obce je vrch hradiska Černov o výšce 504 m. n. m. Nachází se přibližně 5 km od Ježkovic směrem na Ruprechtov poblíž pomníku sovětských letců. V Ježkovicích pramení potok Drnůvka, který ústí do Rostěnického potoka a dále pak do řeky Haná. Západním směrem od obce jsou dva malé rybníčky zbudované jako hasičské nádrže a dva kilometry na severovýchod od obce se rozprostírá vodní nádrž Opatovice, zásobárna pitné vody pro Vyškov a okolí. Na západ od Ježkovic je oblast přírodního parku Rakovecké údolí.\n\nPodnebí na celém Vyškovsku patří klimatologicky do oblasti Českomoravské vrchoviny. Projevuje se zde blízkost Drahanské vysočiny s pravidelnými a častými větry přinášejícími čerstvý vzduch z lesů Drahanské vysočiny. Nejčastěji zde vanou západní a severní větry, významný je i podíl větrů východních a jihovýchodních s průměrnou rychlostí 3 m/s.\n\nJežkovice leží v mírně teplé oblasti, kde je za rok v průměru 40–50 letních dní, 110–130 mrazových dní, lednová teplota je zde –2 až –3 stupňů Celsia a v červenci 17–18 stupňů. Srážkový úhrn ve vegetačním období je 400 až 450 mm a v zimním období 200 až 250 mm. Počet dnů se sněhovou pokrývkou je v průměru 50–60 za rok.\n\nJežkovice jsou malou horskou obcí, jež v roce 1930 měla 623 obyvatel s absolutní většinou české národnosti. O třicet let později v roce 1960 poklesl počet obyvatel na 591 osob, 286 mužů a 305 žen. V obci k počátku roku 2016 žilo celkem 381 obyvatel. Z nich bylo 188 mužů a 193 žen. Průměrný věk obyvatel obce dosahoval 42,9% let.\n\nDle Sčítání lidu, domů a bytů provedeném v roce 2011, kdy v obci žilo 368 lidí. Nejvíce z nich bylo (18,2%) obyvatel ve věku od 30 do 39 let. Děti do 14 let věku tvořily 12,8% obyvatel a senioři nad 70 let úhrnem 7,9%. Z celkem 321 občanů obce starších 15 let mělo vzdělání 45,2% střední vč. vyučení (bez maturity). Počet vysokoškoláků dosahoval 6,5% a bez vzdělání bylo naopak 0% obyvatel. Z cenzu dále vyplývá, že ve městě žilo 197 ekonomicky aktivních občanů. Celkem 88,8% z nich se řadilo mezi zaměstnané, z nichž 67% patřilo mezi zaměstnance, 3% k zaměstnavatelům a zbytek pracoval na vlastní účet. Oproti tomu celých 44,3% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 184 obyvatel obce (což je 50%), se hlásilo k české národnosti. Dále 106 obyvatel bylo Moravanů a 1 Slováků. Celých 152 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec Ježkovice spadá pod římskokatolickou farnost Drnovice v děkanství slavkovském. Náleží tak pod správu farního kostela svatého Vavřince v Drnovicích. V těsné blízkosti obecního hřbitova stojí kaple Nejsvětějšího Srdce Páně z třicátých let 20. století. Ke vzniku této kaple značnou měrou přispěl páter Korčián. Podle sčítaní lidu, domů a bytů z roku 2001 se k víře hlásí 150 obyvatel, z toho 110 k římskokatolické církvi, 24 k Církvi československé husitské a jeden k Českobratrské církvi evangelické.\n\nOd roku 1854 měla obec vlastní obecní školu jednotřídku a od roku 1900 byla rozšířena na dvojtřídku a posléze na trojtřídku. Škola v dnešní době není funkční a v bývalé budově dnes sídlí obecní úřad a mateřská škola, která je v provozu jako příspěvková organizace od roku 1953. Děti tak dojíždí do základních škol v Račicích, Drnovicích nebo do některé z vyškovských škol.\n\nV obci působilo před druhou světovou válkou několik společenských organizací: Čtenářský spolek Svornost od roku 1885, Sbor dobrovolných hasičů byl založen v roce 1887, korporace místního odboru Národní jednoty vznikla v roce 1908 a sokolská organizace v obci působí od roku 1921. Poté byla založena i Dělnická tělocvičná jednota propojená s komunistickou stranou a v roce 1924 zde působil spolek Domovina. Dnes v Ježkovicích stále působí organizace Sokol a s ní spojené oddíly tenisu a kopané.\n\nObec každoročně pořádá menší kulturní akce, jako je únorový masopust, červnový den dětí či prosincovou mikulášskou nadílku. Pro konání kulturních akcí je možné využívat malou tělocvičnu nebo obecní knihovnu. V obci se nachází tenisový areál sloužící tenisovému klubu TJ Sokol Ježkovice. Areál má dva antukové tenisové kurty, jeden kurt pro nohejbal a volejbal a tenisovou tréninkovou stěnu. Nad tímto areálem je fotbalové hřiště patřící ježkovickému oddílu kopané.\n\nZačátkem 19. století se v obci začala rozvíjet soukenická výroba. Byly zde vybudovány dvě malé továrny až s dvaceti stavy. O pár let později zde byla zahájena výroba perleťových knoflíků. V roce 1933 bylo v Ježkovicích vytvořeno lesní družstvo, které od račického velkostatku odkoupilo 10 ha lesa a od roku 1948 provozovalo i svou pilu. V roce 1950 bylo v obci založeno zemědělské družstvo s 35 členy, které obhospodařuje dodnes většinu polí na katastrálním území obce. V roce 1956 byl v areálu družstva postaven nový kravín a adaptován vepřín. O tři roky později byly přistavěny dvě drůbežárny.\n\nDopravní struktura a obslužnost je zajištěna komunikací druhé třídy (II/379), již lze označit za dopravní osu SO Drahanská vrchovina, neboť vychází z Vyškova a vede přes Drnovice, Ježkovice, Ruprechtov a Podomí do Blanska. Od 1. ledna 2004 je obec napojena na Integrovaný dopravní systém Jihomoravského kraje. Do obce tak zajíždí linka č. 167 dopravců ČSAD Vyškov a ČAD Blansko zajišťující pravidelné spojení měst Vyškova a Blanska s návazností na Brno.\n\nNa katastrálním území Ježkovic se dnes nenalézají žádné areály průmyslové nebo stavební výroby. Nacházejí se zde jen provozovny drobné výroby jako je zakázková výroba plastových obalů nebo sídlo firmy pro vnitrostátní a mezistátní autodopravu.\n\nNa začátku obce směrem na Drnovice stojí kaple Nejsvětějšího Srdce Páně postavená v roce 1939. V obci a jejím blízkém okolí je zaznamenáno 7 drobných sakrálních památek.\nNa konci obce směrem na Ruprechtov se nachází pomník kapitulace německé armády z druhé světové války. Tento kamenný hranol stojící u lesa symbolizuje ukončení války. Ve středu obce, naproti obecnímu úřadu stojí zvonička s obrazem svatého Floriána a kamenným křížem z roku 1860. V Ježkovicích stojí dva kamenné kříže, jeden uprostřed hřbitova z roku 1884 a druhý před hřbitovem na výjezdu z Ježkovic směrem na Drnovice. Ve středu obce je též pomník obětem první světové války, na němž je plastika ženy s dítětem a osmnáct vytesaných jmen obětí války. V lese, přibližně 5 km od Ježkovic směrem na Ruprechtov, stojí pomník dvou sovětských letců, kteří zde byli sestřeleni dne 25. dubna 1945 v bombardovacím letadle Douglas A-20.\n\nNa katastru obce jsou významná archeologické lokality – dvě keltská hradiště (starší \"Černov\" ze starší doby laténské, datované do doby kolem r. 400 př. n. l., a mladší hradiště Na Zbitých z pozdní doby laténské, z 2. a 1. století př. n. l.), dále pak významná lokalita a zřícenina hradu Kuchlov.\n\nZvlněná krajina katastrálního území Ježkovic, jejíž nadmořská výška se pohybuje v intervalu 300–500 m. n. m., skýtá dobré podmínky pro pěší turistiku i cykloturistiku. Přes obec prochází zelená turistická značka z Vyškova do Ruprechtova a žlutá turistická značka vedoucí do oblasti Moravského krasu a opačným směrem k vodní nádrži Opatovice. Obec též protíná cyklostezka Srdcem jižní Moravy číslo 5071 z Blanska do Vyškova.\n\n\"Svazek obcí mikroregionu Drahanská vrchovina\" byl zaregistrován v roce 2000 a od roku 2003 jej tvoří celkem 12 obcí: Drnovice, Habrovany, Ježkovice, Krásensko, Luleč, Nemojany, Nové Sady, Olšany, Podomí, Račice-Pístovice, Ruprechtov a Studnice. Předmětem činnosti tohoto svazku obcí je vzájemná pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu. Sídlem svazku obcí byl ustanoven Obecní úřad v Lulči. Nejvyšším orgánem svazku obcí je valná hromada, kterou tvoří statutární zástupci obcí svazku. Svazek obcí Drahanské vrchoviny vstoupil dne 22. června 2006 do Národní sítě zdravých měst.\n\n\n\n"}
{"id": "116883", "url": "https://cs.wikipedia.org/wiki?curid=116883", "title": "Kamenná (okres České Budějovice)", "text": "Kamenná (okres České Budějovice)\n\nObec Kamenná (něm. \"Sacherles\") se nachází 7 km jihovýchodně od města Trhové Sviny v okrese České Budějovice, kraj Jihočeský. Žije zde obyvatel.\n\nNad Kamennou se tyčí Kamenská hora, na níž je studánka Zaječí pramen s kapličkou.\n\nObec Kamenná se skládá ze tří částí na dvou katastrálních územích\n\nPrvní písemná zmínka o vsi (\"Saeherleyns\") pochází z roku 1349. Německé jméno představuje zdrobnělinu od slova \"saher\", \"sacher\", znamenajícího bažinnou trávu, ostřici, rákos; český název je doložen od roku 1465 (\"Wes Kamenna\").\n\n\n\n"}
{"id": "116884", "url": "https://cs.wikipedia.org/wiki?curid=116884", "title": "PKP Cargo International", "text": "PKP Cargo International\n\nPKP CARGO INTERNATIONAL a.s., do 2. října 2019 Advanced World Transport a.s. (AWT), do 30. dubna 2010 OKD, Doprava, akciová společnost, (VKM: PCI a AWT, dříve OKDD) je akciová společnost, která vznikla jako dceřiná společnost těžební firmy OKD (Ostravsko-karvinské doly) a od roku 2015 je součástí skupiny PKP Cargo. Její nejvýznamnější aktivitou je provozování dráhy a provozování drážní dopravy. V roce 2019 se po společnostech ČD Cargo a Metrans Rail jednalo o třetího největšího nákladního železničního dopravce v ČR z hlediska objemu výkonů na železniční síti SŽDC. Tržby společnosti dosáhly v roce 2013 výše 4,3 miliard Kč.\n\nTato firma byla založena ke dni 1. ledna 1952, kdy OKD založilo národní podnik OKR – Doprava. Tento podnik spravoval Báňskou dráhu, kolejiště koksoven v Ostravsko–karvinském revíru a postupně také jednotlivých dolů. Samotnou železniční dopravu na Báňské dráze však provozovaly státní dráhy ČSD a provoz na svých vlečkách si zajišťovaly jednotlivé doly samostatně. Postupně však OKR–Doprava začala přebírat provoz i v jednotlivých dolech, nejdříve na nově vznikajících.\n\nDo správy OKR – Doprava přešly postupně také některé tratě od ČSD:\n\n\nK 1. lednu 1994 vznikla privatizací podniku OKR – Doprava (přejmenovaného již v lednu 1991 na OKD, a.s. – Doprava) společnost OKD, Doprava, akciová společnost (zkratka OKD, Doprava a.s.).\n\nPo záplavách v roce 1997 se OKD, Doprava vlastními silami a prostředky opravila těžce poškozenou regionální dráhu Milotice nad Opavou – Vrbno pod Pradědem a od 13. ledna 1998 na této dráze provozovala osobní i nákladní dopravu.\nPo vstupu mateřské firmy OKD do holdingu RPG a po následných majetkových transformacích je OKD, Doprava od 27. srpna 2007 vlastněna jediným akcionářem - společností New World Resources Transportation B.V. se sídlem v Amsterdamu. Ke dni 1. května 2010 došlo v Obchodním rejstříku ke změně jména společnosti OKD, Doprava, akciová společnost na Advanced World Transport a.s. Současně došlo ke změně sídla společnosti, které bylo přeneseno do kancelářského a hotelového komplexu Orchard na Hornopolní ulici v Moravské Ostravě, kde už vedení OKD, Doprava sídlilo od podzimu 2008. Také mateřská společnost se v roce 2010 přejmenovala na Advanced World Transport B.V. \n\nDne 2. října 2019 byla v obchodním rejstříku zapsána změna názvu společnosti Advanced World Transport a.s. na PKP CARGO INTERNATIONAL a.s. Součástí změny názvu společnosti je i rebranding, který spočívá ve změně názvů, loga a korporátních barev subjektů skupiny AWT. Nový společný název – PKP CARGO INTERNATIONAL – má lépe odrážet působení těchto společností na mezinárodním trhu a těsné sepjetí se skupinou PKP CARGO.\n\nV rámci fungování pod vlastníkem New World Resources Transportation OKDD zahájila program akvizic společností z logistické branže. V červnu 2013 je jedním ze tří zájemců o chorvatského železničního dopravce HŽ Cargo.\n\nV srpnu 2008 firma oznámila, že od společnosti Viamont, odkoupila veškeré aktivity společnosti související s nákladní dopravou a provozováním vleček. Jedná se o činnosti, které byly z mateřského Viamontu vyčleněny do nově založené firmy Viamont Cargo. Převzetí Viamontu Cargo firmou OKD, Doprava mělo být po schválení transakce ÚOHS dokončeno do konce roku 2008. K převodu veškerého jmění firmy Viamont Cargo na mateřskou společnost OKD, Doprava došlo k 31. srpnu 2009 a k témuž datu společnost Viamont Cargo zanikla vymazáním z obchodního rejstříku.\n\nV roce 2008 společnost ovládla železniční překládkový terminál Belterminal, který se nachází na styku normálního a širokého rozchodu v běloruském Brestu. Terminál leží u hraničního přechodu Brest / Terespol a jedná se o hraniční bod, přes který směřuje většina zboží mezi Běloruskem a státy Evropské unie. OKD, Doprava vlastní ve společnosti Belterminal podíl 90 %.\nOKD, Doprava byla od srpna 2007 vlastněna jediným akcionářem, společností New World Resources Transportation B.V. se sídlem v Amsterdamu, když tento se v roce 2010 přejmenoval na Advanced World Transport B.V. V roce 2010 majoritní 80 % podíl v AWT B.V. nepřímo vlastnila BXR Group (tehdy ovládaná Zdeňkem Bakalou ), 20 % podíl pak kyperská společnost Hattisburg Enterprises Limited (v roce přeměněna na českou Minezit SE ). V roce 2014, kdy Zdeněk Bakala opustil BXR Group, AWT B.V. přešla pod BMM Group Zdeňka Bakaly. Počátkem září 2014 bylo oficiálně oznámeno, že o odkoupení AWT B.V. a tím i celé skupiny AWT jedná polský dopravce PKP Cargo. Jednání byla završena v prosinci 2014, za 80% podíl zaplatí PKP Cargo 103,2 milionu eur (v přepočtu asi 2,9 miliardy korun).\n\nV květnu 2009 NWRT B.V. oznámila, že kupuje společnost Čechofracht, což je největší logistický operátor v Česku. Pod Čechofracht patří železniční speditér SPEDI-TRANS Praha, silniční nákladní dopravce BlueTrucks a bohumínská společnost VADS, která se zabývá údržbou a pronájmem železničních kotlových vozů. K faktickému začlenění Čechofrachtu do skupiny OKDD došlo k 12. lednu 2010, kdy se jediným akcionářem společnosti stala firma New World Resources Transportation B.V. (tj. matka OKDD). Po rebrandingu OKD, Doprava na AWT se od 1. května 2010 změnil název firmy na AWT Čechofracht, dceřiné společnosti změnily své obchodní jména následovně: AWT SPEDI-TRANS, AWT BlueTrucks, AWT VADS.\n\nV dubnu 2009 bylo oznámeno, že v rámci restrukturalizace se OKD, Doprava spojí s firmou OKD, Rekultivace (OKDR), zabývající se především obnovou krajiny postižené těžbou uhlí. Původním akcionářem OKDR (do 13. srpna 2008) byla společnost OKD, na přechodnou dobu pak společnost RPG Rekultivace a od 5. října 2009 je jediným akcionářem OKD, Doprava. K 1. květnu 2010 se název společnosti změnil na AWT Rekultivace a.s., v září 2010 se jediným akcionářem AWT Rekultivace stala AWT B.V.\n\nSpolečnost provozuje především vlastní rozsáhlou vlečkovou síť na Ostravsku sloužící především k propojení jednotlivých černouhelných dolů v rámci Ostravsko-karvinské a částečně též Podbeskydské uhelné pánve. Mezi tyto vlečky patří mj. Báňská dráha či někdejší Košicko-bohumínská dráha v úseku Louky nad Olší - Bohumín.\nVedle vlečkové sítě v rámci Ostravska firma provozuje (nebo provozovala) také několik větších či menších vleček, např. všechny vlečky na dolech a v koksovnách OKD, vlečku elektráren Dětmarovice, Mělník, Hodonín, Poříčí a Tušimice, vlečkový areál v bývalé firmě Poldi Kladno, dále vlečky Precheza Přerov, Fosfa Poštorná, Teplárna Dvůr Králové nad Labem aj.\n\nNa základě zákona o dráhách platného od 1. ledna 1995, který umožnil volný vstup všech dopravců na celostátní a regionální dráhy, začala OKD, Doprava provozovat také železniční nákladní dopravu na těchto drahách. V současnosti se společnost zabývá především železniční nákladní dopravou po celém území ČR, prostřednictvím dceřiné firmy ŽDD také na Slovensku. Ve spolupráci s dopravci z dalších států pak provozuje nákladní dopravu i do Německa a Polska.\n\nV roce 2007 měl dopravce podíl 2,64 % na výkonech nákladní dopravy všech dopravců na síti tehdejší SŽDC (nyní Správa železnic) podle hrubých tunových kilometrů. To znamená druhou pozici na trhu po Českých drahách. Za rok 2009 však již firma vykázala téměř dvojnásobný podíl na trhu - konkrétně 5,18 % - k čemuž přispělo mj. převzetí výkonů zaniklé společnosti VIAMONT Cargo.\n\nZákladem vnitrostátní dopravy a jeho objemově nejvýznamnější částí je vozba nákladních vlaků na Ostravsku, a to jak po vlastní síti, tak na síti Správy železnic. Jedná se především o přepravu uhlí z jednotlivých dolů OKD k příjemcům v okolí, např. OKK Koksovny, Nová huť, Vítkovické železárny, elektrárna Dětmarovice aj.\n\nMezi relace na delší vzdálenosti patří nebo patřila např. vozba černého uhlí z Ostravska do Přerova, Kladna–Dubí či Kamenných Žehrovic, vozba hnědého uhlí ze Světce–Ledvic do Kladna–Dubí.\n\nJako vůbec první nestátní železniční dopravce odvezla firma nákladní vlak z Česka do Polska. Stalo se tak 29. června 2004, kdy OKD, Doprava odvezla vlak ze stanice Drahotuše přes hraniční přechod Bohumín/Chałupki do stanice Rybnik Towarowy, přičemž dopravcem na polském území byla firma PTKiGK Rybnik. Na česko-polské hranici si PKP CARGO INTERNATIONAL předává vlaky také se společnostmi PKP Cargo, PTK Holding, CTL Logistic, DB Schenker a Rail Polska.\n\nPKP CARGO INTERNATIONAL disponuje vlastními trasami přes státní hranici s dopravci PKP Cargo a CTL Logistic. S případě spolupráce s ostatními dopravci musí požádat o volnou kapacitu z katalogu nabídkových tras provozovatele dráhy.\n\nPrvní vlak OKD, Doprava ve směru na Slovensku byl veden 18. října 2004 přes hraniční přechod Lanžhot/Kúty, dopravcem na Slovensku přitom byla firma ŽDD, což byla dceřiná společnost OKD, Doprava na Slovensku. Vlaky tohoto dopravce jsou však vedeny také přes přechody Čadca či Horní Lideč, byl však zaznamenán i případ vedení nákladního vlaku přes pohraniční stanici Vrbovce, kde jsou jinak provozovány pouze osobní vlaky. Vlaky PKP CARGO INTERNATIONAL jsou na Slovensku vedeny jak pod hlavičkou dceřiné firmy AWT Rail SK, tak přímo na licenci mateřské společnosti PKP CARGO INTERNATIONAL.\n\nVe směru do Německa zahájila OKD, Doprava ve spolupráci s německým dopravcem ITL Eisenbahngesellschaft v roce 2005 dopravu uhlí z Mostecka do Kasselu přes hraniční přechod Děčín/Bad Schandau. Přes stejný hraniční přechod OKD, Doprava ve spolupráci s německým dopravcem RAG Bahn- und Hafenbetriebe v roce 2006 realizovala přepravy pohonných hmot do skladu společnosti Čepro ve Střelicích. Od roku 2007 pak probíhala přeprava koksu v kontejnerech ACTS z Ostravy do Neubergu (přes přechod Česká Kubice/Furth im Wald, dopravcem v Německu byla Bayerische CargoBahn), rozšířená v roce 2008 o křídlo do Porúří (přes Bad Schandau, dopravcem v Německu bylo RBH Logistics, tj. dřívější RAG Bahn- und Hafenbetriebe).\n\nOd 1. ledna 2009 firma převzala na českém území vozbu tranzitních uhelných vlaků z Horního Slezska k rakouským odběratelům. Přeprava probíhá na objednávku spediční společnosti Express Interfracht (součást skupiny ÖBB). Ačkoliv ČD Cargo přešlo do protiútoku a počínaje 1. únorem se jim podařilo převzít většinu přeprav zpět do svých rukou, od září 2011 PKP CARGO INTERNATIONAL opět převzala většinu těchto tranzitních vlaků. Jedná se o cca 5 - 11 párů vlaků denně. Ačkoliv PKP CARGO INTERNATIONAL disponuje vlastními trasami vlaků Polsko - Česko - Rakousko a naopak, v letošním GVD je většina těchto tranzitů trasována ve volných kapacitách provozovatele dráhy (tzv. nabídkové trasy provozovatele dráhy), jen jeden pár vlaků je v současné době veden ve vlastní trase (Rn 49045 Chałupki - Leoben Donawitz / Vn 49046 Leoben Donawitz - Chałupki).\n\nPro tyto tranzitní vlaky je specifikum jejich název, který se vždy skládá z počátečních písmen stanice určení v Rakousku a písmen \"KO\", například vlak Chałupki - Linz Voest Alpine nese název LIKO (LInz KO), Chałupki - Trimeklam je TRIKO, Chałupki - Leoben Donawitz se označuje jako DOKO, Chałupki - Werndorf je WEKO apod. V jedné relaci se pak může nacházet více spojů (LIKO1, LIKO2, DOKO1, DOKO2 atd.). Vlaky jsou ve většině případů sestaveny z polských nebo rakouských vozů řady Falls. V případě vozů Eas (LIKO2, LIKO3) je nutno zajistit kropení těchto vlaků speciální směsí proti prášení. Kropení se provádí v žst. Bohumín-Vrbice a na zakázku jej provádí ČD Cargo.\n\nV této relaci jedí zejména vlak Dětmarovice - Veľká Ida / Veľká Ida - Dětmarovice. Vlak jezdí v kooperaci s ZSSK Cargo.\n\nNepravidelně také PKP CARGO INTERNATIONAL realizuje vlaky Chałupki - Horné Srnie a vlak Chałupki - Rohožník, který je potřeba přistavit do stanice PKP CARGO INTERNATIONAL Zárubek k zapěnování vozů.\nJedná se o pravidelný vlak spojující ostravský závod BC MCHZ a jeho maďarskou pobočku v městě Kazincbarcika. Dopravcem na tomto vlaku je v Česku i na Slovensku PKP CARGO INTERNATIONAL, v maďarsku pak Rail Cargo Hungary (RCH).\n\nPřepravu kontejnerů mezi přístavy zajišťuje nákladní expres Drákula. Vlak jezdí denně mezi rumunským Ciumeşti a německým Hamburgem. Lokomotivy a strojvedoucí AWT vlak vedou v úseku Kúty - Bad Schandau. Na Slovensku je dopravcem Lokorail, v Německu pak ITL Cargo. Nepravidelně pak můžeme potkat NEx Slovensko - Německo - Rotterdam, kde na území Česka je dopravcem PKP CARGO INTERNATIONAL.\nJedná se zejména o relace: Ostrava - Pardubice-Rosice nad Labem (59630/59632); Ostrava - Kladno-Dubí (59640/1), Ostrava - Přerov (59636), Pardubice-Rosice nad Labem - Ostrava (59633/59631), Kladno Dubí - Ostrava (59642/3), Přerov - Ostrava (59637). Mimo tyto pravidelné vlaky samozřejmě další relace podle potřeby (HOLCIM Prachovice, Olomouc, Praha-Malešice, Kamenné Žehrovice a spousta dalších).\n\nV Čechách i na Moravě a ve Slezsku se ostatní výkony plánují příslušnými dispečery operativně.\n\nJako „dispečerky“ pracují lokomotivy obsazené strojvedoucím a vlakvedoucím (1/0), nebo jen strojvedoucím (0/0S) v pravidelných dvanáctihodinových směnách. Veškeré jejich činnosti určuje příslušný vlakový dispečer AWT.\n\nPod tímto názvem PKP Cargo do pohraniční přechodové stanice (Chałupki nebo Petrovice u Karviné) přistaví ucelený vlak s uhlím z různých polských dolů (Borynia, Sczcygłowice apod.) určeným pro koksovnu ArcelorMittal Ostrava. Ačkoliv na území Česka (na síti Správy železnic) vlak dále vede polská lokomotiva ET22 s polským strojvedoucím, vlak jede v licenci PKP CARGO INTERNATIONAL (vlak zavádí dispečerský aparát PKP CARGO INTERNATIONAL). Jako příklad uveďme ranní Pn 49231 Chałupki - Ostrava-Bartovice, zpět se polská lokomotiva vrátí jako Lv 79610 Ostrava-Bartovice - Ostrava-Kunčice. V Ostravě-Kunčicích zapřáhne prázdné vozy PKP Cargo přistavené na koksovnu předešlým vlakem a v trase Vn 49230 je odveze zpět do Chałupek.\n\nSpolečnost se zabývá také kombinovanou dopravou systému ACTS a přepravu kontejnerů zajišťuje jak po železnici, tak po silnici.\n\nPozici v oblasti intermodální dopravy firma posílila vybudováním kontejnerového terminálu v Paskově, který je v provozu od roku 2007. Po dokončení výstavby, což je plánováno na rok 2013, by měla překládková kapacita činit 300 kontejnerů denně, skladovat bude možné 1800 kontejnerů. Terminál slouží především pro potřeby automobilky Hyundai v Nošovicích a její dodavatele. V létě 2009 pak začal být terminál Paskov využíván pro překládku kontejnerů, které začal dopravce ČD Cargo vozit z terminálu Mělník.\n\nOd 14. prosince 2008 společnost převzala v úseku Bad Schandau - Mělník vozbu kontejnerových vlaků relace Rotterdam Maasvlakte - Mělník, dopravcem tohoto vlaku v Německu a Nizozemsku je ERS Railways. Došlo tím k prolomení praktického monopolu ČD Carga v přepravách pravidelných kontejnerových vlaků.\n\nSpolečnost provozovala od 13. ledna 1998 pravidelnou osobní dopravu na regionální trati Milotice nad Opavou – Vrbno pod Pradědem, od 1. ledna 2010 však osobní provoz na této trati převzala společnost Viamont. Podíl na výkonech dopravců v osobní dopravě na síti SŽDC podle vlakových kilometrů činil v roce 2007 0,12 %. Příležitostně také provozuje osobní dopravu po vlastních vlečkách na Ostravsku.\n\nDispečink společnosti PKP CARGO INTERNATIONAL se pro oblast Moravy a Slezska nachází na pracovišti Ostrava a pro oblast Čechy se nachází na pracovišti v Ústí nad Labem.\n\nMá na starosti organizování přidělení konkrétních lokomotiv do jednotlivých výkonů. Organizuje také přistavování lokomotiv do oprav a prohlídek. Pracoviště je obsazeno v pracovní dny od 6 do 14 hodin a to lokomotivním dispečerem a strojmistrem.\n\nPersonal pool má na starosti evidenci lokomotivních a vlakových čet a plánování jejich práce. Jednak přiděluje strojvedoucí na dálkové výkony (sever-jih / východ-západ), tak vlakové čety na jednotlivé dispečerské výkony. Pracoviště je obsazeno v pracovní dny od 6 do 14 hodin techniky železniční dopravy.\n\nPracuje v nepřetržitém režimu a nachází se pouze na pracovišti Ostrava. Řídí provoz dálkových vlaků sever - jih a východ - západ, eviduje mimořádné události a úrazy na celé síti a v rámci celé železniční sítě Česka řeší mimořádnosti v provozu. V jeho kompetenci je také přístavba prázdných vozů objednaných k nakládce. Je vedoucím směny PKP CARGO INTERNATIONAL v Česku.\nNepřetržitě obsazené pracoviště v Ostravě i v Ústí nad Labem. Provozní dispečer zavádí v programu EVAL (ISOŘ KADR) trasy vlaků, eviduje využití lokomotiv a vlakových (lokomotivních) čet v IS EVAL, odesílá rozbory zavedených vlaků (IS APORT, IS COMPOST). Je zodpovědný za celý průběh jízdy vlaku od jeho zavedení až po projetí trasy vlaku a jeho následnému předání ke schválení technologům a ekonomům PKP CARGO INTERNATIONAL prostřednictvím IS EVAL.\n\nPožadavky na trasy vlaků přebírá od vedoucího směny, vlakového dispečera a případně od odpovědných zástupců dceřiných společností (výstavba tratí a koridorů, traťovka apod.).\n\nVzhledem k neustálému rozšiřování činností provozního dispečera se začíná uvažovat o funkci operátora provozního dispečera, který by měl na starosti zejména zasílání rozborů do IS COMPOST/APORT a také editaci událostí EVAL (ISOŘ) mimo polohu Správy železnic (výpravčí stanic na síti AWT nemají možnost vkládat do EVAL informace - události - o příjezdech, odjezdech apod., tuto problematiku zčásti řeší systém GPS, kterým je většina lokomotiv AWT vybavena).\nNepřetržitě obsazené pracoviště v Ostravě i v Ústí nad Labem. Vlakový dispečer hospodaří s přiděleným počtem dispečerských lokomotiv a organizuje jejich práci. Pro každý konkrétní den je stanoven počet nastupujících „dispečerek“ na směnu. Vlakový dispečer pak rozděluje práci jednotlivým dispečerkám a eviduje jejich činnost. Po provozním dispečerovi požaduje trasy k vlakům, které mají „jeho“ dispečerky realizovat.\n\nV roce 2008 firma uváděla, že vlastní téměř 160 lokomotiv, především dieselových, a přes tři a půl tisíce železničních nákladních vozů. V roce 2010 celá skupina AWT (nikoli jen samotná firma AWT) disponovala parkem téměř 170 lokomotiv a 6000 železničních vozů.\n\nZákladem lokomotivního parku PKP CARGO INTERNATIONAL jsou motorové lokomotivy řady 740 (ex T448.0), který je v majetku PKP CARGO INTERNATIONAL několik desítek. Tyto lokomotivy jsou využívány jak pro posun, tak pro traťovou službu, v tom případě zpravidla ve dvojicích spojených dvojčlenným řízením. Pro úsporu nafty jsou v posledních letech některé lokomotivy této řady remotorizovány s použitím motorů Caterpillar 3406 DI-TA s výkonem nastaveným na 369 kW, oproti původním motorům ČKD K 6 S 230 DR o výkonu 880 kW. Zatím má PKP CARGO INTERNATIONAL 7 lokomotiv s tímto nižším výkonem, kterou jsou označeny řadou 740.3.\n\nV traťové službě se dále používají motorové lokomotivy řad 770 a 771, přes 30 modernizovaných lokomotiv řady 753.7 a 4 řady 752.6, jedna lokomotiva řady 753 je v původním provedení. Pro provoz na menších vlečkách používá PKP CARGO INTERNATIONAL také několik kusů menších lokomotiv řad 702, 703, 709, 710 a 720.\n\nOd roku 1998 OKD, Doprava provozovala také elektrické lokomotivy řady 181 a 130, pocházející od Českých drah.\n\nOd roku 2013 AWT vlastní a provozuje také 3 elektrické lokomotivy Siemens ES64U4 \"Taurus\".\n\nPark železničních nákladních vozů této společnosti je tvořen:\n\nVedle výše uvedených aktivit v železniční a intermodální dopravě se tato společnost zabývá silniční dopravou, spedičními službami, opravami silničních a železničních vozidel, stavební činností (především zemní práce a dopravní stavby), těžbou a úpravou uhelných kalů aj.\n\n\n\n"}
{"id": "116885", "url": "https://cs.wikipedia.org/wiki?curid=116885", "title": "Kojátky", "text": "Kojátky\n\nKojátky (původní název \"Kojatka, Kojetice\") jsou obec ležící 3 km na severovýchod od města Bučovice. Patří do správního obvodu Bučovice a leží v okresu Vyškov v Jihomoravském kraji. Roku 1942 byla obec administrativně i katastrálně spojena se sousední osadou Šardičky, která je dosud její částí. Historická obecní pečeť (\"symbol srpu a radlice\"), jejíž originální pečetidlo je uloženo na obecním úřadu, pochází nejpozději z roku 1749, pořízené zřejmě v souvislosti s Tereziánským katastrem. Použití pečeti je doloženo v listině datované 15. září 1749, potvrzující soupis usedlostí a nájemců zahrnutých v katastru Kojátky. Na území obce leží zaniklá osada Kaštanov, patrně v lokalitě místní kapličky. V roce 1986 došlo k administrativnímu spojení s Bučovicemi. Od roku 1992 jsou Kojátky opět samostatnou obcí. Žije zde obyvatel.\n\nKojátky leží v nadmořské výšce 249 m n. m. v předhůří Ždánického lesa, pod pahorky Reblovna a Výrová (297 a 305 m n. m.). Protéká jimi Kojátecký potok ústící do potoka Žlebového, jenž ústí do řeky Litavy. Na jihovýchodě od obce leží celoevropsky významná chráněná lokalita Černecký a Milonický hájek.\n\nV obci stojí zbytky kojáteckého zámku, který byl původně tvrzí ze 16. století, na návsi je postavena kaplička a v části Kaštanov je socha Jana Nepomuckého. Kojátkami prochází modrá turistická značka, která vede z Bučovic přes Orlovickou vrchovinu, což je součást Litenčické pahorkatiny, až do Vyškova.\n\nObec se od pravěku nachází v osídlené zemědělské oblasti na severních svazích údolí řeky Litavy a jejích pravostranných přítoků s částmi chráněné krajinné oblasti Černecký a Milonický hájek. První písemná zmínka o obci pochází z roku 1358. Vlastnictví obce a panství je od konce 14. století zaznamenáno v Moravských zemských deskách. Dekády kolem poloviny 17. století, tedy třicetiletá válka, střet Švédů s Republikou obou národů 1655–1660, válečná účast Sedmihradského vévodství v Polsku i tažení osmanských Turků východní Evropou roku 1672, přinesly celkový hospodářský úpadek severní a východní části Evropy. Vliv válek na hospodářství a stav populace na Moravě pak byl zvláště ničivý. Zhruba v poslední třetině 17. století se hospodářské poměry na Moravě postupně zlepšovaly. Povětšinou zpustlé oblasti se postupně osídlovaly novými osadníky a stabilizovali se vlastníci panství. Od roku 1644 vlastnili obec a panství Kojátky příslušníci rodu Sedlnických z Choltic. První souvislejší přiznávací list vrchnosti (neboli první lánová visitace) je pro Kojátky datován 20. ledna 1668 a pečetěn Janem Štefanem Sedlnickým (\"jeho manželkou byla Ludmila Rosalie Klykočovská\"). V soupisu je 14 usedlostí a celková rozloha polností 246 měřic, při revizi 16. května 1673 je to již 17 usedlostí. V Tereziánském katastru z 15. září 1749 to bylo již 20 usedlostí a 640 měřic obdělávaných pozemků.\n\nPo smrti Jana Štefana Sedlnického na jaře 1693 jeho synové Antonín František a Vilém Hynek 25. listopadu 1693 panství prodali rytíři Bernardu Bravanskému z Chobřan (1666–1722). Jeho dcera Johana, aby mohla vyplatit matce dlužných 8000 zl., odprodala statek za 46 300 zl. svému manželovi Janu Rudolfu Říkovskému. Ten posléze v roce 1714 přikoupil vesnici Šardičky za 18000 zl. Jan R. Říkovský se dožil požehnaného věku 90 let a zemřel v Kojátkách 22. června 1748. Správy panství se ujala opět jeho manželka Johana rozená Bravantská. Ta ještě 15. září 1749 podepsala soupis Tereziánského katastru, ale v té době byla již zřejmě nemocná, nezvládala hospodaření panství, a to zbankrotovalo. Paní Johana podlehla tuberkulóze 27. května 1753 v Kojátkách ve věku 53 let. Panství koupil v dražbě v roce 1754 Karel Josef baron Polzer za částku 48650 zl. Z průvodních záznamů při revizi Tereziánského katastru 19. dubna 1755 vyplynulo, že nájemci pozemků v Šardičkách měli oproti sousedům v Kojátkách mírnější robotní povinnosti a nižší daně. To hodlal nový majitel Karel Josef Polzer upravit v neprospěch Šardičanů. Vzniklým sporem s hrozbou vzpoury se zabývala komise Brněnského kraje, která provedla na místě šetření a sepsala o tom zápis z 21. dubna 1755, ve kterém je také uložena výpověď dvou zástupců ze Šardiček, včetně jejich vlastnoručních podpisů. Rebelie byla zažehnána.\n\nV roce 1810 byla v Kojátkách a společně i pro Šardičky založena obecná škola, od roku 1874 pak působila jako dvojtřídní. Stavební rozšíření bylo provedeno nákladem Arnošta rytíře Mannera. Škola působila asi do roku 1942. Po jejím zrušení bylo školství soustředěno v Bučovicích.\n\nPři první pozemkové reformě nové Československé republiky v roce 1921 byl statek zestátněn. V soupisu pozemkové reformy měl alodiální statek Kojátky–Šardičky zapsáno celkem 241 ha polností. Státní pozemkový úřad v roce 1922 přidělil části velkostatku 38 občanům Kojátek a Šardiček na rozšíření zahrad a stavební místa. Další dělení statku proběhlo v roce 1924 včetně převodu majetku na obec. Jako poslední majitel zámečku v Kojátkách je uváděna rodina Rýmerů. V roce 1930 statek zanikl.\n\n\nProfil krajiny kolem Kojátek je typický erozně denudačním reliéfem s erozními plošinami, široce zaoblenými rozvodnými hřbety a rozevřenými úvalovitými a neckovitými údolími. Místo umožňuje snadné obdělávání půdy, takže bylo obhospodařováno od pravěku. Pozemky v katastru se rozkládají na severních svazích řeky Litavy a jejich pravostranných přítoků vinoucích se v zvlněném terénu. Úrodnost a produkční možnosti půdy jsou dány geologickým charakterem podloží z flyšových karbonátových pískovců ždánické jednotky, překrytých úrodnou sprašovou vrstvou. Odlesnění působí silnou závislost úrody na vodních srážkách, které se v průběhu staletí značně lišily.\n\nNelesní společenstva jsou zastoupena širokolistými teplomilnými trávníky, které jsou druhově pestré s výskytem řady dnes ohrožených druhů. Z dostupných dat je zřejmé, že celkově vyšší intenzita dešťů od konce 17. století (malá doba ledová) až asi do konce 19. století vytvářela pro zdejší obce dobré podmínky pro rozvoj zemědělství. Stabilizoval se i biotop krajiny, který navazuje na chráněný krajinný útvar Černecký a Milonický hájek. Na západním svažitém okraji obce byly retenční nádrže, které však v sušším období, zhruba od konce 19. století až dodnes, zanikly. Vodní mlýn, který zde stával, byl zbořen v roce 1912.\n\nOblast Kojátek se v novověku stala zásobovacím zázemím větších okolních měst Bučovic, Vyškova, Slavkova a Koryčan, kde se od konce 17. století intenzivnějí rozvíjel průmysl, řemesla a obchod. Zároveň ale také byla oblastí často zasaženou nájezdy a drancováním při různých vojenských taženích Moravským úvalem či jeho jižní částí Moravskou bránou na jih do oblasti Panonie. Byla zde také krátká nepříznivá období, která vedla k neúrodě a hladomoru, například v letech 1771–1772.\n\nObec je součástí Jihomoravského kraje a okresu Vyškov. Ve znaku, doloženém již roku 1749 (Tereziánský katastr), je symbol radlice a srpu s nápisem SIGILIUM AVF KOJATKA. Ke konci 19. století obec spravovala obecní devítičlenná rada, v čele byl starosta. V letech 1873–1903 byl starostou František Ženatý, do roku 1909 Jan Ševčík, 1909–1912 Josef Novák, do 1923 František Vlaha, do 1927 Vilém Tesař a posléze až do 1931 František Pukl.\n\nV místních volbách se volí 7 členů obecního zastupitelstva, kteří poté ze svých řad vybírají starostu a místostarostu. Současné zastupitelstvo a zvolený starosta ve volbách 2018 jsou uvedeni na oficiální stránce obce Kojátky .\n\nKojátky jsou zemědělskou obcí, jež měla v roce 1930 asi 470 obyvatel převážně české národnosti. O třicet let později v roce 1960 vzrostl počet obyvatel na 531 osob (i se Šardičkami), 258 mužů a 273 žen. V obci k počátku roku 2016 žilo celkem 308 obyvatel. Z nich bylo 163 mužů a 145 žen. Průměrný věk obyvatel obce dosahoval 41,4 % let. Dle Sčítání lidu, domů a bytů provedeném v roce 2011, kdy v obci žilo 327 lidí. Nejvíce z nich bylo (16,2 %) obyvatel ve věku od 0 do 14 let. Děti do 14 let věku tvořily 16,2 % obyvatel a senioři nad 70 let úhrnem 5,8 %. Z celkem 274 občanů obce starších 15 let mělo vzdělání 42,7 % střední vč. vyučení (bez maturity). Počet vysokoškoláků dosahoval 4 % a bez vzdělání bylo naopak 0,4% obyvatel. Z cenzu dále vyplývá, že ve městě žilo 149 ekonomicky aktivních občanů. Celkem 87,9 % z nich se řadilo mezi zaměstnané, z nichž 64,4 % patřilo mezi zaměstnance, 3,4 % k zaměstnavatelům a zbytek pracoval na vlastní účet. Oproti tomu celých 51,1 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 150 obyvatel obce (což je 45,9 %), se hlásilo k české národnosti. Dále 58 obyvatel bylo Moravanů a 5 Slováků. Celých 95 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec Kojátky přísluší k římskokatolické farnosti Bučovice náležící do slavkovského děkanátu. Farním kostelem je bučovický kostel Nanebevzetí Panny Marie. Matriky narozených, oddaných a zemřelých jsou archivovány od roku 1735.. Součástí obce Kojátky také jsou od roku 1942 dřívější Šardičky, které od roku 1685 až do ~1777 patřily pod farnost Milonice. Při censu prováděném v roce 2011 se 51 obyvatel obce (16 %) označilo za věřící. Z tohoto počtu se 40 hlásilo k církvi či náboženské obci, a sice 29 obyvatel k římskokatolické církvi (9% ze všech obyvatel obce) a 1 k Církvi československé husitské. Úhrnem 144 obyvatel se označilo bez náboženské víry a 132 lidí odmítlo na otázku své náboženské víry odpovědět.\n\nV Kojátkách byl od roku 1556 až do 1880 prosperující pivovar, palírna a chmelnice, dva mlýny, jeden vodní a jeden větrný (funkční až do 1926) a kolem roku 1750 zde byla i fungující koželužna. Hostinec „\"U tří zajíců\"“ a s ním spojený vodní mlýn, které se nacházely poblíž soutoku Kojáteckého a Kozlanského potoka. K hostinci \"U tří zajíců\" náležely zahrada, stodola, chlív a sklep (stav k roku 1875). Vodní mlýn byl zbourán v roce 1912 (\"klimatické podmínky koncem 19. století zhoršily kapacitu vodních zdrojů\"). V 19. století až do první pozemkové reformy 1921 bylo panství součástí velkostatku Bohdalice ve vlastnictví rodu Mannerů. V Kojátkách pak působila jen hospodářská správa pro přilehlé statky.\n\nV období asi od roku 1870 až do začátku první světové války se obci hospodářsky relativně dařilo. Pivovar ukončil práci v roce 1880. Na druhé straně zemědělské produkty nacházely odbyt zejména v blízkých Bučovicích. Pro obec byla významná výstavba a provoz železnice (1887) z Brna k Vlárskému průsmyku, budovaly se kvalitnější silnice. Působil zde i Spořitelní a záloženský spolek a Dobrovolná hasičská jednota. První světová válka a zejména její závěrečné období přineslo obyvatelům hlad a vyčerpání veškerých zásob. Další rozvoj obce se zmrazil na příštích zhruba deset let. V roce 2015 byla zbudována centrální kanalizace a modernizována místní komunikace.\n\nDopravní obslužnost je v současnosti zajištěna silnicí 2. třídy II/431 (Vyškov – Bohdalice – Bučovice – Ždánice) s odbočkou na Kojátky silnicí 3. třídy III/4317. Po východní hranici katastrálního území prochází silnice 2. třídy II/429 (Bohdalice – Nesovice – Koryčany – Osvětimany). V obci jsou vybudovány čtyři autobusové zastávky Kojátky – rozc.3.0 (z), Kojátky – Kaštanov, Kojátky – dědina a Kojátky – Šardičky. Autobusovou dopravu zajišťuje linkový spoj Integrovaného dopravního systému Jihomoravského kraje s č. 644 (Bučovice – Kojátky) a č. 156 (Bučovice – Vyškov).\n\n\n\n\n"}
{"id": "116887", "url": "https://cs.wikipedia.org/wiki?curid=116887", "title": "Komařice", "text": "Komařice\n\nObec Komařice (\"Komářice\", ) se nachází v okrese České Budějovice v Jihočeském kraji, zhruba osm kilometrů severozápadně od Trhových Svin a 12 km jihovýchodně od Českých Budějovic. Žije zde obyvatel.\n\nPrvní písemná zmínka o vesnici pochází z roku 1278, ale tyto zprávy nejsou považovány za spolehlivé. První potvrzená zmínka je z roku 1346, kdy se zde připomíná Beneš z Komařic (\"Benessius de Komarzicz\"). V letech 1566 až 1566 přestavěl Jiří Kořenský z Terešova komařickou tvrz na renesanční zámek. Zámek s panstvím koupil roku 1623 od Ctibora Kořenského cisterciácký klášter ve Vyšším Brodě, který pak držel ves až do zrušení poddanství. Po třicetileté válce byly Komařice téměř zpustlé (pouze dvě ze 46 hospodářských stavení byly schopny platit kontribuci, tj. daň v naturáliích). Přestože klášter tehdy povolával ke znovuosídlení osadníky z převážně německojazyčných oblastí, postupně převládla ve vsi opět česká národnost (např. roku 1910 tvořili Češi přes 98 % obyvatelstva). Do roku 1904 v Komařicích fungoval pivovar.\n\nOd roku 1850 až po současnost jsou Komařice samostatnou obcí, s výjimkou krátkého období od poloviny roku 1985 do 23. listopadu 1990, kdy tvořily součást obce Strážkovice. V letech 1850–1913 a 1943–1945 byla součástí Komařic osada Stropnice.\n\nObec Komařice se skládá ze čtyř částí na třech katastrálních územích\n\n\n\n"}
{"id": "116888", "url": "https://cs.wikipedia.org/wiki?curid=116888", "title": "Malínky", "text": "Malínky\n\nObec Malínky se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1408.\n\nV obci k počátku roku 2016 žilo celkem 142  obyvatel. Z nich bylo 77  mužů a 65 žen. Průměrný věk obyvatel obce dosahoval 41,4% let. Dle Sčítání lidu, domů a bytů provedeném v roce 2011, kdy v obci žilo 137  lidí. Nejvíce z nich bylo (16,8%) obyvatel ve věku od 0 do 14  let. Děti do 14 let věku tvořily 16,8% obyvatel a senioři nad 70 let úhrnem 6,6%. Z celkem 114  občanů obce starších 15 let mělo vzdělání 57% střední vč. vyučení (bez maturity). Počet vysokoškoláků dosahoval 1,8% a bez vzdělání bylo naopak 0,9% obyvatel. Z cenzu dále vyplývá, že ve městě žilo 54 ekonomicky aktivních občanů. Celkem 77,8% z nich se řadilo mezi zaměstnané, z nichž 63% patřilo mezi zaměstnance, 1,9% k zaměstnavatelům a zbytek pracoval na vlastní účet. Oproti tomu celých 50,4% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 64 obyvatel obce (což je 46,7%), se hlásilo k české národnosti. Dále 27 obyvatel bylo Moravanů a 1 Slováků. Celých 78 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116889", "url": "https://cs.wikipedia.org/wiki?curid=116889", "title": "Lovčičky", "text": "Lovčičky\n\nLovčičky jsou obcí jež se nachází v okrese Vyškov v Jihomoravském kraji. Leží přibližně 12 km od Slavkova u Brna v údolí o nadmořské výšce 260 m n. m. Žije zde obyvatel.\n\nPrvní písemná zmínka o obci pochází z roku 1141. Sweydiger Haugvic z Biskupic koupil Lovčičky roku 1376.\n\nV obci působí sokolská jednota. V roce 2017 obec začala (z dotace Jihomoravského kraje i obce) opravovat sokolovnu, aby jí vrátila původní podobu. Šlo zejména o opravu střechy a výměnu oken.\nV obci k počátku roku 2016 žilo celkem 663  obyvatel. Z nich bylo 322  mužů a 341 žen. Průměrný věk obyvatel obce dosahoval 39,8% let. Dle Sčítání lidu, domů a bytů provedeném v roce 2011, kdy v obci žilo 586  lidí. Nejvíce z nich bylo (15,2%) obyvatel ve věku od 20 do 29  let. Děti do 14 let věku tvořily 15% obyvatel a senioři nad 70 let úhrnem 7,2%. Z celkem 498  občanů obce starších 15 let mělo vzdělání 38,2% střední vč. vyučení (bez maturity). Počet vysokoškoláků dosahoval 6% a bez vzdělání bylo naopak 0,2% obyvatel. Z cenzu dále vyplývá, že ve městě žilo 281 ekonomicky aktivních občanů. Celkem 94% z nich se řadilo mezi zaměstnané, z nichž 67,6% patřilo mezi zaměstnance, 2,1% k zaměstnavatelům a zbytek pracoval na vlastní účet. Oproti tomu celých 47,3% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 235 obyvatel obce (což je 40,1%), se hlásilo k české národnosti. Dále 147 obyvatel bylo Moravanů a 1 Slováků. Celých 294 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116890", "url": "https://cs.wikipedia.org/wiki?curid=116890", "title": "Lysovice", "text": "Lysovice\n\nLysovice (původně se psaly \"Lissowitz\") jsou obec Jihomoravského kraje ležící v jižní části okresu Vyškov. Nacházejí se 11 km jižně od města Vyškov u silnice z Rostěnic do Kučerova v nadmořské výšce 270 m n. m. Obec s obyvateli je půdorysně tzv. návesní silnicovka, kterou protéká Lysovický potůček ústící do Rostěnického potoka. Nad jih od obce ční kopec Větrník (394 m n. m.).\n\nObec Lysovice byla až do druhé světové války součástí německého ostrůvku v okrese Vyškov. Po válce byli Němci z Lysovic vystěhováni a obec byla nově osídlena českými rodinami. Je zde historická památková zóna s domy se žudry a filiální kostel Nejsvětějšího Srdce Páně. Dnešní obec je součástí mikroregionu Větrník, v obci je několik podnikatelských subjektů zaměřených převážně na obchod, stavebnictví a zemědělství.\n\nPrvní písemná zmínka o Lysovicích pochází z roku 1465, kdy je obec uvedena v souvislosti s placením poplatků olomouckému biskupství pod názvem \"Lissowicz\". Další dochovaná zmínka je záznam o vlastnictví Lysovic dominikánkami od svaté Kateřiny v Olomouci, které obec drželi v roce 1519. Podle tehdejších příjmení obyvatel lze soudit, že převážná část osadníků byli Němci, zřejmě potomci německých kolonistů, které na Vyškovsko uvedli na konci 13. století páni z Obřan (samotné Lysovice byl až do roku 1945 součástí německého jazykového ostrůvku na Vyškovsku). Dominikánskému klášteru obec náležela až do roku 1685, kdy se stal jejím novým majitelem Dominik Ondřej hrabě z Kounic. Ten upravil lysovickým roboty a připojil obec k slavkovskému panství.\n\nV roce 1718 bylo v obci zaznamenáno 43 usedlostí s převážně německým obyvatelstvem. Lysovičtí Němci se živili hlavně zemědělstvím a navíc si přivydělávali povoznictvím do Polska. Pozemkové knihy se dochovaly od roku 1807. Roku 1822 bylo v Lysovicíh 54 usedlostí. První německá škola v obci vznikla v roce 1846. Nová německá škola byla původně jednotřídní, v roce 1918 navýšila svou kapacitu díky přeložení německé měšťanské školy.\n\nZ původních německých spolků lze zmínit zejména spolek hasičů z roku 1880, dále pak chovatelský z roku 1911, pěvecký a malozemědělský spolek z roku 1924. V obci též působila německá organizace .\n\nVe volbách v období první republiky v obci dominovaly německé strany: v roce 1929 vyhrála volby Německá křesťansko sociální strana lidová, v roce 1935 pak Sudetoněmecká strana. Při osvobozování 20. dubna 1945 byly Lysovice zasaženy sovětskými bombardéry, které prováděly nálety na německé pozice na Vyškovsku. Po druhé světové válce byli Němci z Lysovic vystěhováni (a rovněž zanikl celý vyškovský jazykový ostrůvek) a obec osídlily české rodiny. Ve volbách po roce 1946 zvítězila před komunisty a sociálními demokraty Československá strana lidová. Záhy v již čistě české obci byla otevřena česká základní škola, později i škola mateřská.\n\nOd 1. ledna 1986 do 23. listopadu 1990 byla obec součástí města Vyškov.\n\nV obci k počátku roku 2016 žilo celkem 279 obyvatel. Z nich bylo 146 mužů a 133 žen. Průměrný věk obyvatel obce dosahoval 40,6 let. Dle Sčítání lidu, domů a bytů provedeném v roce 2011, kdy v obci žilo 270 lidí. Nejvíce z nich bylo (17,8%) obyvatel ve věku od 0 do 14 let. Děti do 14 let věku tvořily 17,8% obyvatel a senioři nad 70 let úhrnem 5,9%. Z celkem 222 občanů obce starších 15 let mělo vzdělání 45,9% střední vč. vyučení (bez maturity). Počet vysokoškoláků dosahoval 6,8% a bez vzdělání bylo naopak 0,5% obyvatel. Z cenzu dále vyplývá, že ve městě žilo 127 ekonomicky aktivních občanů. Celkem 89% z nich se řadilo mezi zaměstnané, z nichž 66,1% patřilo mezi zaměstnance, 3,1% k zaměstnavatelům a zbytek pracoval na vlastní účet. Oproti tomu celých 51,1% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 98 obyvatel obce (což je 36,3%), se hlásilo k české národnosti. Dále 86 obyvatel bylo Moravanů a 4 Slováků. Celých 80 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Kučerov. Ta je součástí děkanátu Slavkov - Brněnské dicéze v Moravské provincii. Farním kostelem je kostel svatého Petra a Pavla. Místním knězem je administrátor excurrendo, Kučerov - R. D. Jan Hanák.\n\nPři censu prováděném v roce 2011 se 80 obyvatel obce (30%) označilo za věřící. Z tohoto počtu se 56 hlásilo k církvi či náboženské obci, a sice 54 obyvatel k římskokatolické církvi (20% ze všech obyvatel obce) a 1 k Církvi československé husitské. Úhrnem 61 obyvatel se označilo bez náboženské víry a 129 lidí odmítlo na otázku své náboženské víry odpovědět.\n\nObec je součástí Jihomoravského kraje a svou polohou náleží k okresu Vyškov. V místních volbách je voleno 7 členů obecního zastupitelstva, kteří poté ze svých řad vybírají pětičlennou obecní radu, která je ze své činnosti odpovědná celému obecnímu zastupitelstvu. Ti pak dále volí ze svého středu starostu a místostarostu. Při volbách do obecního zastupitelstva na funkční období 2006–2010 ve dnech 20. a 21. října 2006 byla v Lysovicích volební účast 72,77 % s následujícími výsledky (obecní radu později vytvořili zástupci Nezávislých kandidátů):\nVe volebním období 2010–2014 a poté opět v roce 2014 byl zvolen starostou Zdeněk Gryc.\n\nŠkola (německá jednotřídka) byla založena v roce 1846. V roce 1918 sem byla přeložena z Vyškova německá měšťanka. Česká obecná škola byla otevřena v roce 1945 a mateřská škola v roce 1946. Dnes v Lysovicích škola není, žáci navštěvují ZŠ v Rostěnicích. V obci je filiální kostel Nejsvětějšího Srdce Páně. Obec je tak přifařena do Kučerova. Kostel se nachází v severovýchodní části obce, za objektem je situován hřbitov.\n\nPro konání kulturních akcí je možné využívat sál s kapacitou 120 míst, který se nachází v budově Kulturního domu. Knihovna v obci je v budově Obecního domu v Lysovicích.\n\nV obci je sportovní areál, který provozuje Tělovýchovná Jednota Lysovice. Tento areál stojí v severovýchodní části obce. Dále pak je v obci jedno oplocené hřiště pro volejbal a košíkovou. Na návsi též stojí tělocvična a nové hřiště pro děti.\n\nV obci se nachází areál bývalého zemědělského střediska, jenž v dnešní době zemědělským účelům již neslouží a je využíván jen ke skladování. Tento areál je v pásmu hygienické ochrany vyhlášené v roce 1989 pro zemědělské družstvo Rozvoj Rostěnice – středisko Lysovice. Mezi tímto areálem a obcí jsou umístěny nefunkční betonové silážní věže, které nejsou využívány a chátrají.\n\nDopravní obslužnost je zajištěna silnicí 3. třídy III/4316 Rostěnice–Zvonovice–Lysovice. Ta se v Rostěnicích připojuje na stykovou křižovatku tvaru „T“ se silnicí III/4314. Silnice III/4314 křižuje II/430 Brno–Holubice–Rousínov úrovňovou křižovatkou. V obci je vybudována jedna autobusová zastávka, jenž zároveň slouží jako turistické odpočívadlo. Autobusovou dopravu zajišťuje jeden linkový spoj z Vyškova do Lysovic. Tento spoj je součástí Integrovaného dopravního systému Jihomoravského kraje.\n\nNa katastrálním území Lysovic se nenalézají žádné areály průmyslové nebo stavební výroby. Nacházejí se zde jen provozovny drobné výroby jako je autoservis nebo sídlo firmy pro zemní a stavební práce.\n\n\nObec Lysovice není kvůli zemědělskému charakteru s velkými plochami polí příliš turisticky atraktivním místem. Krátkodobým cílem v obci jsou zejména památkově hodnotné prostory a církevní objekty. Přes obec prochází červená turistická značka ze Skalice nad Svitavou až do Starého Města u Uherského Hradiště. V úseku z Vyškova do Bučovic není tato turistická cesta vzhledem k bezlesnému úseku příliš využívaná. Její označník stojí uprostřed návsi poblíž nově zbudovaného turistického odpočívadla.\n\n\"Svazek obcí mikroregionu Větrník\" byl zaregistrován 20. listopadu 2000 a tvoří jej celkem 8 obcí: Rostěnice-Zvonovice, Bohdalice-Pavlovice, Dražovice, Kučerov, Lysovice, Hlubočany a Tučapy. Předmětem činnosti tohoto svazku obcí je vzájemná rozvojová pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu apod. Sídlem svazku obcí byl ustanoven Obecní úřad v Rostěnicích-Zvonovicích. Nejvyšším orgánem svazku obcí je valná hromada, poté správní rada, dozorčí rada a jednatel.\n\n\n"}
{"id": "116891", "url": "https://cs.wikipedia.org/wiki?curid=116891", "title": "Letonice", "text": "Letonice\n\nObec Letonice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1235. K Letonicím patří také pověst o Větrníku, odehrávající se na území přírodní rezervaci Větrníky.\n\nV obci k počátku roku 2016 žilo celkem 1383  obyvatel. Z nich bylo 695  mužů a 688 žen. Průměrný věk obyvatel obce dosahoval 42,2% let. Dle Sčítání lidu, domů a bytů provedeném v roce 2011, kdy v obci žilo 1346  lidí. Nejvíce z nich bylo (15,8%) obyvatel ve věku od 30 do 39  let. Děti do 14 let věku tvořily 13,3% obyvatel a senioři nad 70 let úhrnem 7%. Z celkem 1167  občanů obce starších 15 let mělo vzdělání 39% střední vč. vyučení (bez maturity). Počet vysokoškoláků dosahoval 8,5% a bez vzdělání bylo naopak 0,3% obyvatel. Z cenzu dále vyplývá, že ve městě žilo 683 ekonomicky aktivních občanů. Celkem 91,8% z nich se řadilo mezi zaměstnané, z nichž 74,2% patřilo mezi zaměstnance, 2% k zaměstnavatelům a zbytek pracoval na vlastní účet. Oproti tomu celých 46,5% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 551 obyvatel obce (což je 40,9%), se hlásilo k české národnosti. Dále 389 obyvatel bylo Moravanů a 6 Slováků. Celých 627 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV letech 2010 až 2014 byl starostou Jiří Skokan. Na ustavujícím zasedání zastupitelstva v listopadu 2014 byl do této funkce zvolen opětovně. Jeho cílem je v následujícím období rekonstrukcí chodníků v obci a zázemí pro technické služby vesnice.\n\n\n"}
{"id": "116892", "url": "https://cs.wikipedia.org/wiki?curid=116892", "title": "Krásensko", "text": "Krásensko\n\nObec Krásensko ( \"Schönau\") se nachází v okrese Vyškov v Jihomoravském kraji. Žije zde obyvatel.\n\nKrásensko není územně celistvé, část jeho území (k. ú. \"Krásensko II\") odděluje obec Kulířov.\n\nPrvní písemná zmínka o obci pochází z roku 1348, kdy český panovník Karel IV. listinou z 30. srpna potvrdil tuto ves jako majetek Pustiměřského kláštera. Dříve se jmenovala Krásné Pole. Za husitských válek byla opuštěna. Po zániku kláštera roku 1588 připadla olomouckému biskupství a stala se součástí vyškovského panství.\n\nZa druhé světové války v roce 1944 bylo Krásensko vysídleno kvůli vybudování vojenské střelnice, v roce 1945 však bylo opětovně osídleno. Pošta v obci byla založena 3. března 1947.\n\nObec v roce 2010 zvítězila v krajském kole soutěže Vesnice roku.\n\nV obci k počátku roku 2016 žilo celkem 415 obyvatel. Z nich bylo 208 mužů a 207 žen. Průměrný věk obyvatel obce dosahoval 41,6 % let. Dle Sčítání lidu, domů a bytů provedeném v roce 2011, kdy v obci žilo 410 lidí. Nejvíce z nich bylo (16,3 %) obyvatel ve věku od 30 do 39 let. Děti do 14 let věku tvořily 15,6 % obyvatel a senioři nad 70 let úhrnem 9 %. Z celkem 346 občanů obce starších 15 let mělo vzdělání 34,7 % střední vč. vyučení (bez maturity). Počet vysokoškoláků dosahoval 10,4 % a bez vzdělání bylo naopak 0,9 % obyvatel. Z cenzu dále vyplývá, že ve městě žilo 200 ekonomicky aktivních občanů. Celkem 90,5 % z nich se řadilo mezi zaměstnané, z nichž 72,5 % patřilo mezi zaměstnance, 1,5 % k zaměstnavatelům a zbytek pracoval na vlastní účet. Oproti tomu celých 49 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 200 obyvatel obce (což je 48,8 %), se hlásilo k české národnosti. Dále 123 obyvatel bylo Moravanů a 2 Slováků. Celých 145 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116894", "url": "https://cs.wikipedia.org/wiki?curid=116894", "title": "Nemotice", "text": "Nemotice\n\nNemotice ( ) jsou obec v okrese Vyškov v Jihomoravském kraji na říčce Kyjovka, 9 km východně od Bučovic. Žije zde obyvatel.\n\nPrvní písemná zmínka o obci pochází z roku 1327, kdy se píše o zdejším kostele a faráři. Původně se nazývala Němotice podle osobního jména Němota. Fara zanikla během třicetileté války, od roku 1653 jsou vedeny pozemkové knihy. Škola je zde od roku 1758, současný kostel sv. Václava asi od roku 1793. V roce 1836 zemřelo na choleru 70 obyvatel. K roku 1846 se zde uvádí škola, dvůr velkostatku, mlýn a hostinec. V letech 1908–1975 byla provozována železniční trať z Nemotic do Koryčan. Na kopci obtékaném Kyjovkou západně od centra obce bývala tvrz, která se poprvé připomíná v roce 1371, zanikla někdy po roce 1531, kdy se zmiňuje naposled.\n\nV roce 2016 bylo vybudováno nové víceúčelové hřiště na fotbal, tenis, volejbal a košíkovou. Náklady na sportoviště představovaly jeden milion šest set tisíc korun. Polovinou, tedy osmi sty tisíci korunami, přispěla Nadace ČEZ a dalšími čtyřmi sty tisíci Jihomoravský kraj.\n\nV obci k počátku roku 2016 žilo celkem 410  obyvatel. Z nich bylo 221  mužů a 189 žen. Průměrný věk obyvatel obce dosahoval 44,4% let. Dle Sčítání lidu, domů a bytů provedeném v roce 2011, kdy v obci žilo 373  lidí. Nejvíce z nich bylo (16,6%) obyvatel ve věku od 50 do 59  let. Děti do 14 let věku tvořily 12,3% obyvatel a senioři nad 70 let úhrnem 7,2%. Z celkem 327  občanů obce starších 15 let mělo vzdělání 36,7% střední vč. vyučení (bez maturity). Počet vysokoškoláků dosahoval 6,4% a bez vzdělání bylo naopak 0% obyvatel. Z cenzu dále vyplývá, že ve městě žilo 165 ekonomicky aktivních občanů. Celkem 86,1% z nich se řadilo mezi zaměstnané, z nichž 68,5% patřilo mezi zaměstnance, 2,4% k zaměstnavatelům a zbytek pracoval na vlastní účet. Oproti tomu celých 45,3% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 130 obyvatel obce (což je 34,9%), se hlásilo k české národnosti. Dále 82 obyvatel bylo Moravanů a 2 Slováků. Celých 189 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "116895", "url": "https://cs.wikipedia.org/wiki?curid=116895", "title": "Němčany", "text": "Němčany\n\nObec Němčany se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1497.\n\nV obci má bohatou historii spolková činnost, ať již to byl Sokol, ochotnické divadlo či Hasičský sbor. V posledních desetiletích je nejaktivnější složkou v obci Tělovýchovná jednota, která znovuobnovila v osmdesátých letech ochotnické divadlo, které ale po řadě úspěšných představení v devadesátých letech zaniklo. Ve vlastní tělovýchovné jednotě je nejúspěšnější oddíl kopané, jehož první mužstvo podruhé v historii obce postoupilo do 1. B třídy. Díky péči sportovců i podpoře obecního úřadu bylo zmodernizováno hřiště včetně výstavby nových kabin. Bohatou činností se může pochlubit i nově vzniklý Klub přátel historie, pro jehož činnost byla upravena budova z majetku obce na Obecní vlastivědné muzeum.\n\nV obci k počátku roku 2016 žilo celkem 799  obyvatel. Z nich bylo 389  mužů a 410 žen. Průměrný věk obyvatel obce dosahoval 40,8% let. Dle Sčítání lidu, domů a bytů provedeném v roce 2011, kdy v obci žilo 736  lidí. Nejvíce z nich bylo (18,3%) obyvatel ve věku od 30 do 39  let. Děti do 14 let věku tvořily 15,2% obyvatel a senioři nad 70 let úhrnem 6%. Z celkem 624  občanů obce starších 15 let mělo vzdělání 42,3% střední vč. vyučení (bez maturity). Počet vysokoškoláků dosahoval 6,4% a bez vzdělání bylo naopak 1,1% obyvatel. Z cenzu dále vyplývá, že ve městě žilo 361 ekonomicky aktivních občanů. Celkem 91,4% z nich se řadilo mezi zaměstnané, z nichž 72,3% patřilo mezi zaměstnance, 2,2% k zaměstnavatelům a zbytek pracoval na vlastní účet. Oproti tomu celých 48% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 349 obyvatel obce (což je 47,4%), se hlásilo k české národnosti. Dále 168 obyvatel bylo Moravanů a 3 Slováků. Celých 308 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116896", "url": "https://cs.wikipedia.org/wiki?curid=116896", "title": "Nemochovice", "text": "Nemochovice\n\nObec Nemochovice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1353.\n\nV obci je mateřská škola, pohostinství a kulturní dům, který se v současnosti (2014) opravuje. V provozu je také obchod, fitness-centrum a obecní knihovnu, ve které je zaveden veřejný internet. Je zde vybudována plynofikace, vodovod a kanalizace. Do základní školy dojíždějí děti do Brankovic.\n\nV obci k počátku roku 2016 žilo celkem 280  obyvatel. Z nich bylo 138  mužů a 142 žen. Průměrný věk obyvatel obce dosahoval 42,2% let. Dle Sčítání lidu, domů a bytů provedeném v roce 2011, kdy v obci žilo 261  lidí. Nejvíce z nich bylo (15,7%) obyvatel ve věku od 30 do 39  let. Děti do 14 let věku tvořily 14,6% obyvatel a senioři nad 70 let úhrnem 8%. Z celkem 223  občanů obce starších 15 let mělo vzdělání 40,4% střední vč. vyučení (bez maturity). Počet vysokoškoláků dosahoval 3,1% a bez vzdělání bylo naopak 0% obyvatel. Z cenzu dále vyplývá, že ve městě žilo 113 ekonomicky aktivních občanů. Celkem 94,7% z nich se řadilo mezi zaměstnané, z nichž 69,9% patřilo mezi zaměstnance, 2,7% k zaměstnavatelům a zbytek pracoval na vlastní účet. Oproti tomu celých 51,7% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 117 obyvatel obce (což je 44,8%), se hlásilo k české národnosti. Dále 53 obyvatel bylo Moravanů a 6 Slováků. Celých 135 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116897", "url": "https://cs.wikipedia.org/wiki?curid=116897", "title": "Miroslavské Knínice", "text": "Miroslavské Knínice\n\nObec Miroslavské Knínice, původně Německé Knínice (německy \"Deutsch Knönitz\") se nachází v okrese Znojmo v Jihomoravském kraji. Žije zde obyvatel.\n\nPrvní zmínka o pánech Knínického zámku z doby Markrabství moravského pochází z roku 1262, v roce 1368 Jaroslav z Knínic († asi 1382) zastával úřad hofmistra na lucemburském knížecím dvoře markraběte Jana Jindřicha. Obec samotná je zmíněna až v roce 1349. Roku 1752 panství získal rakouský státník Fridrich Vilém Haugwitz, pán Bílska, který zemřel roku 1765.\n\nNavzdory svému historickému názvu, obec byla vždy obydlena pouze česky mluvícími obyvateli. V roce 1923 byla obec přičleněna k Miroslavi a osamostatnila se v roce 1946.\n\n\n"}
{"id": "116898", "url": "https://cs.wikipedia.org/wiki?curid=116898", "title": "Nížkovice", "text": "Nížkovice\n\nObec Nížkovice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1371.\n\nV obci k počátku roku 2016 žilo celkem 690  obyvatel. Z nich bylo 348  mužů a 342 žen. Průměrný věk obyvatel obce dosahoval 42,7% let. Dle Sčítání lidu, domů a bytů provedeném v roce 2011, kdy v obci žilo 659  lidí. Nejvíce z nich bylo (15%) obyvatel ve věku od 30 do 39  let. Děti do 14 let věku tvořily 14,6% obyvatel a senioři nad 70 let úhrnem 9,1%. Z celkem 563  občanů obce starších 15 let mělo vzdělání 44,8% střední vč. vyučení (bez maturity). Počet vysokoškoláků dosahoval 7,5% a bez vzdělání bylo naopak 0% obyvatel. Z cenzu dále vyplývá, že ve městě žilo 327 ekonomicky aktivních občanů. Celkem 86,9% z nich se řadilo mezi zaměstnané, z nichž 70,9% patřilo mezi zaměstnance, 1,2% k zaměstnavatelům a zbytek pracoval na vlastní účet. Oproti tomu celých 46,7% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 241 obyvatel obce (což je 36,6%), se hlásilo k české národnosti. Dále 211 obyvatel bylo Moravanů a 9 Slováků. Celých 277 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116899", "url": "https://cs.wikipedia.org/wiki?curid=116899", "title": ".lr", "text": ".lr\n\n.lr je internetová národní doména nejvyššího řádu pro Libérii (podle ).\n\n\n"}
{"id": "116900", "url": "https://cs.wikipedia.org/wiki?curid=116900", "title": ".lk", "text": ".lk\n\n.lk je internetová národní doména nejvyššího řádu pro Srí Lanku (podle ). Společnosti bez sídla na Srí Lance mohou pouze rezervovat. Jméno však mohou získat přes nějakého doménového agenta.\n\nV září 2010 byly představeny nové domény nejvyššího řádu.\n\n"}
{"id": "116901", "url": "https://cs.wikipedia.org/wiki?curid=116901", "title": ".lc", "text": ".lc\n\n.lc je internetová národní doména nejvyššího řádu pro Svatou Lucii (podle ). Doménu si mohou registrovat pouze organizace s sídlem na Svaté Lucii.\n\nV doméně .lc se dají jména registrovat přímo na druhé úrovni nebo v některých vyhrazených doménách 2. úrovně:\n\n\n"}
{"id": "116902", "url": "https://cs.wikipedia.org/wiki?curid=116902", "title": "Stabie", "text": "Stabie\n\nStabie, lat. \"Stabiae\", bylo malé starořímské město ležící v Kampánii. V roce 89 př. n. l. zničeno ve válce, roku 79 n. l. bylo spolu s dalšími městy (Pompeje, Herculaneum) zasypáno při výbuchu Vesuvu. Archeologové toto město objevili jako Herculaneum a Pompeje. Později vzniklo v sousedství dnešní město Castellammare di Stabia.\n"}
{"id": "116903", "url": "https://cs.wikipedia.org/wiki?curid=116903", "title": ".lb", "text": ".lb\n\n.lb je internetová národní doména nejvyššího řádu pro Libanon (podle ).\n\n"}
{"id": "116904", "url": "https://cs.wikipedia.org/wiki?curid=116904", "title": ".at", "text": ".at\n\n.at je internetová národní doména nejvyššího řádu pro Rakousko (podle ), je spravována NIC.AT.\n\n.at je rozdělena na následující poddomény:\n\nNicméně se jedná o pouze jeden způsob registrace. Díky tomu že mnoho slov v angličtině končí na .at je zde možnost pro mnoho doménových hacků (.bo.at) stejně tak doménové hacky s at jako slovo (v angličtině k, z, apod.) (arrive.at) jsou běžná.\n\n"}
{"id": "116907", "url": "https://cs.wikipedia.org/wiki?curid=116907", "title": "Flétňák australský", "text": "Flétňák australský\n\nFlétňák australský (\"Gymnorhina tibicen\", syn. \"Cracticus tibicen\") je středně velký pták připomínající vránu nebo straku.\nPodřízené taxony (poddruhy) \n\nFlétňák australský je rozšířen po celé Austrálii, kde je původním druhem stejně jako v Tasmánii, Indonésii a Papui-Nové Guinei. Introdukován byl na Fidži, Nový Zéland a mnoho menších tichomořských ostrovů. Byl introdukován také na Šalamounovy ostrovy, kde však vyhynul.\n\nDospělí flétňáci jsou černobílí. Samec se neliší od samice. (Mladí ptáci jsou vybarveni méně kontrastně, k černé a bílé barvě se přidává šedá a hnědá.) Týl, kostřec a ramena jsou vždy bílé, zbytek těla většiny ptáků je uhlově černý (zbarvení peří záleží na poddruhu). Ptáci, kteří žijí na jihovýchodě, ve středu a na jihozápadě Austrálie a v Tasmánii, mají bílá záda.\n\nHlas: Ozývá se příjemným melodickým hlasem, který připomíná zvuk flétny (viz níže). Je schopen napodobit přes 35 původních a introdukovaných druhů ptáků (také psů, koní, lidí). Hlasový rozsah se uvádí až čtyři oktávy.\n\nVyhovuje mu mírné oceánické podnebí, suché subtropické i tropické podnebí (savana). Vyhledává otevřenou krajinu s rozptýlenou zelení – stromy a keři. Hejnka žijí také v parcích, na hřištích s porostem a na farmách.\n\nStálí ptáci (nejsou tažní), výrazně teritoriální. Hranici teritoria udržují zpravidla neměnnou. Území brání před ostatními flétňáky. Teritoriální jedinci či hejna se zřídka pohybují za hranicí teritoria, neteritoriální hejna se pohybují na nevelkou vzdálenost. (Největší zaznamenané vzdálení kroužkovaného ptáka od hnízdiště je 360 km.)\n\nŽiví se převážně bezobratlými (např. hmyzem a jeho larvami), dále obratlovci (žábami, ještěrkami, malými ptáky a savci), mršinami a odpadky; požírají také semena či ovoce. Potravu sbírají na zemi na otevřeném prostranství. Při hledání obracejí kameny, kůru, trus aj. U samců bylo pozorováno ukrývání potravy (zakryli ji opadankou, vsunuli pod kameny, dřevo, do opadanky či do trávy nebo jiných rostlin, za odstávající kůru atp.). Pokud ukrývání pozoroval jiný samec, potravu přenesl jinam nebo pozřel (vykrádání skrýší je běžné). Samci často ukrývají i nadbytečnou potravu a nevyzvednou ji. Pozorována byla také dominance jedinců či párů při sběru potravy. Někteří jedinci přijmou potravu i od člověka nebo si pro ni přijdou do otevřeného domu.\n\nFlétňáci jsou inteligentní společenští ptáci, patrně na podobné úrovni jako papoušci, žijící ve složitém sociálním systému.\n\nNěkteří samci flétňáka australského (okolo 12 %) jsou agresivní k lidem. Předpokládá se, že agresivní chování souvisí s teritoriálností ptáků a ochranou mláďat v období hnízdění a vyvádění. Ornitologové zjistili, že když útočného samce přemístili, začal hnízdní území bránit jiný samec. Bylo také zjištěno, že většina z útočících jedinců útočí stále znovu na stejného člověka (a je možné, že zaútočí-li na jiného, je to „chybnou identifikací“). Důvodem útoků by mohl být i raný traumatický zážitek. Agresivita samců trvá zpravidla okolo šesti týdnů.\n\nLidem se doporučuje především vyhýbat se hnízdištím v době hnízdění a po případném útoku chodit či jezdit jinou cestou, dokud hnízdní doba neskončí. Cyklisté a jezdci na koni by měli okamžitě zastavit a sesednout – pokud jezdec sesedne a jde, útok pomine. Na základě zjištění, že ptáci útočící na poštovní doručovatele si pamatují i čas, kdy doručovatelé přijíždějí, se doporučuje měnit dobu doručování, aby byla nepředvídatelná.\n\nFlétňák australský patří k raritně chovaným druhům. V Evropě byl v září 2019 chován jen ve 12 zoo včetně tří českých:\n\n\nTento druh je v Zoo Praha chován od roku 2010. V průběhu roku 2018 byla odchována čtyři mláďata (dva samci a dvě samice). Takovýto vysoký počet se v historii chovu pražské zoo podařil poprvé. Ke konci roku 2018 bylo chováno pět jedinců (dva samci a tři samice). V listopadu byl dovezen jedinec ze Zoo Neunkirchen v Německu. \n\nOd 28. 9. 2019 je k vidění v novém Rákosově pavilonu exotického ptactva v dolní části zoo, a to v expozici Nového Zélandu. \n\n\n\n"}
{"id": "116908", "url": "https://cs.wikipedia.org/wiki?curid=116908", "title": "Větrov (Petrovice)", "text": "Větrov (Petrovice)\n\nVětrov ( \"Streckenwald\") je osada, základní sídelní jednotka a katastrální území v místní části Krásný Les obce Petrovice, ležící v nadmořské výšce od 748 do 753 metrů mezi Adolfovem a Krásným Lesem. Katastrální území se rozkládá na ploše 2,68 km. Páteřní komunikací je silnice třetí třídy III/2487.\n\nOsada je zmiňována od 13. století. V letech 1850 až 1980 byla součástí vsi Krásný Les. Od roku 1980 připadla Petrovicím. V roce 1921 měla 106 domů a 396 stálých obyvatel (385 Němců, 5 Čechů a 6 cizinců).\n\nCírkevně spadala do působnosti Římskokatolické farnosti Habartice. Již neexistující hřbitov byl založen v roce 1886.\n\nKapli sv. Antonína Paduánského postavil v letech 1901 až 1902 stavitel A. Grohmann. Aktu posvěcení základního kamene v roce 1901 byl přítomen i korunní princ Max, který pronesl slavnostní řeč.\n\nPro velkou zchátralost byla kaple kolem roku 1965 zbořena. V jejím interiéru se nacházel oltář sv. Antonína Paduánského a nevelké varhany (dar hraběte Westphalena z Chlumce), v nevelké věži pak zvon z 18. století od Jana Kristiána Schunka.\n\nV lesích za dnešními rekreačními domy (směrem ke Krásnému Lesu) se nachází asi 200 starý kamenný kříž s korpusem, jenž je umístěn na kanelovaném a bohatě zdobeném sloupu s mariánským motivem (velice podobný kříži na Nakléřově). Na kamenném čtyřhranném soklu jsou vyryty velmi dobře čitelné německé nápisy.\n\nTento kříž byl v roce 2013 zásluhou p. Rosenkranze, potomka původních obyvatel Větrova, restaurován Michaelem Bílkem z Petrovic. Jeho znovupožehnání vykonal 27. června 2013 Michael Philipp Irmer z římskokatolické farnosti Habartice.\n\nVětrovem prochází naučná stezka Zapomenuté pohraničí z Adolfova na Děčínský Sněžník.\n\n"}
{"id": "116911", "url": "https://cs.wikipedia.org/wiki?curid=116911", "title": "Kallikratés", "text": "Kallikratés\n\nKallikratés byl starověký řecký architekt, žijící v polovině 5. století př. n. l. Spolu s Íktinem se podílel na stavbě Parthenónu. Dále byl zodpovědný i za stavbu chrámu Athény Niké (Athéna vítězná), taktéž umístěného na athénské akropoli.\n"}
{"id": "116914", "url": "https://cs.wikipedia.org/wiki?curid=116914", "title": "Nesovice", "text": "Nesovice\n\nNesovice jsou obec v okrese Vyškov v Jihomoravském kraji, 6 km východně od Bučovic na soutoku Hvězdličky a Litavy. Součástí obce je i vesnice Letošov. Žije zde obyvatel.\n\nPrvní písemná zmínka o obci pochází z roku 1131.\n\nV katastru obce se nacházejí tato chráněná území:\n\nV obci k počátku roku 2016 žilo celkem 1073  obyvatel. Z nich bylo 542 mužů a 531 žen. Průměrný věk obyvatel obce dosahoval 44,8 let. Dle Sčítání lidu, domů a bytů provedeném v roce 2011, kdy v obci žilo 1111  lidí. Nejvíce z nich bylo (16,2 %) obyvatel ve věku od 30 do 39 let. Děti do 14 let věku tvořily 15,2 % obyvatel a senioři nad 70 let úhrnem 9,1 %. Z celkem 942 občanů obce starších 15 let mělo vzdělání 41,5 % střední vč. vyučení (bez maturity). Počet vysokoškoláků dosahoval 6,9 % a bez vzdělání bylo naopak 0,8 % obyvatel. Z cenzu dále vyplývá, že ve městě žilo 483 ekonomicky aktivních občanů. Celkem 90,1 % z nich se řadilo mezi zaměstnané, z nichž 73,1 % patřilo mezi zaměstnance, 2,1 % k zaměstnavatelům a zbytek pracoval na vlastní účet. Oproti tomu celých 54,3 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 399 obyvatel obce (což je 35,9 %), se hlásilo k české národnosti. Dále 347 obyvatel bylo Moravanů a 10 Slováků. Celých 567 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV letech 2010 až 2014 byl starostou Vítězslav Reška. V tomto období došlo mimo jiné k rekonstrukci křižovatky, kde v minulosti došlo k několika vážným (i smrtelným) nehodám. Na ustavujícím zasedání zastupitelstva v listopadu 2014 byl Vítězslav Reška do funkce starosty opětovně zvolen. Jeho cílem je v následujícím období dokončit investiční akce, mj. stavby kanalizace a oprav silnice a chodníků.\n\n\n\n\n"}
{"id": "116915", "url": "https://cs.wikipedia.org/wiki?curid=116915", "title": "Otnice", "text": "Otnice\n\nObec Otnice se nachází v okrese Vyškov v Jihomoravském kraji, 11 km jihozápadně od Slavkova u Brna a 20 km jihovýchodně od Brna, 210 m nad mořem, v jihovýchodním výběžku pahorkatiny Ždánického lesa. Žije zde obyvatel. Obec Otnice je členem dobrovolných sdružení obcí Ždánický les – Politaví a Region Cezava.\n\nPrvní písemná zmínka o obci pochází z roku 1255, kdy se uvádí: \"Hypolit a syn Jindřich z Otnic\" na závěti znojemského purkrabího Bočka z Obřan. Název obce pochází od osobního jména Otmar nebo Oten. V minulosti zde bývaly dvě obce, \"Otnice\" a \"Otničky\". Otničky zanikly koncem 16. století a i když byly v katastru obce Lovčičky, osudy měly těsně spjaté s Otnicemi. Bližší pohled do historie obce Otnice je uveden v knize \"Z minulosti Otnic\".\n\nTvrz v Otnicích byla vybudována asi počátkem 14. století místními vladyky, z nichž se připomíná v roce 1255 Hypolit a jeho syn Jindřich z Otnic. Teprve na konci 16. století je zmínka o tom, že ji přebudoval Jan Kryštof Jager z Pysbrunu. V roce 1611 získal tvrz a ves Vilém Přepyský z Rychemburka, jemuž byly za pobělohorských konfiskací zabaveny, odhadnuty na 15 000 zl. moravských a v roce 1626 připojeny k panství ždánickému. Tím ztratila zdejší tvrz účel a zanikla – pravděpodobně i přispěním událostí třicetileté války. Stávala na kopci zvaném Strážek a zachovaly se z ní pouze valy a příkop.\n\nV obci k počátku roku 2016 žilo celkem 1521 obyvatel. Z nich bylo 756  mužů a 765 žen. Průměrný věk obyvatel obce dosahoval 40 let. Dle Sčítání lidu, domů a bytů provedeném v roce 2011, kdy v obci žilo 1470 lidí. Nejvíce z nich bylo (18,2 %) obyvatel ve věku od 30 do 39 let. Děti do 14 let věku tvořily 16,2 % obyvatel a senioři nad 70 let úhrnem 4,7 %. Z celkem 1232 občanů obce starších 15 let mělo vzdělání 43,8 % střední vč. vyučení (bez maturity). Počet vysokoškoláků dosahoval 8 % a bez vzdělání bylo naopak 0,6 % obyvatel. Z cenzu dále vyplývá, že ve městě žilo 750 ekonomicky aktivních občanů. Celkem 92,7 % z nich se řadilo mezi zaměstnané, z nichž 69,3 % patřilo mezi zaměstnance, 2,3 % k zaměstnavatelům a zbytek pracoval na vlastní účet. Oproti tomu celých 44,7 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 604 obyvatel obce (což je 41,1%), se hlásilo k české národnosti. Dále 383 obyvatel bylo Moravanů a 8 Slováků. Celých 630 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Otnice. Ta je součástí děkanátu Slavkov – Brněnské dicéze v Moravské provincii. Farním kostelem je kostel svatého Aloise. Místním knězem je Pavel Buchta, farář. Při censu prováděném v roce 2011 se 359 obyvatel obce (24 %) označilo za věřící. Z tohoto počtu se 268 hlásilo k církvi či náboženské obci, a sice 230 obyvatel k římskokatolické církvi (16 % ze všech obyvatel obce), dále 4 k českobratrským evangelíkům. Úhrnem 481 obyvatel se označilo bez náboženské víry a 630 lidí odmítlo na otázku své náboženské víry odpovědět.\n\nOd roku 1994 stojí v čele obce starosta Pavel Prokop (KDU-ČSL). Na ustavujícím zasedání zastupitelstva 3. listopadu 2014 byl do této funkce opětovně zvolen. V zastupitelstvu obce budou ve volebním období 2014–2018 zástupci KDU-ČSL, strany Moravané, ČSSD a KSČM.\n\nObec leží na hanácko-slováckém pomezí, misí se zde tak kulturní vlivy obou oblastí.\n\nNa konci 20. století byla obnovena tradice krojovaných hodů. Kroje byly nejprve kyjovské, později byly na základě historických záznamů rekonstruovány původní otnické kroje. V posledních letech jsou kroje opět kyjovské. Hody jsou v obci dvojí: klasické a tzv. babské. Klasické hody jsou na svátek svatého Aloise (21. června), patrona místního kostela. Babské hody se konají na podzim a v krojích jdou pouze ženy a dívky.\n\nDalšími kulturními akcemi jsou myslivecký ples, ostatky (jinde nazývané masopust nebo šibřinky), ochutnávka vín (koná se na velikonoční neděli), posezení Pod Lípou, aj. V kulturním domě také promítá kino a konají se diskotéky.\n\nOtnice získaly v roce 2002 za kulturní život ocenění Modrá stuha v regionálním kole soutěže Vesnice roku.\n\nČeský svaz chovatelů Otnice, Český zahrádkářský svaz Otnice, Domov pro postižené děti LILA, Chrámový sbor Otnice, Klub přátel kroniky, Kynologický klub, Myslivecké sdružení Hubert, Občanské sdružení Otnický SAD, Sdružení dobrovolných hasičů, Tělovýchovná jednota Sokol Otnice – sdružuje fotbal, stolní tenis, tenis, volejbal, kulečník a Českou asociaci Sport pro všechny, která zastřešuje ostatní menší sporty, Včelaři, Vinaři Otnice.\n\n\n\n"}
{"id": "116916", "url": "https://cs.wikipedia.org/wiki?curid=116916", "title": "Nový Šaldorf-Sedlešovice", "text": "Nový Šaldorf-Sedlešovice\n\nObec Nový Šaldorf-Sedlešovice se nachází v okrese Znojmo v Jihomoravském kraji. Žije zde obyvatel.\n\n\nObec Nový Šaldorf-Sedlešovice patří k jednomu z nejstarších osídlení v blízkosti královského města Znojma. Historici ho datují už do 11. století. První písemná zmínka o Sedlešovicích pochází z roku 1190, o Novém Šaldorfu z roku 1634. Středověkou historii obce připomíná pozdně gotický sloup z počátku 16. století. Místní ho nechali postavit na paměť rozsáhlých záplav v obcí. Kromě rodinné zástavby jsou pro ni charakteristické i vinné sklepy s lisovnami v části obce zvané Modré sklepy.\n\nPo vzniku obecního zřízení v roce 1850 byl Nový Šaldorf součástí Starého Šaldorfu, v roce 1874 se osamostatnil. V letech 1938–1945 a 1976–1991 byl částí Znojma.\n\nSedlešovice byly po roce 1850 samostatnou obcí, v letech 1938–1945 a 1976–1991 byly rovněž součástí Znojma.\n\nSoučasná obec Nový Šaldorf-Sedlešovice vznikla 1. ledna 1992.\n\n\nZdejší vinné sklepy jsou hloubeny v pískovci prostoupeném vrstvami s obsahem jílu modrošedé barvy. Lokalita s „modrými“ sklepy zabírá plochu 9 hektarů a vešlo se na ni více než 180 vinných sklepů s pohnutou historií. V roce 1945 došlo k odsunu v podstatě všech původních německých obyvatel. Osídlenci, kteří přišli z nevinařských oblastí (především z Valašska), i při nejlepší vůli jen těžko navazovali na zhroucenou několikasetletou vinařskou tradici. Teprve po roce 1989 se začíná místní vinařství probouzet z prožitého marasmu. Lidé tak mohou nyní navštěvovat pravidelné ochutnávky v otevřených rodinných sklepech.\n\n\n"}
{"id": "116917", "url": "https://cs.wikipedia.org/wiki?curid=116917", "title": "Plaveč (okres Znojmo)", "text": "Plaveč (okres Znojmo)\n\nObec Plaveč (německy \"Platsch\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1234.\n\n\nSamospráva obce od roku 2016 vyvěšuje 5. července žlutočervenou moravskou vlajku. \n\n\n"}
{"id": "116918", "url": "https://cs.wikipedia.org/wiki?curid=116918", "title": "Počenice-Tetětice", "text": "Počenice-Tetětice\n\nObec Počenice-Tetětice se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1283.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116920", "url": "https://cs.wikipedia.org/wiki?curid=116920", "title": "Pokojov", "text": "Pokojov\n\nPokojov () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1483.\n\nV letech 2006–2010 působil jako starosta Vlastimil Boháček, od roku 2010 tuto funkci zastávala Dana Březková, od roku 2018 pak Pavel Svoboda.\n\n\n\n"}
{"id": "116921", "url": "https://cs.wikipedia.org/wiki?curid=116921", "title": "Breakaway (album)", "text": "Breakaway (album)\n\nBreakaway je druhé řadové album americké zpěvačky Kelly Clarkson, které vyšlo 30. listopadu 2004. Deska se stala jednou z nejlépe prodávaných za rok 2005 a Clarkson za něj obdržela i dvě ceny Grammy. Tato deska je její nejúspěšnější co se prodejnosti týče, alba se prodalova celeosvětově více jak 12 milionů kopií.\n\nAlbum se výrazně liší od debutového počinu Thankful, kde se zpěvačka pohybovala ve stylu r'n'b, album Breakaway je plné pop rockových písní. Spolupracovala s autory jako jsou Max Martin, Dr. Luke, Kara DioGuardi či Avril Lavigne. Clarkson se také výrazněji podílela na jednotlivých písních.\n\nPro album se zamýšlel duet s vítězkou třetí řady American Idol Fantasiou Barrino, ale nakonec se neuskutečnil.\n\nKvůli přeorientování na pop rock byla Clarkson opakovaně přirovnávána k Avril Lavigne jak stylem hudby, tak svou imagí.\n\nVšechny singly z desky Breakaway se staly velkými hity po celém světě. Jako pátý singl se plánovala píseň \"Gone\",která se singlem nestala, aby se název nepletl se Since U Been Gone, jedním z předešlých singlů, nebo píseň \"Addicted\", která se singlem nestala kvůli \"temné\" náladě obsažené již v předešlých Behind These Hazel Eyes a Because Of You.\n\n\n\n\n\n\n\nDeska získala dvě ceny Grammy Awards pro Nejlepší popové vokální album a Nejlepší ženskou popovou píseň Since U Been Gone.\n"}
{"id": "116922", "url": "https://cs.wikipedia.org/wiki?curid=116922", "title": "Igor Sikorskij", "text": "Igor Sikorskij\n\nIgor Ivanovič Sikorskij (, , 25. května 1889, Kyjev, Ruské impérium – 26. října 1972, Easton, Connecticut) byl letecký konstruktér a průkopník letectví. Jako první navrhl a postavil čtyřmotorový letoun (RBVZ \"Russkij viťaz\"), letadlo se samonosným křídlem, a první úspěšný vrtulník s konfigurací jednoho hlavního rotoru a jednoho ocasního.\n\nIgor Sikorskij se narodil v Kyjevě v Ruském Impériu (dnes je hlavní město Ukrajiny) jako nejmladší z pětí dětí. Jeho otec, Ivan Alexejevič Sikorskij, měl ruský a polský šlechtický původ. Sikorského matka, Marija Stěfanovna Sikorskaja (za svobodna Temrjuk-Čerkasova), byla lékařka, která však činnost nevykonávala. Otec Ivan Alexejeviš Sikorskij byl mezinároně renomovaný profesor psychologie na kyjevské univerzitě St. Vladimíra , též se proslavil jako aktivní ruský nacionalista. \n\nOd roku 1903 studoval na námořní akademii v Petrohradě, ale za tři roky z ní odešel studovat do Paříže stavbu strojů. V roce 1907 pokračoval ve studiu na Polytechnickém institutu v Kyjevě. V lednu 1909 odjel na studijní cestu do Francie. V květnu téhož roku začal se stavbou své první helikoptéry s dvěma protiběžnými rotory. Po několika pokusech se saněmi poháněnými motorem s vrtulí začal stavět druhou helikoptéru.\n\nV roce 1910 začal konstruovat plošníky v dlouhé řadě od typu S-1 až po S-10. Na letounu S-6 ustavil 29. prosince 1911 první ruský mezinárodní rekord v rychlosti se třemi cestujícími výkonem 111 km/h.\n\nV dubnu 1912 byl Sikorskij přijat do Rusko-baltického vagónového závodu RBVZ v Petrohradě jako hlavní konstruktér leteckého oddělení. Následovaly konstrukce dalších letounů, z nichž S-12 se vyráběl sériově a jeden čas držel všeruský výškový rekord výkonem 3680 m. Na popud vedení RBVZ začal na přelomu let 1912-1913 se stavbou čtyřmotorového velkoletadla pro strategický průzkum, který byl jako Grand-Baltijskij zalétán 15. března 1913, zatím jako dvoumotorový. V čtyřmotorové konfiguraci poprvé vzlétl 10. května 1913, 2. srpna pak Sikorskij s letounem přejmenovaným na \"Russkij Viťaz\" utvořil světový rekord ve vytrvalosti letu s cestujícími v trvání 1 hod 54 min. Nejznámější modifikací Ruského vítěze se stal stroj Ilja Muromec, který poprvé vzlétl koncem téhož roku. Sikorskij tak vlastně založil ruskou tradici stavby gigantických letounů, na kterou navázaly v 30. letech stroje Tupolev ANT-20 a Kalinin K-7.\n\nV roce 1919 emigroval do USA, a to z několika důvodů. Jedním z nich byl ten, že v Evropě by jako letecký konstruktér nenašel příliš velké uplatnění, a také byl zklamán z bolševické revoluce v Rusku.\n\nV USA nejprve pracoval jako učitel a lektor ve školství a hledal uplatnění v leteckém průmyslu. V roce 1923 za pomoci některých bývalých ruských vojenských důstojníků založil Sikorského leteckou inženýrskou společnost. V roce 1928 se stal občanem USA. O rok později, v roce 1929, byla jeho společnost odkoupena americkou společností United Aircraft, která je dnes součástí společnosti United Technologies Corporation.\n\nSikorského letecká společnost je dnes jedním z největších světových výrobců vrtulníků.\n\nSikorskij experimentoval s vrtulníky ještě v Rusku, nicméně první úspěšný let se uskutečnil teprve 24. května 1940. Vrtulník nesl název Vought-Sikorsky 300. Měl jeden třílistý rotor poháněný motorem o výkonu 56 kW (75 koňských sil). Jeho dalším známým výrobkem je například vrtulník Sikorsky SH-60 Seahawk.\n\n"}
{"id": "116925", "url": "https://cs.wikipedia.org/wiki?curid=116925", "title": "Radňoves", "text": "Radňoves\n\nRadňoves () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1364.\n\n\n"}
{"id": "116929", "url": "https://cs.wikipedia.org/wiki?curid=116929", "title": "Pravčice", "text": "Pravčice\n\nObec Pravčice se nachází v okrese Kroměříž ve Zlínském kraji, ve východní části úrodné Hané. Žije zde obyvatel. Území obce je takřka rovinné o ploše 700 ha s nadmořskou výškou od 196 m nad mořem při potoku Žabínek na jižním okraji katastru obce po 212 m n. m. v části Padělky při okraji severovýchodním. Pravčice jsou součástí Mikroregionu Holešovsko.\n\nObec leží cca 2 km od sousedního Hulína, 9 km od okresního města Kroměříže a 30 km od krajského města Zlína. Propojení Pravčic s okolními obcemi a městy zajišťuje především silnice III. třídy, která ji protíná a která navazuje na silnici II. třídy Hulín – Holešov. Obec je také napojena dálnicí D55 na dálnici D1.\n\nPamětihodností je kostel svatého Floriána a pomník padlým v první a druhé světové válce. U silnice směrem na Třebětice stojí kříž. Obcí protéká řeka Rusava a potoky Rymický, Roštěnka a Kostelecký, které se do Rusavy na katastru obce vlévají. Jediným rybníkem je Broďák zvaný Hliník, na který navazuje Hájek – zbytek lužního lesa. Při severním okraji území se rozprostírá malý lesík nazývaný Remíz. Do nejbližších větších lesů v Hostýnských vrších na východ od obce či v Chřibech na jihozápad je to kolem 20 km.\n\nNázev obce vysvětluje odborná literatura jako ves lidí Právkových nebo Pravcových, jelikož název vznikl od osobního jména Právek. Podle všeho jde o jedinou obec tohoto názvu. Známá pískovcová brána – skalní most v Děčínské vrchovině zvaný Pravčická brána – je od Pravčic vzdálena takřka 300 km a s obcí nemá kromě názvu nic společného.\n\nZnak a prapor, symboly, kterými se Pravčice prezentují navenek, poukazují svým základem na historickou příslušnost obce k arcibiskupství olomouckému. Vlastní podobu znaku i praporu schválilo po předchozí anketě mezi obyvateli Pravčic zastupitelstvo obce v roce 2003. Symboly byly obci slavnostně uděleny předsedou Poslanecké sněmovny Parlamentu České republiky v roce 2004, svěcení symbolů proběhlo v kostele sv. Floriana 28. srpna 2005 mons. Josefem Hrdličkou. Návrh znaku a praporu obce vypracoval heraldik Mgr. Jan Tejkal. Vycházel z historického pečetního otisku na listině z 26. listopadu 1688.\n\nPravčice mají ve svém znaku v červeném štítě se stříbrným kuželem kosmo položený zlatý vinařský nůž; arcibiskupství olomoucké má svůj znak tvořený červeným štítem s šesti stříbrnými kužely, vinařský nůž je jedním ze základních symbolů křesťanství a v přeneseném slova smyslu vyjadřuje silná pokolení.\n\nVlajka je tvořena červeným listem s bílým žerďovým klínem vycházejícím z druhé a třetí čtvrtiny žerďového okraje a s vrcholem na vlajícím okraji, uprostřed listu je žlutý vinařský nůž ostřím k žerďovému okraji; poměr šířky k délce listu je 2:3.\n\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\nV letech 1984–1990 byla obec místní částí sousedního města Hulína.\n\nVýznamní rodáci a občané Pravčic:\n\nV obci se poprvé připomínal svobodný mlýn k roku 1320. V první polovině 18. století byl mlýn v držení Mikuláše Czukra, mezi roky 1750 až 1787 byl pod vedením Františka Czukra (syna Mikuláše Czukra), kdy připadl na syna Františka Czukra Jana. Czukrové drželi mlýn do konce 19. století, pak byl prodán arcibiskupovi Theodoru Kohnovi a spojen s arcibiskupským statkem. Před mlýnem rostla košatá lípa, v jejíž koruně byla svého času vestavěna besídka pro posezení panstva.\n\nV roce 2003 byla odstraněna velká část mlýna a zbytek mlýnského náhonu byl zasypán. V roce 1921 objevil arcibiskupský knihovník a archivář Antonín Breitenbacher v průchodě tzv. princova domu v Kroměříži kámen s vytesaným reliéfem vnitřního zařízení mlýna Jana Czukra; kámen je uchováván v Arcibiskupském zámku v Kroměříži a stal se podnětem k založení Arcidiecézního muzea v Kroměříži.\n\nV letech 1790–1926 stála na západním konci návsi kaple sv. Anny a do roku 1912 uprostřed návsi stará zvonice se sochou sv. Floriána, kostel v obci nebyl žádný. A tak v roce 1899 bylo založeno kostelní družstvo pro stavbu kostela. 15. srpna 1924 byl položen základní kámen kostela, stavělo se dle plánů Ing. Met. Matušky, architekta v Bystřici pod Hostýnem, a 30. srpna 1925 byl kostel vysvěcen. Nad vchodem byla umístěna socha sv. Floriána ze staré zvonice.\n\nKonání bohoslužeb bylo povoleno roku 1926, prvním knězem byl Antonín Svatopluk Koutný, který sem z Hulína dojížděl až do roku 1937. O dva roky později byly zakoupeny dva zvony a v roce 1932 byly instalovány varhany, do té doby bylo používáno harmonium. V září 1935 bylo v kostele povoleno konání sňatků, křtů a vedení matriky. Vlastní fara ale začala být budována až na podzim 1938, dokončena byla 7. listopadu 1940 a tím se Pravčice odfařily od Hulína. Definitivní samostatná duchovní správa byla zřízena arcibiskupem dr. Leopoldem Prečanem v lednu 1943, ovšem už od 1. listopadu 1942 (až do své smrti 5. dubna 1981) zde byl prvním duchovním správcem P. Vincenc Vávra. Kvůli válečným událostem byly německými okupanty pro válečné účely v roce 1942 zabaveny oba zvony.\n\nNa jaře 1948 byl před kostelem postaven S. Hlobila z Kojetína památník padlým v obou světových válkách. Nový zvon, který ulila rodina Dytrychova z Brodku u Přerova, byl zkolaudován a posvěcen 1973 a o rok později bylo nainstalováno elektrické zvonění. V letech 1989 a 1990 byl kostel restaurován, na věži byly osazeny hodiny, v roce 1998 přidána zvonkohra a v roce 1999 zrestaurován obraz svaté rodiny, který se původně nacházel v kapli sv. Anny. Vlastní duchovní správa byla obnovena k roku 1996 (od roku 1963 začala být farnost opět spravována hulínským knězem), kdy páteční bohoslužbu slova vede pravčický jáhen.\n\nDo roku 1789 v obci fungovala tzv. zimní škola, která byla provozována, když se cesta do farní školy v Hulíně stala neschůdnou. V roce 1789 byla v obci zřízena filiální škola o jedné malé učebně, která byla současně i bytem učitele Jana Poledňáka; zapsáno bylo 58 dětí. Samostatná škola byla zřízena v roce 1806 v obecní pastoušce u kapličky na Žabárni.\n\nV roce 1866 byla postavena na návsi nová patrová budova školy. Součástí školy byl rovněž byt pana řídícího. Výuka v budově na návsi byla ukončena v roce 1928. V současné době je budova bývalé školy nazývaná „stará škola“ a slouží jako sídlo obecního úřadu.\n\nNová škola byla postavena v roce 1928 dle plánů stavitele Ing. Met. Matušky, architekta v Bystřici pod Hostýnem. V roce 1945 byla zabrána wehrmachtem, vyučování bylo zastaveno a v budově byla ubytována maďarská vojenská jednotka; škola byla zpustošena. Pravidelné vyučování bylo obnoveno již 17. května 1945, současně se začalo i s výukou v mateřské škole. Od roku 1948 se děti mohly ve škole rovněž stravovat. Ovšem v roce 1976 byla základní škola zrušena a děti i učitelky dojížděly do školy v Hulíně. Znovu otevřena byla 1. září 1992, a to jako jednotřídní, ředitelkou až do roku 2003 byla Marie Školoudová, poté byla škola sloučena s mateřskou a ředitelkou se stala Eva Čechová, roz. Žurmanová. Od školního roku 2010/2011 vydávají žáci spolu s učitelkami jednou ročně své vlastní číslo školního časopisu \"Pravčičák\".\n\nMateřská škola byla v obci zřízena 16. května 1940. První učitelkou se stala Františka Masaříková a opatrovnicí Terezie Darebníková. Zapsáno bylo 40 dětí, školné bylo dobrovolné. Přes léto 1943 byl v budově zřízen žňový útulek a 22. prosince 1944 začaly vánoční prázdniny, které trvaly pro nedostatek paliva a postupující fronty až do 24. května 1945. K 1. prosinci 1946 se oddělila správa mateřské školy od obecné, správkyní byla jmenována Květoslava Hlobilová, v květnu 1950 byla oplocena školní zahrada a školní hřiště a od května 1951 byla mateřská škola změněna na školu s celodenní péčí, děti dostávaly stravu 3x denně, na oběd chodili i žáci obecné školy. V listopadu 1956 ale bylo stravování pro malý počet zájemců zrušeno. Obnoveno bylo roku 1963, kdy byla také ředitelkou ustanovena Věra Vojtková, na místo učitelky nastoupila Alena Štěpaníková. V 70. letech 20. století byla škola rekonstruována, před školou byla rozebrána zděná zídka a provedena okrasná výsadba. Dne 1. září 1976 se do budovy přestěhovala obecní knihovna, současně byla zrušena ZDŠ v Pravčicích, ovšem do místní mateřské školy, která měla tři třídy, dojížděly i děti z Hulína. Roku 1990 došlo k opravě fasády, výměně všech oken i krytiny střechy. Od školního roku 1993/1994 byla mateřská škola opět jednotřídní.\n\nDo roku 1994 se knihovna nacházela v budově tzv. „staré školy“ na návsi. Jelikož byly prostory knihovny naprosto nevyhovující pro zchátralý stav celé budovy, byla knihovna přestěhována do nové školy. Od roku 1994 patří knihovna pod obec Pravčice. V roce 2007 obec knihovnu přestěhovala zpět do tzv. „staré školy“, v té době již budovy obecního úřadu. V říjnu roku 2010 provedla Knihovna Kroměřížska v Pravčicích soupis knižního fondu, který převedla do digitální podoby.\n\nV knihovně jsou pro veřejnost k dispozici nejen knihy a časopisy, ale bezplatně i dva počítače napojené na internet. Součástí knižního fondu je kniha pravčického rodáka Ing. Františka Štourače \"PRAVČICE proti toku času\", kniha Frant. Peřinky \"Vlastivěda moravská\", kniha Václava Tetery \"Ovoce Bílých Karpat\" a sborník vítězných prací literární soutěže dětských autorů Zlínského kraje \"Jakou barvu má svět?\". V květnu roku 2011 obdržela knihovna pamětní list, vytvořený Ing. Miroslavem Šotem ku příležitosti výročí 750 let první zmínky o obci Pravčice.\n\n\nPři příležitosti 750 let Pravčic nechala obec zhotovit v roce 2011 pamětní medaili ze stříbra o ryzosti 999. Vydáno bylo celkem 300 kusů. Medaile je značena AS, autor Antonín Slugeň – avers spodní střed.\n\nKruhová, uprostřed s hlavním motivem kostela sv. Floriana mezi okolní zelení. Heraldicky vpravo je položen kříž jako historický a vzácný monument obce. V horní ploše jsou uvedeny oslavné letopočty 1261 a 2011. Obvodem v okruží horní části je uveden nápis obce „PRAVČICE“, v dolní části výročí obce „750 LET“, oboje v uzavřené stuze. Levá část kruhového pásu hovoří o říčce Rusavě, na které stál mlýn obce – proto mlecí kámen, žernov. Byla zde stará historická lípa, která se v medaili připomíná listem a květem, a pila, jejíž činnost se udává kolem roku 1888. Jako hlavní plodinou a jejího zpracování je obilí – proto jsou zde vyobrazeny klasy. Novější doba hovoří v pravé části o činnosti jezdeckého oddílu obrázkem koně s brizůrkou – hvězdičkou, jako dobré a známé aktivity obce. Opět se zde nachází stará lípa a květ, tentokrát na vyvážení plochy a oslavu obce, a dále dnešní pěstované plodiny a zemědělská činnost – klas kukuřice a jetel v květu. Obě horní části okružního pásu jsou zakončeny ornamentací ze základního kamene mlýna, datovaného 1789, tzv. zralé klasy.\n\nHlavní středová část je tvořena znakem obce z uváděné listiny 1688 s doplněním arabes. Kolem znaku je v horní půli nápis „DIEDINA PRAWCZYCZE“ z původního znění listiny, dolní část uvádí „ZALOŽ.1261 OBCZE“ v tomtéž typu písma.\n\nDne 21. srpna 1888 v obci vypukl požár a již 23. srpna téhož roku došlo k založení Sboru dobrovolníků, spolku dobrovolných hasičů. Starostou sboru se stal Josef Žůrek. Obec zakoupila hasičskou stříkačku a hasicí zařízení. Spolek byl velmi aktivní a pomáhal hasit požáry nejen v Pravčicích, ale i v okolních obcích.\n\nČást chléva v obecním hostinci byla roku 1889 upravena na požární zbrojnici, v roce 1926 pak byla zbrojnice přestěhována do arcibiskupského velkostatku. Nová hasičská zbrojnice byla sboru předána do užívání v roce 1972. V roce 1979 byl v sousedství hasičské zbrojnice byl upraven malý parčík a roku 2008 byla kompletně rekonstruována.\n\nPravčičtí hasiči se také angažovali společensky, v roce 1903 např. pořádali sbírku na Národní divadlo v Praze, která vynesla částku 10 K. V meziválečném období první republiky se spolek věnoval bohaté kulturní činnosti, sehrál několik divadelních představení a spolupodílel se na osvětě v kulturní činnosti obce. U příležitosti 80. výročí od založení Sboru byla roku 1968 nazkoušena \"Hanácká svajba\" v čele s bratrem Stanislavem Uličným st. a v roce 1970 sbor uspořádal „Hanácké právo“. I v současné době se členové sboru zúčastňují a podílejí na mnohých kulturních akcích v obci, každoročně pořádají vodění medvěda s tradiční ostatkovou zábavou.\n\nSbor dobrovolných hasičů má bohatou sportovní minulost. Má za sebou spoustu úspěchů. Mezi ty největší patří účast mladých hasičů na Mistrovství České republiky v požárním sportu a hry Plamen v roce 2001 v Třebíči. Obsadili zde celkovou sedmou příčku, za požární útok získali stříbrnou medaili. V roce 2005 se Klára Šenkyříková stala mistryní ČR v požárním sportu v kategorii jednotlivců. O rok později svůj úspěch zopakovala.\n\nSDH Pravčice se zúčastňuje Podhostýnské hasičské ligy, Zlínské ligy požárního sportu, Velké ceny OSH Přerov, Velké ceny OSH Uherského Hradiště a Extraligy ČR v požárním útoku. Pro tréninky i závody hasičům slouží především tzv. „hasičská louka“ vedle řeky Rusavy.\n\nV roce 1919 působila v obci pobočka Tělocvičné jednoty Sokol v Hulíně a až dne 23. dubna 1921 byl ustanoven vlastní spolek TJ Sokol v Pravčicích. Jejím prvním starostou se stal pravčický rodák JUDr. Václav Žůrek, advokát v Kroměříži. Sokolové nejdříve cvičili na dvoře a zahradě u Hradilů a Pitnerů a na dvoře „staré školy“. V zimě v zadní místnosti hostince. Ve válečných letech 1939–1945 byla Jednota spolu s celou obcí Sokolskou v českých zemích zrušena, ale dne 10. května 1945 Jednota opět svou činnost zahájila.\n\nOrganizace Jednoty v Pravčicích se vždy sestávala ze spousty oddílů a kroužků, jako např. fotbalové mužstvo, oddíl odbíjené, oddíl stolního tenisu, ledního hokeje, šachový oddíl, sport pro všechny, florball, mažoretky, jezdecký oddíl. Mnohé z nich tato organizace zastřešuje doposud. Kromě toho pořádala nácviky i vystoupení sokolských sletů a později spartakiádního cvičení a mnohých divadelních vystoupení. I doposud pořádá plesy pro dospělé i oblíbené maškarní plesy pro děti, hanácká vystoupení, tradiční \"Běh Pravčicemi\" (dřív Běh vítězství) a umožňuje organizované cvičení široké veřejnosti.\n\nDne 4. srpna 1924 byla předána do užívání nová sokolovna postavená z darů shromážděných od příznivců Sokola. V roce 1932 byla dokončena její přístavba ve směru k letnímu cvičišti (k dnešní Sokolské zahradě). Celý areál sokolovny byl 5. září 2006 převeden za 1 Kč na obec Pravčice, která sokolovnu zrekonstruovala. Kolaudace proběhla o dva roky později, obnovení provozu bylo doprovázeno sérií tří večerních plesů – sportovním, masopustním a mysliveckým, a odpoledním maškarním plesem pro děti. V roce 2009 následovala instalace umělé horolezecké stěny v budově a také otevření víceúčelového hřiště s umělým povrchem mezi Sokolskou zahradou, školou a kostelem s farou. Budově zůstal název \"Sokolovna\", zahradě, která byla roku upravena roku 2011, \"Sokolská zahrada\". TJ Sokol Pravčice má i nadále k těmto svým bývalým nemovitostem zajištěno předkupní právo a areál stále využívá ke své sportovní činnosti. Kromě toho se zde pořádají akce obecní, školní i soukromé.\n\nFotbalový oddíl TJ Sokol Pravčice datuje svůj vznik k 11. listopadu 1944, v té době ještě pod názvem \"SK Pravčice\". Prvním předsedou byl zvolen Alois Vystavěl. V roce 1953 ale musel oddíl pro nedostatek hráčů své působení přerušit, na krátkou dobu byla jeho činnost obnovena v letech 1954 až 1956, v roce 1956 byla ovšem odehrána jen jarní část soutěže. K opětovnému obnovení došlo v roce 1958 a opět po jedné sezóně byla činnost opět ukončena, a to až do roku 1967. V roce již 1968 již plně fungující oddíl nastupoval k zápasům ve IV. třídě jih, založeno bylo rovněž mužstvo žáků.\n\nV roce 1984 oddíl oslavil čtyřicet let od založení, k přátelskému utkání v rámci oslav nastoupilo pravčické mužstvo proti oddílu Baník Ostrava – staří páni; zápas skončil výsledkem 1 : 3 a jedinou branku Pravčic vstřelil Antonín Mrňka. O deset let později oddíl oslavil padesát let od založení oddílu. V tomto roce se splnil sen všech hráčů a fanoušků a mužstvo postoupilo do okresního přeboru; po jedné sezoně však mužstvo opět sestoupilo do III. třídy.\n\nPři zápase proti Admiře Hulín 22. srpna 1999 postihl na pravčickém hřišti domácího hráče Zdeňka Mlčáka kolaps; Zdeněk byl odvezen do nemocnice, kde po třech hodinách zemřel. Od roku 2000 se tak vždy v létě hraje na pravčickém hřišti turnaj pod názvem \"Memoriál Zdeňka Mlčáka\". V létě 2008 byla zahájena svépomocí rekonstrukce trávníku na hřišti, za brankami byly postaveny nové ochranné sítě a bylo upraveno okolí hřiště. Roku 2011 bylo na hřišti nainstalováno ozvučení a světelná tabule. V letech 1997 a 2010 postihla obec povodeň a na hřišti se pokaždé vytvořilo velké jezero. Byly vyplaveny i šatny a vznikla škoda na majetku i na trávníku. Fotbalisté si však pokaždé s těmito pohromami dokázali poradit. Na svou činnost se snaží oddíl získávat prostředky pořádáním různých akcí, tanečních zábav, plesů, sběrem kovového odpadu a podobně.\n\nV říjnu 1985 byl založen šachový oddíl pod hlavičkou TJ Sokol Pravčice, měl 7 členů (Miloš Ondruška, Jaroslav Šašek, Jindřich Valášek, Vítězslav Procházka, Karel Procházka, Milan Pospíšil a František Pavelka). Po několika týdnech se oddíl rozrostl o další dva členy. Podařilo se jim v krátkém čase sehnat potřebný materiál a vyřídit nutné formality. Šachový oddíl pokračuje ve své činnosti od svého založení v roce až do dnešních dnů a za ta léta si vychoval již další generaci hráčů. K pravidelným tréninkům se schází každý týden.\n\nV současné době (2019) hraje družstvo \"A\" Regionální přebor okresu Kroměříž, družstvo \"B\" regionální soutěž okresu Kroměříž, někteří z hráčů hostují i v jiných oddílech ve vyšších třídách.\n\nV červnu roku 1961 byl založen první jezdecký oddíl při TJ Sokol Pravčice ve spolupráci s místním JZD. Zakládajícími členy byli František Smělík st., předseda JZD, Otakar Dědičík, Vojtěch Chytil st., Václav Dvořák, Ladislav Blabla a František Mrhálek. Prvními koňmi, tvořícími jednak základ pravčického chovu a jednak působícími jako sportovní koně, byly klisny Bramína a Lorna.\n\nDne 1. února 1969 ukončil oddíl činnost při TJ Sokol Pravčice a v následujících letech měnil názvy, nejdříve přešel pod Juvenu (1967, JK Juvena Pravčice). V roce 1972 JK změnil název z Juveny na JK SSM Pravčice, aby se vrátil pod Jednotné zemědělské družstvo Kostelec u Holešova, pod které v té době Pravčice jako farma patřily (1989). V roce 1992 byl chov koní zemědělským družstvem z ekonomických důvodů zrušen.\n\nNěkteří chovatelé koní (František Rozkošný, Zdeněk Rozkošný, Antonín Pospíšilík a Václav Dvořák) se nechtěli se zrušením chovu koní v Pravčicích smířit a odkoupili část koní, založili nové kluby a tím chov koní v Pravčicích zachránili. Novým místem pro chov a sportovní přípravu se staly hospodářské budovy a pozemky bývalého arcibiskupského mlýna. V roce 2003 byla zahájena rekonstrukce jezdeckého areálu dotovaná státem, v jehož správě areál je, demolice větší části budovy mlýna, která byla ve velmi špatném stavebně technickém stavu. Nová zídka oddělila dvůr od soukromých pozemků, byly nově pokryty střechy, udělány nové fasády a elektrické rozvody.\n\nČlenskou základnu všech jmenovaných subjektů tvořilo v roce 2011 cca 50 členů, kteří pracovali s přibližně 35 koňmi. Základnu tvořili jak jezdci a ošetřovatelé nelicencovaní i licencovaní – tedy s oprávněním startovat na oficiálních soutěžích v jezdeckých disciplínách, majitelé cvičitelského průkazu, rozhodcovské a trenérské licence, ale patřili mezi ně také příznivci a přátelé koní, jejichž každoroční podpory a pomoci při pořádání závodů si všichni velmi váží. Všechny kluby spadají pod nově vytvořenou Zlínskou oblast České jezdecké federace (dále jen ZO ČJF).\n\nPrvní ročník \"Hanáckého poháru\", prestižní parkurové soutěže, byl uspořádán v roce 1963. Tradice Hanáckého poháru je každoročním pořádáním udržována dodnes. V roce 1964 byl JK poprvé pověřen pořádáním mistrovství mužů a žen v Přerově ČSTV. Od tohoto roku byli pravčičtí jezdci a koně pravidelnými účastníky všech mistrovství – ať už jednotlivců či družstev – a také mezinárodních závodů, především v Polsku a Maďarsku.\n\nStěžejní náplní činností je účast na parkurových soutěžích a příprava začínajících jezdců pro jezdecký sport. Další z priorit jednotlivých klubů je za podpory obce Pravčice, Zlínského kraje a města Hulína každoroční pořádání\nKoně využívané pro sport jsou jezdcům poskytováni soukromými majiteli – Tamarou a Milanem Skýpalovými, Antonínem Pospíšilíkem a Václavem Dvořákem, Bohumil Cupák s Vojtěchem Chytilem a Hanou Pěnčíkovou reprezentují se svými vlastními koňmi. Jezdecké kluby mají také na starosti údržbu areálu, pravidelně se umožňuje svezení na svých koních na nejrůznějších akcích a někteří členové poskytují své schopnosti a zkušenosti také vedení Zlínské oblasti ČJF v různých komisích a organizačních výborech.\n\nO myslivost, tj. o pečování o zvěř v katastru a o lov této zvěře, byl v katastru obce Pravčice zájem i dříve, avšak nic písemného není o skutečnostech, jak se myslivecké sdružení vyvíjelo, dochováno. Zřejmě šlo o spolek vedený pod názvem \"Lidová myslivecká společnost\". Dne 13. července 1950 se konala ustavující schůze Myslivecké společnosti v Pravčicích. Prvním předsedou se stal František Karas.\n\nSpolečnost se začala zabývat úpravou nově vysázeného remízku, procházením vojtěšky a jetelotrávy k chránění vajíček bažantů a koroptví, konáním honu na koroptve a odchytem koroptví. V roce 1956 byl řešen posed v remízku a v roce 1962 byla dána do provozu líheň. O rok dříve se projednávalo sloučení společnosti do okrsku Roštění, ovšem 12. prosince 1962 se konala ustavující a slučovací schůze Českého mysliveckého sdružení Pravčice a Němčice; toto sloučení existovalo až do konce roku 1978, kdy následovalo nucené slučování mysliveckých sdružení a honiteb do větších celků. Cesta z Pravčic směr Němčice byla hranicí, kdy levá část byla přidělena MS Hulín a pravá část MS se sídlem v Roštění (Roštění, Rymice, Količín, Němčice a Pravčice). V Pravčicích byla vybudována odchovna bažantů z bývalé drůbežárny JZD.\n\nV listopadu 1992 se ale konal poslední hon MS Roštění na pravčickém katastru, protože 12. prosince 1992 sloučené MS Roštění zaniklo a Pravčice dostaly svůj katastr zpět. Vytvořilo se nové Myslivecké sdružení Pravčice složené z katastrů obcí Pravčice, Količín a Němčice. Předsedou byl zvolen Zdeněk Klesnil st. z Němčic. Od roku 2003 pořádá myslivecké sdružení v Pravčicích myslivecký ples a od roku 2005 se v honitbě začala konat pravidelná sokolnická setkání a lov loveckými dravci. O dva roky později se místní myslivci podíleli na pořádání význačné kynologické akce, 52. ročníku Memoriálu Františka Housky; tato mezinárodní všestranná soutěž hrubosrstých ohařů je pořádána jednou za dva roky klubem chovatelů českého fouska.\n\nHlavní práce všech členů je ale celoroční péčí o zvěř – přikrmování v době nouze a příprava krmení na toto období. Velká část práce je zaměřena na údržbu a výsadbu remízků a ostatní zeleně, údržbu vodotečí, které probíhají honitbou, výrobě a údržbě krmelců, posedů a jiných mysliveckých zařízení. V honitbě se vyskytuje zvěř drobná – zajíc polní, bažant obecný, dále zvěř srnčí, a přechodně se vyskytuje zvěř černá, které bylo od roku 1993 uloveno 12 kusů. Kromě zvěře užitkové je lovena zvěř dravá: liška obecná, kuny, psík mývalovitý, jezevec lesní, straka obecná. Myslivci také pořádají již několik let besedy s dětmi v pravčickém remízku. Tato akce bývá hojně navštěvovaná nejen dětmi, ale i jejich rodiči. V pravčické honitbě také probíhají zkoušky loveckých psů.\n\nDo roku 1949 byli členové z Pravčic organizováni v Hulíně, v tomto roce se však organizace v Hulíně rozpadla, a tak o rok později, v roce 1950, vznikla základní organizace Českého svazu chovatelů Pravčice. Předsedou se stal Eduard Opravil.\n\nK roku 2011 měla organizace měla 22 členů, z toho 12 z Pravčic, 1 z Třebětic, 5 z Hulína a 4 z Chrášťan. Ve vedení organizace byl předseda Vojtěch Bartošek.\n\nZejména mezi roky 1970–1980 organizace pořádala a zúčastňovala se řady výstav jak místních, tak okresních, kde hlavně u plemene holubů moravský pštros dosahovala řadu výborných výsledků. Nebyla na celé Moravě taková kvalita ani kvantita těchto holubů, jako v Pravčicích. Chovali ji František Rozkošný (moravský pštros červený), Stanislav Mlčák (moravský pštros modrý), Otakar Dědičík (moravský pštros žlutý), Václav Batoušek (Moravský pštros černý) a Antonín Kejík (moravský pštros černý šupinatý). Z národních i speciálních výstav i z výstav místních a okresních vozili čestné i vítězné ceny a dá se říci, že neměli téměř žádnou konkurenci.\n\nV posledních letech pořádají chovatelé již tradiční místní výstavu, která svým rozsahem a kvalitou vystavených zvířat řadí tuto organizaci mezi nejlepší v celém okrese. Odbor králíků zastoupený plemenem Vídeňský králík, chovaný především Pavlem a Tomášem Pospíšilovými a Vojtěchem a Ivanou Bartoškovými, je označen tou nejvyšší známkou kvality v celé republice. Také holubi, především Zdeňka Rozkošného Moravský pštros červený, dosahují kvality daleko za hranice našeho okresu. Obec Pravčice dotovala koupi klecí, které splňují nové podmínky jak estetické, tak i rozměrové dle norem EU, a poskytuje k výstavám, ale i stolních ocenění a schůzím, krásný areál v místní Sokolské zahradě.\n\n\n"}
{"id": "116931", "url": "https://cs.wikipedia.org/wiki?curid=116931", "title": "Radostín nad Oslavou", "text": "Radostín nad Oslavou\n\nRadostín nad Oslavou () je obec v okrese Žďár nad Sázavou v Kraji Vysočina. Žije zde obyvatel.\n\n\nPrvní písemná zmínka o obci pochází z roku 1390.\n\nObec Radostín nad Oslavou v roce 2011 obdržela ocenění v soutěži Vesnice Vysočiny, konkrétně získala ocenění Cena naděje pro živý venkov. Obec Radostín nad Oslavou v roce 2013 obdržela ocenění v soutěži Vesnice Vysočiny, konkrétně získala ocenění diplom za činnost divadelního souboru. Obec v roce 2014 získala ocenění v rámci soutěže Vesnice Vysočiny 2014, tj. konkrétně obdržela Bílou stuhu za činnost mládeže.\n\n\n\n"}
{"id": "116935", "url": "https://cs.wikipedia.org/wiki?curid=116935", "title": "Radešínská Svratka", "text": "Radešínská Svratka\n\nRadešínská Svratka () je obec v okrese Žďár nad Sázavou v Kraji Vysočina. Žije zde obyvatel. Obec leží asi 7 km od Nového Města na Moravě a asi 17 km od okresního města. Obcí protéká řeka Bobrůvka.\n\nPrvní písemná zmínka o obci pochází z roku 1290.\n\nV letech 2006–2010 působil jako starosta Stanislav Stehlík, od roku 2010 tuto funkci zastává Jiří Zavřel.\n\n\n\n\n\n"}
{"id": "116938", "url": "https://cs.wikipedia.org/wiki?curid=116938", "title": "Radešín", "text": "Radešín\n\nNázev Radešín má více sídel:\n\ntaké kopce:\n\na podobný název: \n"}
{"id": "116940", "url": "https://cs.wikipedia.org/wiki?curid=116940", "title": "Rešice", "text": "Rešice\n\nRešice () jsou obec v okrese Znojmo v Jihomoravském kraji. Žije zde obyvatel. Na sever od obce se nachází Jaderná elektrárna Dukovany. K Rešicím náleží osada a katastrální území Kordula při silnici na Rouchovany.\n\nPrvní písemná zmínka o obci pochází z roku 1358.\n\nV obci funguje sbor dobrovolných hasičů, který má 45 členů. V listopadu 2016 pořídil z prostředků obce, Jihomoravského kraje a ministerstva vnitra nový automobil Ford Tranzit Combi 350 Trend. Kromě zásahů zajišťují dobrovolní hasiči kulturní a společenský život v obci.\n\n\n\n\n"}
{"id": "116941", "url": "https://cs.wikipedia.org/wiki?curid=116941", "title": "Rožná", "text": "Rožná\n\nRožná () je obec v okrese Žďár nad Sázavou v Kraji Vysočina. Žije zde obyvatel.\n\n\nPrvní písemná zmínka o obci pochází z roku 1349. Dějiny města jsou spjaty se šlechtickým rodem Magnisů. Ve třicátých letech 20. století navrhl do Rožné tři stavby také věhlasný architekt a spoluzakladatel modernismu Bohuslav Fuchs.\n\nV letech 2006–2010 působila jako starosta Eva Sýkorová, od roku 2010 tuto funkci vykonává Libor Pokorný.\n\nKe dni 25. 2. 2008 zde žilo 768 obyvatel, z toho je 406 mužů a 362 žen.\n\n\n\nStátní podnik DIAMO (odštěpný závod GEAM Dolní Rožínka) těží nedaleko Rožné uranovou rudu v dole Rožná kde vláda ČR prodloužila provoz dolu do roku 2016. V současné době probíhá dotěžení ložiska s tím, že důl bude v roce 2017 v likvidačním režimu a následně uzavřen.\n\nV obci se nachází stejnojmenná železniční stanice na trati 251 Žďár nad Sázavou–Tišnov. Vlečka podniku DIAMO je dosud (2010) používána a je zapojena do širé trati nad obcí směrem k Bystřici nad Pernštejnem.\n\nObcí protéká říčka Nedvědička, která je pravostranným přítokem řeky Svratky.\n\n\n"}
{"id": "116942", "url": "https://cs.wikipedia.org/wiki?curid=116942", "title": "Roštín", "text": "Roštín\n\nObec Roštín se nachází v okrese Kroměříž ve Zlínském kraji. Územím obce prochází silnici II/432. Žije zde obyvatel.\n\nV obci se nachází koupaliště, letní kino (v roce 2016 bylo mimo provoz, ale od roku 2018 je kino znovu funkční), jednota Coop, sokolovna a Kostel sv. Anny.\n\nPrvní písemná zmínka o obci pochází z roku 1131.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "116943", "url": "https://cs.wikipedia.org/wiki?curid=116943", "title": "Roudné", "text": "Roudné\n\nObec Roudné (něm. \"Ruden\") se nachází v okrese České Budějovice, kraj Jihočeský, na levém břehu řeky Malše necelých 5 km jižně od centra Českých Budějovic. Žije zde obyvatel.\n\nNázev obce pochází od potoka obsahujícího rudu nebo od vymýceného, zúrodněného lesa. Původní ves, čítající 9 poddaných náležela ke dvorci Zabore, který je zmiňován již roku 1263, tzn, že založení vsi mohlo být již kolem tohoto roku. První písemná zmínka o vsi (\"Hrudny\") je ale až z 3. dubna 1411, kdy dědicové po zemřelém Kuncovi z Mladého potvrzují převzetí dědictví.\n\nVe 14. století patřil dvůr Mikuláši Faulfišovi, jeho syn prodal roku 1418 Roudné Jakubu Brnířovi. Roku 1487 patří opět měšťanům. Od roku 1505 do 1850 patřilo Roudné Českým Budějovicím. Až do roku 1713 mělo Roudné asi 9 usedlostí, v roce 1843 už jich bylo 23 se 157 obyvateli.\n\nV letech 1850 až 1885 tvořilo Roudné osadu obce Rožnov, od roku 1885 je samostatnou obcí. Ves bývala dříve národnostně převážně německá, ještě před první světovou válkou se ze 198 obyvatel hlásilo 157 k německému jazyku a 41 k českému. Tento poměr se vlivem nové výstavby a přílivu obyvatel zakrátko obrátil – v roce 1930 už bylo ze 295 obyvatel 216 Čechů a 78 Němců.\n\nV druhé polovině 20. století (1953 až 24. listopadu 1990) patřil pod obec Roudné sousední Vidov.\n\nV roce 2002 zasáhla obec povodeň, hladina Malše tehdy dosáhla výšky 465 cm oproti běžným 50 cm.\n\nV současnosti je Roudné stavebně srostlé s Novým Roudným – částí Českých Budějovic. Roudné je v současnosti typickým satelitním sídlem s množstvím obyvatel a nedostatečnou infrastrukturou.\n\nV obci se nachází školka, škola byla zrušena v roce 1976.\n\nÚzemím obce prochází železniční trať České Budějovice - Summerau (č. 196), na které se uvažuje se zřízením zastávky.\n\nNa území Roudného se nachází tři silnice III. třídy: od severu k jihu III/15529 – ulice Plavská, spojující České Budějovice s Plavem a která tvoří v severní části hranici mezi Roudným a Novým Roudným; dále III/15531 (ulice Roudenská a Vidovská), která je hlavní komunikací ve staré části obce; a konečně III/15532 (Vidovská), která spojuje Roudné se silnicí III/15523 Nové Hodějovice – Vidov.\n\nObcí prochází cyklotrasa č. 1018.\n\nDo obce zajíždí již od roku 1976 linka českobudějovické MHD č. 10.\n\nV obci působí sbor dobrovolných hasičů a divizní fotbalový klub TJ Malše Roudné.\n\nNa návsi se zachovalo několik zemědělských usedlostí ve stylu lidového baroka a z přelomu 19. a 20. století.\n\n"}
{"id": "116950", "url": "https://cs.wikipedia.org/wiki?curid=116950", "title": "Rousměrov", "text": "Rousměrov\n\nRousměrov () je obec v okrese Žďár nad Sázavou v kraji Vysočina. Žije zde obyvatel.\n\nRousměrovem prochází silnice I/37. Okrajem katastrálního území prochází od roku 1953 železniční trať Brno – Havlíčkův Brod, na které je v části Laštovičky zřízena stejnojmenná zastávka.\n\n\nPrvní písemná zmínka o obci pochází z roku 1407.\n\nV letech 2006–2010 působila jako starostka Irena Kudílková, od roku 2010 tuto funkci vykonává Marie Slabá.\n\n\n\n"}
{"id": "116951", "url": "https://cs.wikipedia.org/wiki?curid=116951", "title": "Rudolec", "text": "Rudolec\n\nRudolec (do roku 1946 Německý Rudolec, ) je obec v okrese Žďár nad Sázavou v kraji Vysočina. Žije zde obyvatel. Nachází se na moravské straně historické zemské hranice Čech a Moravy.\n\nAsi 620 metrů západně od zástavby obce prochází historická zemská hranice Čech a Moravy. Do katastru obce zasahují Arnolecké hory, k nimž náleží i nejvyšší bod v katastru obce, kopec Sádek s 698 m n. m. K Arnoleckým horám náleží i druhý nejvyšší vrchol v katastru obce, kopec Blažkov s 693,5 m n. m., jenž stojí 1,5 km severně od zástavby obce a vede přes něj několik turistických tras. Vrch je součástí pásma tzv. střechy Evropy. V katastru obce pramení Bohdalovský potok, který zde napájí Dolní Křivý rybník, Horní Křivý rybník, Olšinský rybník, Pařezný rybník, rybník Prádlo, Vázební rybník a několik menších rybníků.\n\nPrvní písemná zmínka o obci pochází z roku 1343, kdy ves vlastnili vladykové z Rudolce. V roce 1378 osadu prodal Žibřid z Rudolce Janu staršímu z Meziřící. Mezi další vlastníky patřili: v letech 1405–1480 Šabartové z Rudolce, 1480 Jan z Vranova, 1552 Václav Chroustenský z Malovar, 1597 jeho syn Jan Rafael, po bělohorské konfiskaci v letech 1625–1921 italský rod Collalto. V roce 1921 byl majetek Emanuela Collalta et San Salvatore (celý velkostatek Uherčice; Brtnice-Okříšky: Přímělkov, Střížov, z Okříšek do 50%. výměry; celý velkostatek Něm. Rudolec-Černá) zařazen do záboru pozemkové reformy. V roce 1930 odkoupil od státu zámek v Něm. Rudolci, jenž zůstal během konfiskace v záboru, statkář Ladislav Růžička z Černé u Měřína.\n\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "116952", "url": "https://cs.wikipedia.org/wiki?curid=116952", "title": "Rovečné", "text": "Rovečné\n\nRovečné () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o Rovečném je z roku 1335. Listina Jeruše-Gertrudy, dcery Jimrama z Aušperka, dokládá, že až do své smrti disponovala řadou osad od Sněžného až po Rovečné. Ve 14.-15. století patřila obec střídavě pánům z Pernštejna a Kunštátu. Od konce 16. století definitivně přešla do majetku Kunštátů. V 17. století poznamenala Rovečné těžce 30letá válka. Kraj vydrancovala švédská, ale i císařská vojska. Prostý lid strádal bídou, hladem a nemocemi, ale i náboženským útlakem. Obyvatelstvo se před rokem 1620 většinou hlásilo k utrakvistům. Vrchnost utužila i robotní povinnosti. Proto se v 18. století i na kunštátském panství šíří nespokojenost a rebelie proti vrchnosti. V listině z roku 1775 si stěžuje vrchní Stein, že čeledíni z Rovečína se chovají vzpurně k purkrabímu. V druhé polovině 18. století došlo z nařízení Marie Terezie k očíslování usedlostí. Roku 1866 procházelo Rovečínem pruské vojsko, které táhlo na Vídeň od Hradce Králové. Za 1. světové války přišli do Rovečného vystěhovalci z Tyrol a lid sužovala bída, hlad a především odvody do armády. 25 mužů padlo (roku 1928 byl k uctění jejich památky postaven pomník). 29.10.1918 došel na místní poštu telegram o převzetí vlády Národním výborem. Lidé vznik republiky oslavili průvodem s harmonikou. Strhané rakousko-uherské znaky byly zazděny do mostu u hostince, který se právě opravoval. Ve 30. letech na obyvatele obce těžce dolehla hospodářská krize. Během 2.světové války museli tři muži (ročník 1922) odejít na práci do Říše, lidé pomáhali partyzánům (skupina Jermak), což Josef a Jiří Jančíkovi zaplatili životem. V červnu 1945 byl založen v obci národní výbor, jehož předsedou se stal František Srstka. 24 rodin odešlo do pohraničí. V letech 1947-56 byla postavena škola, roku 1961 v budově na náměstí zřízen dětský domov a roku 1978 v akci „Z“ postaveno nákupní středisko. Během let 1991-96 proběhlo připojování k rozvodu plynu.\n\nZnak a vlajka obce vznikly na základě heraldického návrhu pana PhDr. Zdeňka Kubíka. Pan doktor navrhnul dva stříbrné v běžné zobrazovací praxi bílé – hroty neboli kužely, coby takzvané heroldské figury, symbolizující oba zdejší kostely (respektive jejich věže, které jsou místními dominantami a památkami). Obecná figura červeného postaveného meče evokuje kříž, ale především atribut sv. Martina (patrona katolického kostela), kterého vidíme na historické obecní pečeti z roku 1727, kde na koni půlí svým mečem vojenský plášť a dělí se s žebrákem. Obecná figura červeného kalicha pak logicky odkazuje na evangelický kostel. Zelená barva boků štítu ukazuje na rozsáhlé okolní lesy a zemědělský ráz obce. Modrá pata štítu připomíná místní Tresenský potok. Černý klín uprostřed je tzv. mluvícím znamením, čili „rovem“ (nerovným místem, výmolem, jámou nebo výkopem) znějícím v názvu obce. Zároveň najdeme černou barvu (společně se stříbrem) v erbech pánů z Pernštejna i pánů z Kunštátu, k jejichž panstvím obec historicky náležela. Proto je použito obecné figury zlaté houžve, odkazující na Pernštejny a černé pole odkazující na pány z Kunštátu. Blason – odborný heraldický popis celého znaku je následující: Zeleno-černo-zeleně dvěma stříbrnými hroty na modré patě polcený štít. V černém poli mezi hroty zlatá houžev. V pravém hrotu postavený meč, v levém hrotu kalich, obojí červené. V heraldice se pravá a levá strana uvádí vždy z pozice štítonoše, nikoli pozorovatele znaku, proto v jeho pohledu obráceně. U takto výrazného znaku je logické, že i návrh vlajky opakuje výše popsané figury a tinktury o stanoveném poměru šířky a délky 2:3 dle státní vlajky České republiky.\n\nNázev obce pochází zřejmě od slova „rovec“, což je zdrobnělina ke slovu „rov“, které označuje místo nerovné s výmoly. To odpovídá poloze obce. Pan Srstka ve své kronice uvádí ještě jiný výklad původu jména – „při přestavbě některých domů byly nalezeny staré lidské kosti, zejména kolem dvacátých let 20. století, někteří usuzovali, že se nalézalo pohřebiště – pole s hroby – rovy – rovečné pole…“\n\n\nObec Rovečné hospodaří ze 119 hektary lesů, dle aktuálního lesního hospodářského plánu. Lesní hospodářský plán se sestavuje na období deseti let. Aktuální lesní hospodářský plán pro obec Rovečné skončí koncem roku 2016. Plánovaná maximální výtěžnost v aktuálním hospodářském plánu činí 15 000 m3. K roku 2014 bylo z lesů vytěženo 5 500 m3. Celková zásoba lesního hospodářství v Rovečném činí 42 000 m3.\n\n\n\nObcí protéká Tresenský potok, který pramení severně od ní. Modrá barva na vlajce a znaku obce Rovečné značí právě Tresenský potok.\n\n\n\n"}
{"id": "116953", "url": "https://cs.wikipedia.org/wiki?curid=116953", "title": "Rusava", "text": "Rusava\n\nObec Rusava se nachází v okrese Kroměříž ve Zlínském kraji. Rozkládá se v hlubokém údolí říčky Rusavy v severozápadní části Hostýnských vrchů, v průměrné výšce 410 m n. m. Žije zde obyvatel. Obec je známá též pod jménem Rotálovice a je vyhledávanou rekreační lokalitou.\n\nObec byla v roce 1924 přejmenována na Rusavu, podle stejnojmenné říčky, která se při deštích zbarvuje do „rusé“ barvy. Rusava, rozložená v dlouhém údolí, odolávala civilizačním vlivům a po dlouhou dobu si ponechala svůj osobitý charakter.\n\nPrvní písemná zmínka o obci pochází z roku 1667. Údolí horního toku Rusavy bylo sporadicky osídleno již v předchozích staletích (na území dnešní Rusavy se např. nacházela středověká ves Jestřebí, od poloviny 15. století opuštěná), skutečná vesnice zde však vznikla teprve poté, co se sem z nařízení zemského hejtmana Jana z Rottalu nuceně přestěhovali Valaši po jednom z nezdařených povstání.\n\nZa druhé světové války obec proslula podporou partyzánského hnutí a stala se proto častým cílem odvetných akcí nacistů. Směrem na Vlčkovou je památník Slávka Londy, osmnáctiletého partyzána, který položil život nedaleko u Pardusu.\n\nVýznamným člověkem, který na Rusavě v 19. století působil, byl Daniel Sloboda. Tento evangelický kněz, buditel a botanik se zasloužil o sblížení katolické a evangelické církve v tomto okresu. Často za ním jezdili jeho přátelé, např. Hanuš Schweiger, Samuel Jurkovič, Světozar Hurban Vajanský a další. Schovával zde své přátele ze Slovenska po povstání z roku 1849. Postavil zde evangelickou školu, kostel a faru.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116955", "url": "https://cs.wikipedia.org/wiki?curid=116955", "title": "Ruprechtov", "text": "Ruprechtov\n\nObec Ruprechtov se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1446 (v seznamu vsí račického panství).\n\nV obci k počátku roku 2016 žilo celkem 605  obyvatel. Z nich bylo 300  mužů a 305 žen. Průměrný věk obyvatel obce dosahoval 41,2% let. Dle Sčítání lidu, domů a bytů provedeném v roce 2011, kdy v obci žilo 570  lidí. Nejvíce z nich bylo (14,9%) obyvatel ve věku od 30 do 39  let. Děti do 14 let věku tvořily 13,9% obyvatel a senioři nad 70 let úhrnem 6,3%. Z celkem 491  občanů obce starších 15 let mělo vzdělání 35,8% střední vč. vyučení (bez maturity). Počet vysokoškoláků dosahoval 10,6% a bez vzdělání bylo naopak 0,4% obyvatel. Z cenzu dále vyplývá, že ve městě žilo 290 ekonomicky aktivních občanů. Celkem 87,6% z nich se řadilo mezi zaměstnané, z nichž 67,2% patřilo mezi zaměstnance, 2,4% k zaměstnavatelům a zbytek pracoval na vlastní účet. Oproti tomu celých 46,3% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 242 obyvatel obce (což je 42,5%), se hlásilo k české národnosti. Dále 164 obyvatel bylo Moravanů a 3 Slováků. Celých 222 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Krásensko. Ta je součástí děkanátu Vyškov - Olomoucké arcidiecéze v Moravské provincii. Při censu prováděném v roce 2011 se 233 obyvatel obce (41%) označilo za věřící. Z tohoto počtu se 184 hlásilo k církvi či náboženské obci, a sice 144 obyvatel k římskokatolické církvi (25% ze všech obyvatel obce),dále 31 k Církvi československé husitské a 1 k českobratrským evangelíkům. Úhrnem 115 obyvatel se označilo bez náboženské víry a 222 lidí odmítlo na otázku své náboženské víry odpovědět.\n\n\n\n"}
{"id": "116956", "url": "https://cs.wikipedia.org/wiki?curid=116956", "title": "Skorotice", "text": "Skorotice\n\nSkorotice () jsou obec v okrese Žďár nad Sázavou v kraji Vysočina. Žije zde obyvatel.\n\n\nPrvní písemná zmínka o obci pochází z roku 1309.\n\nV letech 2006–2010 působila jako starostka Ludmila Baksová, od roku 2010 tuto funkci zastává Ing. Roman Knop.\n\n\n\n\n"}
{"id": "116957", "url": "https://cs.wikipedia.org/wiki?curid=116957", "title": "Staré Hobzí", "text": "Staré Hobzí\n\nStaré Hobzí (dříve též Stará Hobža, nebo ) je obec v okrese Jindřichův Hradec. Žije zde obyvatel. \n\nObec Staré Hobzí, zmíněná poprvé v zakládací listině Louckého kláštera z 25. října 1190, byla v rámci moravských okresů příslušná: v letech 1850 až 1855 do obvodu okresního hejtmanství v Dačicích, v letech 1855–1868 do obvodu smíšeného okresního úřadu v Jemnici, od roku 1868 do roku 1897 opět pod okresní hejtmanství v Dačicích, poté, když bylo vytvořeno okresní hejtmanství v Moravských Budějovicích, do jeho politického okresu a v roce 1911 po vzniku slavonického soudního okresu do obvodu okresního hejtmanství v Dačicích.\n\nPo první světové válce se obyvatelé městečka přihlásili k provincii Německá jižní Morava a po odstoupení pohraničí v letech 1938–1945 byla obec s většinou německého obyvatelstva přiřazena k landrátu Waidhofen an der Thaya, župě Nieder Donau. Od roku 1960 spadá obec Staré Hobzí, ležící na historickém území jihozápadní Moravy, administrativně do okresu Jindřichův Hradec, který je součástí Jihočeského kraje.\n\nKoncem 18. století a v prvním desetiletí 19. století se Staré Hobzí stalo zásluhou Johanna Petra Flicka jedním z nejvýznamnějších středisek textilní výroby na Moravě. V letech 1790–1810 bylo v obci postaveno 33 nových domů, vesměs pro pracovníky Flickovy manufaktury. Ještě roku 1827 čítalo Staré Hobzí 951 obyvatel, z toho 90 židů, které podnikání ve Starém Hobzí přitahovalo. Ve druhé polovině 40. let 19. století mělo městečko 821 obyvatel, k roku 1850 se uvádí 1119 obyvatel a roku 1910 klesl počet na 865 obyvatel.\n\nS odlivem průmyslové výroby klesl počet židovského obyvatelstva na pět rodin a následkem toho byla v roce 1890 židovská náboženská obec ve Starém Hobzí zrušena. V roce 1910 povýšil císař František Josef I. Staré Hobzí na městys, to se však spokojilo s výnosem ministerstva vnitra a o diplom ani o znak nepožádalo. Úbytek průmyslové výroby kompenzoval majitel panství Alexander von Pallavicini orientací na turistický ruch, zámek ve Starém Hobzí sloužil jako ubytování pro letní hosty a z budovy bývalého mlýna vznikla honosná myslivna ve stylu módního romantického „zámečku“. V roce 1912 zde trávil léto spolu s Růženou Svobodovou a Františkem Xaverem Svobodou spisovatel František Xaver Šalda, který zde započal jednotlivé esejistické studie pro knihu Duše a dílo a první nárysy románu Loutky i dělníci.\n\nNejvětší příliv českého obyvatelstva nastal po pozemkové reformě, kdy byla valná část majetku rodiny Pallavicini zestátněna. Ve 30. letech 20. století stoupl počet českého etnika natolik, že byl při obecních volbách v roce 1931 zvolen první český starosta. Národnostní složení obce se definitivně změnilo po odsunu německého obyvatelstva. Po nastolení diktatury komunistické strany, násilné kolektivizaci zemědělství a vybudování železné opony došlo k úpadku obce.\n\nCentrum obce tvoří chrám Nanebevzetí Panny Marie, jeden z nejstarších kostelů na jižní Moravě, s jádrem románské kaple sv. Ondřeje a zámek se zahradou a kaplí sv. Tomáše. Západně od obce protéká Moravská Dyje, která si razí cestu k dolnorakouské hranici romantickým Janovským údolím, lemovaným skalnatými srázy a řadou malebných zákoutí. V roce 2004 obdržela obec v soutěži „Jihočeská vesnice roku” modrou stuhu za společenský život. V roce 2013 oslavila 100 let od založení dobrovolných hasičů.\n\nNázvy obce: 1672 Hardt; 1718 Harth; 1720 Alt Hart; 1751 Althart; 1846 Alt Hart, Stará Hobza; 1872 Althart, Staré Hobzí.\n\nNázvy polních tratí: Aumühle, Urbitzlis, Obergüterholz, Mühlberg, Rotallen, Obere Rotallen, Pharhofbreite, Rannowitz, Dreiquanten, Wilden, Lange List, Bruckmühle, Hinterlies, Thayawiesen, Hintausäcker, Schanzgraben, Unteres Bruckfeld, Steinbruch, Kirchenlies, Grummetluß, Drei Kreutz, Hühnerluß, Lange Luß, Gräberäcker, Hofstadt, Kalkbreiten, Dubenken, Kräutäcker, Lusthof, Lusthofleithen, Füllergarten, Hasenbühl, Spinnfabrik, Blaseberg, Höllteichäcker, Grabeluß, Wachtberg, Schafmeisterbreiten, Sattel Leithen, Vogeljagd, Teichbreiten, Hönitzwiesen, Baumgarten, Stadel Breiten, Mauth Breiten, Stadt Breiten, Pflanzsteig, Tenlgarten (pramen), Hirschgraben, Zugab, Braberg, Langerberg, Taubenberg, Winkelholz, Cottonbleiche, Perschling, Glashütte, Kreutzberg.\n\nOd konce 9. století do poloviny 10. století se stalo Podyjí útočištěm obyvatel z Podunají a Pomoraví, kteří se z těchto oblastí stahovali před maďarskými nájezdy a útoky. Jedním z takových podyjských slovanských hradišť bylo i Staré Hobzí (další Turecký kopec / Hornice, Palliardiho hradisko / Bítov či na rakouské straně Sand / Raabs an der Thaya), což potvrdily nálezy tuhové keramiky V. Nekudou. Nejstarší písemný záznam o Starém Hobzí pochází z roku 1120 a 1190, kdy je v horní části vsi (německy Obergut) vzpomenuta kaple sv. Ondřeje, mlýn, krčma a dvůr pod patronací premonstrátského kláštera v Louce. Dolní část vsi (německy Untergut) je poprvé zmíněna v polovině 14. století.\nDolní část vsi s dvorcem (německy Untergut) vlastnili v roce 1351 Oldřich, Sezima a Boček z Jevišovic, kteří svůj majetek v Hobzí odstoupili bratrům Adamovi, Petrovi a Schützovi na Hobzí a ti v roce 1353 prodali za 200 marek stříbrných ves \"Neudorf\" s 3 lány lesa a ostatním zbožím Sezimovi z Plačovic/Plospitz, Simonovi (jeho choť Anna z Police) a Vojslavovi z Nové Vsi/Neudorf. Vojslav pak Novou Ves odprodal bratrům ze Rzavé: Předvojovi, Rynhartovi a Chvalovi. Předvoj z Nové Vsi nechal svojí druhé choti Margaretě/Margareth zapsat na tomto dvorci doživotní věno 120 hřiven grošů. V roce 1375 markrabě Jan prohlásil Novou Ves za léno, které následně přidělil Předvojovi a lenní statek pak přešel na rod Krokwitzerů a Haslů, v roce 1405 se už po vsi psal Johann a Peter Krokwitzer z Nové Vsi/von Neudorf.\n\nVes Hobzí (dolní část) s tvrzí a dalšími obcemi prodali bratři z Hobzí (Adam, Petr a Schütz) v roce 1352 Bořutovi, znojemskému arcijáhenovi, a jeho bratrům Hynkovi, Ješkovi a Daliborovi. Bořuta prodal v roce 1358 Modletice Sezimovi ml. z Ústí, v roce 1364 se dohodl na společném držení majetku s bratrem Hynkem, který zde zapsal choti Elišce věno a po bratrově smrti roku 1371 vzal na spolek vdovu Elišku a jejího syna Ješka. Roku 1380 prodal Sezima mladší (a po 5 letech zapsal) tvrz v Hobzí Jindřichu a Václavu z Radostovic a Přibíkovi z Lysova. Zbytek vsi držel Petr z Hobzí, který roku 1415 prodal bratrům Čeňkovi Divůčkovi ze Stříbrce a Ondřeji z Radenína ve vsi dědičný dvůr, kopec na němž stávala tvrz, v Hodicích dvůr s dvěma poplužími, pustou ves Pivoňovice (zaniklá ves) a pět mlýnů na Dyji.\n\nNový majitel Čeněk Divůček z Hobzí a ze Stříbrce zapsal na vsi své manželce Kateřině 100 kop grošů, v roce 1446 vzala Eliška z Hobzí na polovici vsi na spolek svého manžela Mikuláše Chroplíka (děti: Jan, Leonard a Dorota) a vdova po Andreasovi z Hobzí (Zahrádek) zapsala své dědictví Mikulášovi z Bohuslavic, který zdědil roku 1447 část Hobzí také po Čeňkovi. V roce 1453 a 1464 se připomínají v příbuzenském stavu Čeněk z Hobzí a Bernard z Kostník, který měl pravděpodobně za manželku sestru Čeňkovu. Markéta z Kostník, dcera Bernardova, byla chotí Mikuláše z Hobzí na Chotěticích. Roku 1466 držel Leonard z Hobzí, syn Elišky a Mikuláše z Hobzí, část Lubnice s polovinou patronátního práva k tamějšímu kostelu sv. Jiří a sv. Kateřiny, které mu zapsala choť Machna z Neudorfu (Nové Vsi).\n\nDorota z Hobzí, dcera Elišky a Mikuláše z Hobzí, byla celkem třikrát vdaná, poprvé za Hynka z Doubravice, podruhé za Markvarta z Kraselova a potřetí za Jindřicha z Vraného. Z manželství s Markvartem z Kraselova pošly děti: Eliška, Burian, Jindřich, Jan, Václav, Markvart, Zdeslava a Mikuláš. Po smrti jejího bratra Leonarda z Hobzí odkázala v roce 1483 veškerý jí připadlé dědictví na Hobzí svému třetímu manželovi Jindřichovi Vajcovi z Vraného a svému příteli a příbuznému Janovi z Kraselova, purkrabímu ve Strakonicích.\n\nBrzy na to držel ves Mikuláš / Niklas ze Zahrádky a na Hobzí, připomínaný v roce 1490. Jeho chotí byla Dorota z Křesyně / Krziessyn. Hobzí připadlo Oldřichovi / Ulrich, synovi Mikuláše a Doroty, který je připomínán roku 1519. Jeho chotí byla Voršila Noglar z Pfaffenschlagu (zaniklá ves u Slavonic). V letech 1535–1544 drželi Hobzí Oldřichovi synové Jan / Johann, Linhart / Leonard, Jindřich / Heinrich a Václav / Wenzel, roku 1560 a roku 1563 se připomíná Jiří / Georg, roku 1611 a roku 1614 jeho syn Jindřich / Heinrich, soudce v Brně, roku 1649 Karel / Karl Bohobud, syn Jindřichův, po jehož smrti bylo zadlužené Hobzí roku 1651 prodáno Františkovi / Franz von Schneidau (Schneider von Schneidau) a jeho manželce Marii Anně Beatrici, rozené von Schellenberg.\nVdova Marie Anna von Schneidau přenechala panství svým třem synům (1667–1688): Františkovi Kryštofovi / Franz Christoph, Jindřichovi Purkartovi / Heinrich Burkard a Antonu Josefovi. Dědictví zahrnovalo: kopec Montserrat, zámek se zeleninovou zahrádkou a novou zahradou, pivovar a ves Hobzí, pusté Šenakovice (Schenakowitz), ves Bělčice s hospodářským dvorem a ovčínem, ves Modletice s ovčínem a mlýnem (Hofmühl), ves Mutnou s ovčínem (výměnou za Novou Ves), hospodářský dvůr Hejnice a svobodný statek v Cizkrajově, který Franz von Schneidau přikoupil v roce 1658. Tento majetek si bratři rozdělili 31. července 1674 na tři stejné díly. Jindřich Purkart a Anton Josef obdrželi 8. června 1675 od svého bratra Františka Kryštofa jeho dědický podíl a 13. března 1685 prodal Jindřich Purkart svůj díl vsi se 7 rybníky, „Bruckmühle” a Židy ve Starém Hobzí ovdovělé Marii Margareth Trautsohn, hraběnce von Falkenstein, rozené von Rappach, která ještě 20. června 1687 získala od Antona Josefa také jeho díl pivovaru a 12. srpna 1689 od něj koupil podíl na vsi Mutné s ovčínem Karel Jakub, rytíř von Tomazoll na Bolíkově (Wölking, Welking).\n\nHraběnka Marie Margareth von Trautsohn, které mezitím patřila od 28. dubna 1694 také část Hobzí po klášteru v Louce, prodala 16. září 1703 panství sestávající ze vsi Staré Hobzí se zámkem a třemi zámeckými zahradami, hospodářského dvora, pivovaru a lihovaru, z poloviny dvora v Hejnicích a části Mutné, ze dvora a „kopce Monserrat”, ze svobodného dvora v Cizkrajově, z nového a zpustlého dvora v Šenakovicích Maxmiliánovi Františkovi z Deblína ml., c. k. dvornímu radovi a kancléři na Moravě, který 1. února přikoupil od bratrů Koschinsky von Koschin zbylou část Mutné a 26. června 1713 od ovdovělé svobodné paní Marie Anny Ržikowsky von Dobrzitz (Rikovsky von Dobřic), rozené von Schneidau a její neplnoleté sestry Josefy Františky († 15. února 1699: otec Anton Josef von Schneidau, † 11. června 1710: matka Christina Kunegunde) Nové Hobzí s rytířským sídlem, pivovarem, sladovnou a lihovarem, čímž bylo Staré a Nové Hobzí zase sjednoceno. K tomuto zboží přikoupil ještě Chvalkovice.\n\nRoku 1729 zřídil Maxmilián František z Deblína ze svých statků na Moravě, Herálce a Humpolce, knihovny, sbírek zbraní, obrazů a vybavení fideikomis (v letech 1726–1733 zbudoval nový zámek), k němuž nejprve jako dědice povolal syna Františka Antonína, svobodného pána z Deblína, po něm své bratry Antonína Františka a Františka Libora s tím, že kdyby rod vymřel po meči i po přeslici, měl se fideikomisní majetek stát ústavem pro kadety z českých a moravských šlechtických rodin. Po smrti Maxmiliána Františka († 1732) zdědil panství syn František Antonín, hrabě z Deblína (20. února 1741 povýšen do stavu hrabského, † 1757), který po sobě zanechal dva syny. Mladší vstoupil do kláštera (řeholní jméno Benevenutus) a zemřel roku 1816 v Mor. Třebové; starší František Josef, který držel Znojemský hrad a fideikomisní statky, byl roku 1784 ve Starém Hobzí zavražděn.\n\nK dědictví se hlásily dvě příbuzné, Eufemie, hraběnka Želecká z Deblína, a Marie Antonie, svobodná paní z Deblína, které nakonec fideikomisní statky a sbírky odprodaly a peníze použily na zřízení 17 kadetských nadací (tzv. Deblínských, např. ve Vídni a Vídeňském Novém Městě). Část obrazů a knih nechaly převést do Vídně (dílem do knihovny cís. akademie Tereziánské). Dalším majitelem panství se stal Jan Petr Flick, bývalý zaměstnanec hraběte Františka Josefa z Deblína.\n\nJohann Peter Flick, původem z Východního Pruska, byl výjimečným příkladem úspěšného manufakturisty v bavlnářství na Moravě. Začínal původně jako sluha hraběte Františka Josefa z Deblína, potom jako faktorista bavlněné příze do dolnorakouských bavlnářských podniků a v roce 1782 postavil s povolením vrchnosti na jejím pozemku manufakturu na výrobu mušelínu, piketu a grádlu. V roce 1787 mu gubernium udělilo privilegium k provozu a jeho podnik s 19 tkalcovskými stavy a 65 zaměstnanci obdržel nejen nejvyšší ochranu, ale také titul dvorní c. k. továrny se znakem císařského orla a právo zřizovat sklady v hlavních městech provincií monarchie.\n\nPo tragické smrti hraběte Františka Josefa z Deblína roku 1786 nastal jeho strmý vzestup, na 200 tkalcovských stavů pro Flicka pracovalo po celých Čechách, Moravě a Slezsku a v roce 1802 už zaměstnával na 400 tkalců (Weber) a 3 000 přadláků (Spinner). V roce 1791 zřídil pobočku ve Vídni a v roce 1814, kdy nahradil výrobu mušelínu kalikem a bavlnou (Zitz und Kotton Fabrik), také pobočku v Brně.. Roku 1810 ho podnikatelský úspěch přivedl, nejprve jako dědičného nájemce (1789) a později majitele panství (1806), až k povýšení císařem do rytířského stavu za vlastenecké smýšlení a zásluhy o rozvoj průmyslu a zemědělství. Zemřel v roce 1812.\n\nVdova Theresia, rozená von Erben, přenechala panství nejen s textilní manufakturou ale s řadou dalších průmyslových podniků 24. srpna 1818 svým dětem: Johannovi Maxovi, Josefu a Marii von Flick, provdané Vacano. Dcera Marie 19. srpna 1819 od spoluvlastnictví odstoupila a 10. května 1820 také její bratr Josef, takže se jediným majitelem panství Staré a Nové Hobzí, Mutné s Chvalkovicemi, kartounky, manufaktury na zpracování bavlny a přádelny stal třetí sourozenec Johann Max von Flick. Ani on panství neudržel a 27. prosince 1823 jej prodal hraběnce Therese von Trautmannsdorf, rozené von Nadasdy. Allodium Staré Hobzí sestávalo ze zboží Staré Hobzí, Nové Hobzí, Mutná, Chvalkovice, Panenská, Marketa, Václavov, Bělčovice a Modletice. Zemědělská půda byla rozdělena mezi 5 dvorů, z průmyslových podniků byl součástí statku pivovar, 2 palírny, octárna, vápenka, cihelna a sklárna v Janově. V roce 1826 přikoupila od hraběte Eduarda von Stadion-Warthausen-Thannhausen ještě velkostatek Jemnici.\n\nPanství Jemice-Staré Hobzí o rozloze 3 517,45 ha zakoupil Alfons sen. Pallavicini (1807–1875), syn markýze Eduarda von Pallavicini a hraběnky Josefy zu Hardegg (zu Hardegg auf Glatz und im Marchlande), za 822 000 zlatých od hraběnky Therese von Trautmannsdorf 29. ledna 1841. V roce 1842 přikoupil od svobodného pána Georga Simona von Sina vídeňský palác (Palais Pallavicini) na Josefsplatz čp. 5, v roce 1844 se oženil s Gabrielou Fürstenberg (1821–1895), v roce 1845 získal český šlechtický inkolát a v roce 1868 mu císař potvrdil užívání rakouského titulu v překladu markrabě. Jemnické panství i s palácem ve Vídni zdědil v roce 1873 jeho nejstarší syn Alexander von Pallavicini, c. k. tajný rada a komoří, rytíř Řádu zlatého rouna, který v roce 1876 pojal za manželku hraběnku Irmu Széchényi von Sálvár-Felsövidék (* Ödenburg 28. 6. 1855 - Jamnitz, † 7. 10. 1932). Z manželství pošly děti: Karl (1877–1900), Alfons jun. (1883–1958) a Alexander jun. (1890–1941). V roce 1884 přikoupil Alexander von Pallavicini v Čechách velkostatek Dašice - Vysoké Chvojno na Pardubicku a v roce 1912 Alfons jun. Pallavicini od rytíře Ernsta von Wessely maďarské majetky Szilvásvárad a ves Nagyvisnyó. Staré Hobzí čítalo 152 domů, 771 německých obyvatel a 124 českých, Nové Hobzí 16 domů, 82 obyvatel německých, 17 českých (r. 1890). K alodiálnímu statku Staré Hobzí náležel zámek s kaplí sv. Tomáše, dvůr, cihelna a pila. K tomu popl. dvůr v Hejnicích, Veselíčko (Lusthof), „Johannihof” se dvorem, pilou a myslivnou a 4 mlýny.\nRodina Pallavicini pobývala na zámku v Jemnci v letním období, v zimním naopak v paláci ve Vídni. Zámek ve Starém Hobzí nechala upravit pro ubytování letních hostů. V roce 1910 se v zámku nacházelo na 30 bytů s jedním až třemi pokoji. Jemnické panství spravovala zčásti ve své režii, kdy v Jemnici zaměstnávala správce velkostatku (Gutsverwalter), účetního (Buchhalter), podkoního ((Wirtschaftsbereiter), lesního kontrolního (Forstkontrollor), v Janově na statku hospodářského správce (Wirtschaftsverwalter), hajného a adjunkta v Janově údolí, hajného a lesního adjunkta v Komárovicích, hajného a adjunkta v oboře (Tiergarten) u Starého Hobzí, hajného v bažantnici (Fasangarten), hajného v Louce, vrchního zahradníka ve Starém Hobzí a zahradníka v Jemnici a 3 myslivce (Wildheger), dále provozovala při hospodářském dvoře v Janově 1 lihovar (Spiritusbrennerei), ve Starém Hobzí 1 cihelnu a 1 pilu. Zbytek pronajímala: Jakob Goldmann měl pronajaté hospodářské dvory a lihovar v Rácovicích a Komárovicích (Komarowitz), hospodářské dvory v Jemnici, Louce, Pálovicích a Menharticích a lihovar v Pálovicích, Josef Hilfreich hospodářský dvůr ve Chvalkovicích, Max Spitz hospodářský dvůr v Mutné, Samuel Kohn hospodářský dvůr v Hejnicích.\n\nAlexander Pallavicini byl hlavou celé rodiny. Podle rodové tradice nastoupil v roce 1853 vojenskou kariéru a před vypuknutím první světové války se účastnil v roce 1913 vojenských manévrů v Čechách. Po vypuknutí první světové války věnoval Uherskému Červenému kříži v Budapešti 5 000 korun, Rakouskému Červenému kříži / Österreichische Rote Kreuz ve Vídni 5 000 korun, Rakouské společnosti Bílého kříže / Österreichische Gesellschaft vom Weißen Kreuze ve Vídni 3 000 korun, Ministerstvu vnitra ve Vídni (Válečnému pomocnému úřadu) 5000 korun, pro rodiny povolaných uherských pomocných rezervistů v Budapešti 3 000 korun (celkem 21.000 korun). Zámek v Jemnici a ve Starém Hobzí dal k dispozici Maltézskému řádu / Malteserritterorden, v Jemnici pro ubytování a ošetření raněných důstojníků. Po vypuknutí války byl nasazen na polské hranici u města Przemyśl, po prolomení fronty byl umístěný u města Nový Sandec (Neu-Sandez) a pak převelen do Vídně. Na začátku roku 1915 byl pověřen úkolem podat zprávu o situaci v zemích Koruny České. V průběhu své cesty navštívil i jemnické panství a lazaret na zámku.\n\nPo roce 1668 se začalo postupně rozdrobovat rozsáhlé telčské děkanství a v roce 1770 vzniklo děkanství jemnické, kam spadala také farnost Staré Hobzí s přifařenými a přiškolenými okolními obcemi, mlýny a hospodářskými dvory (dvůr Veselíčko/Lusthof, dvůr „Johannihof”, mlýn „Johannisthalermühle”, Loucký mlýn/Bruckmühle, mlýn „Aumühle”, Báňovice/Banowitz, Panenská/Frauendorf, Hejnice/Hönitzhof, Nové Dvory/Neudorf, Holešice/Holleschitz, Vnorovice/Urwitz s Habrovým mlýnem/Habermühle).\n\nV celé řadě významných farářů se do dějin Starého Hobzí zapsal farář Antonín Bártek, od roku 1902 také rada biskupské konsistoře a jemnický děkan. V roce 1897 byl jmenován čestným členem obce Báňovic a v roce 1903 obce Nových Dvorů. Působil v řadě českých spolků, které pravidelně finančně podporoval. Hojně navštěvovaná byla jeho česká kázání během Svatovítských slavností (Barchan) pod Kapistránskou lípou v Jemnici.\n\nDne 18. srpna 1901 se konala ve Starém Hobzí velká slavnost k 710 letům zasvěcení kostela bl. Panně Marii (r. 1191), sestávající ze slavnosti kostelní, 2. samotné slavnosti k 710 letům trvání Mariánského chrámu Páně premonstrátské kanonie, ze svěcení sochy bl. Panny Marie Lurdské, darované Josefem a Viktorií Habrovými z Báňovic, z oslavy narozenin císaře pána Františka Josefa I. a z oslavy k 25. výročí kněžství duchovního správce Antonína Bártka. Slávy se účastnil také prelát a opat Josef Karásek z Nové Říše a samozřejmě zástupy věřících z Moravy, Čech i Slezska.\n\nČást dětí na panství navštěvovala farní školu s výukou trivia ve Starém Hobzí, část pak školu v Nových Sadech, kam byla většina obcí přifařena. Farní školu a jména vyučujících (Ludirektoren) v Hobzí dokládají matriční zápisy od roku 1656. Škola v Hobzí je dále připomínána v roce 1770–1780 (učitel Franz Czerny) a v roce 1790, kdy po velkém požáru lehla popelem společně s věží kostela a farními hospodářskými budovami. Poškozeno bylo i pět kostelních zvonů a hodiny na věži. Na výstavbu nových farních budov se školou a nové kostelní věže přispěl v roce 1794 Jan Petr Flick nákladem 200 zlatých. Další požár 14. července 1913, kdy došlo opět k poškození kostelní věže s novými zvony a hodinami a při kterém museli vypomáhat dobrovolní hasiči z Jemnice a okolních obcí, se stal impulzem k založení vlastního sboru Dobrovolných hasičů/Freiwilliger Feuerwehr (1913). Hasičský sbor ze Starého Hobzí spadal pod 3. Jihlavský okres Německého hasičského svazu pro Moravu/Deutscher Feuerwehr Landesverband für Mähren. Velitelem dobrovolných hasičů byl zvolen Hammerl Anton a jeho zástupcem Vorreiter Johann.\n\nObecná škola je znovu připomínána v roce 1827, kdy byla vedena jako dvoutřídní s německým a českým vyučovacím jazykem (utrakvistická). Učitelé Andreas a Johann Bastel se stali 6. března 1862 členy a propagátory Včelařského spolku pro Moravu a Slezsko/Verein zur Hebung und Förderung der Bienenzucht für Mähren und Schlesien. V roce 1870 založili učitelé místní skupinu Německého učitelského spolku. Od konce 80. let převažoval na škole německý vyučovací jazyk, v roce 1884 přibyla dívkám výuka ručních prací a na škole byla zavedena průmyslová výroba (Industrial Unterricht). Od roku 1892 se vyučovalo na škole ve třech třídách, čeština pak jako povinný předmět. Z celkového počtu 995 obyvatel se v obci nacházelo 853 německé národnosti a 141 české. Školní kronika (Schulchronik) byla založena v září roku 1893 za nadučitele Johanna Schindlera.\n\nOd roku 1891 začal v Dačicích působit místní odbor Ústřední matice školské „Dačice a okolí”, který započal usilovat o zřízení české školy pro obce Báňovice a Nové Dvory. V roce 1895 došlo k vyloučení těchto obcí z německého školního okresu Staré Hobzí a po celoročním usilovném snažení místního odboru matice školské mohl 24. září 1896 pan farář A. Bártek ze Starého Hobzí za asistence dp. kaplana A. Hlavičky a theologa A. Findy z Jemnice vysvětit novou jednotřídní českou školu v Báňovicích, nyní i pro obec Nové Dvory. Slávy se účastnil také majitel panství markrabě Pallavicini s rodinou. Národní jednota přispěla 500 korunami, zemský výbor 2 000 korunami a pan markraběte Pallaviccini 1 000 korunami.\n\nV roce 1897 se staly Vnorovice samostatnou obcí a o rok později obec požadovala vyškolení ze školské obce Staré Hobzí. V roce 1898 zemský výbor žádost zamítl, ale povolil ve Vnorovicích zřízení jednotřídní expositury. V roce 1899 nakonec bylo vyškolení schváleno a expositura změněna na samostatnou jednotřídní školu obecnou s německým jazykem vyučovacím. Své třicetileté působení Německý učitelský spolek oslavil v roce 1900 slavnostním shromážděním, na které přizval i své kolegy z české Učitelské jednoty. V roce 1911 se ve Starém Hobzí konstituovala místní skupina Německého školského spolku/Deutscher Schulverein, Ortsgruppe Althart (nadučitel Rudolf Schneider). Ve stejném roce se konalo ve Starém Hobzí 5. října shromáždění okresního Německého učitelského spolku (okres Moravské Budějovice), na kterém se němečtí učitelé věnovali zhoršujícím se životním podmínkám učitelů (nadučitel Eduard Narozny).\n\nDnem 15. července 1869 zahájily svou činnost poštovní expediční úřady v Dešné, Starém Hobzí a Lipolci, které byly zahrnuty do stávající poštovní sítě na jihozápadě Moravy: Dešná a Staré Hobzí s jednodenní poštovní pochůzkou do Jemnice, Lipolec s jednodenní pojízdnou poštou mezi Dačicemi a Kunžakem.\n\nPoštovní obvod Staré Hobzí s pěší pochůzkou do Jemnice tvořily vsi, mlýny, dvory a samoty: Staré Hobzí/Alt-Hart s okolními přilehlými mlýny (U Oulehlů/Aumühle, Loucký mlýn/Bruckmühle), Janské údolí/Johannesthal se dvory Hejnice/Hönitzhof, Janský Dvůr/Johannihof, Veselíčko/Lusthof), Nové Hobzí/Neu-Hart, Báňovice/Banowitz, Panenská/Frauendorf, Holešice/Holleschitz, Mutná/Mutten s kostelem Montserrat, Vnorovice/Urwitz s Hadrovým mlýnem/Hadermühle), Nový Dvůr/Neu Hof a Václavov/Wenzelsdorf. V roce 1879, po novém konkurzním řízení, byl poštmistrem jmenován Johann Polly ze Starého Hobzí (majitel hostince), s ročním platem 150 zlatých a ročním úřednickým paušálem 40 zlatých.\n\nV roce 1901 zavedlo hejtmanství v Moravských Budějovicích při c. k. poštovním a telegrafním úřadě v Písečném službu venkovského listonoše, který obstarával také poštovní schránky v obcích Modlavě (Modletice), Novém Hobzí, Václavově, Němstěchu (Nové Sady), Chvalkovicích, Bělčicích a Markétě. Pro c. k. poštovní úřad III. třídy, 3. stupně ve Starém Hobzí byl v roce 1905 vyhlášen nový konkurz na poštovního expedienta. Služné činilo ročně 750 korun a úřední paušál 190 korun ročně. Místo poštmistra nadále zastával Johann Polly. Od 1. dubna 1907 byla u pošt. úřadu zavedena střídavá služba (každý druhý den mimo neděle) přespolního listonoše do Holešic, Hadrmühle, Nových Dvorů, Norovic (Vnorovice), případně Báňovic a Flandorfu (Panenské). Venkovský listonoš obstarával kromě dodávání a sbírání poštovních zásilek také prodej cenných poštovních známek, rekomandovaná psaní, peněžní a cenné zásilky, spořitelní vklady a poštovní poukázky.\n\nV letech 1850 - 1855 patřila obec pod politickou správu podkrajského úřadu v Dačicích a v rámci soudní správy pod soudní okres Jemnice. Po zřízení smíšených okresních úřadů s politickou a soudní pravomocí bylo Staré Hobzí v letech 1855 - 1868 podřízeno Okresnímu úřadu v Jemnici. V roce 1868 došlo k oddělení veřejné správy a soudnictví, čímž obec přešla pod pravomoc Okresního hejtmanství v Dačicích, kam patřila až do roku 1896.\n\nPo vzniku nového Okresního hejtmanství v Moravských Budějovicích, které získalo působnost pro soudní okres Jemnice, připadla obec pod Okresní úřad M. Budějovice. Do soudního okresu Jemnice spadaly obce: Staré Hobzí/Althart, Dančovice/Dantschowitz, Dešná/Döschen, Vratěnín/Fratting, Lovčovice/Lospitz, Markéta/Margarethen, Modletice/Mudlau, Mešovice/Nespitz, Písečné/Piesling (Marktgem.), Plačovice/Plospitz, Chvalkovice/Qualkowitz, Rancířov/Ranzern, Hluboká/Tiefenbach, Uherčice/Ungarschitz a Županovice/Zoppanz (Lubnice/Hafnerluden od roku 1896 a Korolupy/Kurlupp od roku 1898).\n\nV květnu roku 1908 rozhodlo c. k. ministerstvo spravedlnosti o zřízení slavonického soudního okresu, do kterého byly přiřazeny obce ze soudního okresu dačického: Holešice, Hostkovice, Laskovec, Lidéřovice, Lipolec, Maříž, Matějovce s Růženou, Mutná, Peč, Chvaletín, Dolní Radíkov, Český Rudolec, Cizkrajov, Stálkov, Stoječín, Bolíkov s Novou Vsí, Norovice, Mutišov, Slavonice a ze soudního okresu jemnického: Staré Hobzí, Margareta, Modlava, Nové Sady, Písečné (obec křesťanská a židovská), Slavětín a Václavov. S účinností od 1. května 1911 začal ve Slavonicích působit finanční (berní) úřad a okresní soud.\n\nV roce 1837 mělo Staré Hobzí chudobinec, který poskytoval přístřeší pro 16 osob a jehož kapitál činil 1 000 zlatých. Zdravotní personál tvořil jeden lékař a jedna porodní asistentka. Právní základy pro zdravotnictví pak definoval říšský zdravotní zákon (Reichssanitätsgesetz) z roku 1870, na jehož základě vznikl zdravotní obvod Slavonice - Staré Hobzí. Zdravotní obvod zahrnoval 11 německých obcí s 2 261 obyvateli a jeho rozloha činila 82,18 km². Obvodní lékař sídlil ve Slavonicích. Plat obvodního lékaře sestával v roce 1907 z 656 korun a jízdného 442 korun 50 haléřů a lékař musel ovládat oba zemské jazyky, němčinu a češtinu. Dne 12. prosince 1916 byla ve Slavonicích zřízena Německo-moravská okresní komise pro ochranu mládeže a péče o dítě/Deutsch-mährische Bezirkskommission für Jugendschutz und Kinderfürsorge. Ze Starého Hobzí byl do komise zvolen nadučitel Eduard Narozny.\n\nKonec první světové války, porážka Rakouska-Uherska a vznik národních států na území bývalé monarchie představoval pro rodinu Pallavicini závažný zlom v jejich majetkové situaci. Panství Jemnice jim bylo roku 1919 zkonfiskováno, všechny krátce před tím provedené prodeje od října 1918 pozemkovým úřadem prohlášené za neplatné. V roce 1920 stát nařídil u části venkovských pozemků nucený pronájem, u pozemků, které byly déle jak 10 let v pronájmu provedl odprodej na nájemníky. V roce 1923 započalo přídělové řízení Státního pozemkového úřadu zbytkového statku Chvalkovice (53 ha), Komárovice (40 ha), Rácovice (103 ha) a lihovaru při dvoře v Rácovicích. V roce 1924 převzala obvodová úřadovna ve Znojmě velkostatek Jemnici (1 189 ha), Ředitelství státních lesů a statků (ŘSLS) v Třeboni získalo lesy a tři další velkostatky u Starého Hobzí (Hejnice, Veselíčko, Janov). V Janově byla zřízena Správa státních statků a při ní v roce 1928 státní sýrárna. Zámek v Jemnici a ve Starém Hobzí si mohla rodina podržet pod podmínkou, že zámek bude přístupný veřejnosti, každou sebemenší změnu bude povolovat ministerstvo kultury a že ze zámku nebude zařízení odváženo. Rozloha panství Jemnice činila v roce 1920 3 516,81 ha, po pozemkové reformě rodině zůstalo 617,33 ha. Po léta táhnoucích se soudních procesech, kdy došlo až na mezinárodní soud v Haagu (Cour arbitrale mixte hongroise-chechoslovaque), obdržela rodina Pallavicini v lednu roku 1934 od Československa odškodnění ve výši 4.400.000 Kč, podle rodinných zápisů bylo odškodnění hluboce pod skutečnou cenou.\n\nOd roku 1919 začala ve vsi působit Národní jednota pro jihozápadní Moravu, která se snažila o zřízení české menšinové školy. Moravský zemský národní výbor rozhodl 13. srpna 1919 o otevření české obecné školy ve Starém Hobzí, do jejíhož obvodu spadaly také obce Nové Dvory a Vnorovice. Současně došlo na německé obecné škole ke zredukování provozu na dvě třídy. Na podkladě zákona o propůjčování míst legionářům začal od října 1920 na české obecné škole vyučovat bývalý legionář Josef Plšek a mohla být otevřena druhá třída.\n\nČeská škola se dělila až do konce roku 1920 o prostory zámku s vojenskou jednotkou, která zde byla umístěna po obsazení provincie Německá jižní Morava. V roce 1922 byla obecná škola přeměněna na českou školu menšinovou a při škole začal pracovat divadelní ochotnický soubor místního okrsku Národní jednoty. Zřízení měšťanské školy (smíšené) ve Starém Hobzí schválilo Ministerstvo školství a osvěty výnosem z 2. října 1926. V roce 1927 přibyla v prostorách zámku vedle obecné, měšťanské školy, četnické stanice ještě česká mateřská škola a opatrovna, v roce 1931 kancelář starosty a bytové prostory.\n\nV červnu 1926 se ve Starém Hobzí konala velká oslava k převzetí Janovského lihovaru. Na oslavě promluvil mimo agrárníka Staňka také farář Josef Válka z Českého Rudolce, člen správní rady „Pachtovního a kolonizačního družstva Národní jednoty” a od roku 1924 předseda okrsku Národní jednoty ve Slavonicích. Majitel lihovaru Hugo Singer se rozhodl z Hobzí odejít a prostřednictvím poslance Františka Staňka prodal celý svůj majetek za částku 370 000 Kč. Výhodné kredity k zakoupení lihovaru za 157 750 Kč pak českým rolníkům poskytly spořitelny v Telči a Dačicích, nedostatek financí na odstupné za statek vyřešil Staněk úhradou ze státních prostředků. Předsedou prvního představenstva družstva se stal v roce 1925 mlynář Emil Coufal. V roce 1927 rolníci zahájili provoz českého družstevního lihovaru. U správy státního statku v Janově zřídil československý stát sýrárnu.\n\nDne 15. července 1928 prodal Bernard Sachs svůj dům Jaroslavu Hálovi, který v něm následně zřídil hostinec Česká beseda. Příliv českého obyvatelstva sílil nejen prodejem zbytkových statků a přídělem rozparcelované konfiskované půdy rodiny Pallavicini do českých rukou, ale i příchodem českých učitelů, četníků, poštmistrů, rolníků, lesních zaměstnanců, cestářů (trať 56 Dačice - Staré Hobzí) a majitelů trafik (trafika čp. 23, čp. 9) z řad vysloužilých legionářů. Po obecních volbách roku 1931 získalo české obyvatelstvo převahu v obecním zastupitelstvu. Při sčítání lidu v roce 1930 mělo Staré Hobzí 851 obyvatel, z toho 518 hlásících se k české národnosti. V říjnu 1937 přibyla v Hobzí pobočka jemnické Sokolské jednoty.\n\nZábor z velkostatku Alexandra Pallaviciniho se ve Starém Hobzí týkal dvorů Nové Hobzí, Janův dvůr, Hejnice a Veselíčko. Celková výměra zabrané půdy na těchto statcích činila 470,5 ha zemědělské půdy a 412 ha veškeré půdy a její přerozdělování doprovázela celá řada konfliktů mezi českými a německými zájemci. Spor o dvůr Veselíčko dokonce skončil až před soudem. Na návrh místního odboru Národní jednoty pro jihozápadní Moravu a místní odbočky agrární Domoviny přiznal Státní pozemkový úřad rozparcelovanou půdu 26 žadatelům z řad stoupenců české agrární strany. Rozměření a vykolíkování pozemků v roce 1925 vzbudilo velkou nevoli nejen u německých obyvatel a spolku „Deutsche Heimstatte”, ale i některých českých obyvatel obce. Následovaly stížnosti u německých poslanců, starosty obce, okresní politické správy v Dačicích a nakonec i u předsedy místní Domoviny Jana Holzapla. Když ani ten kolíky na rozparcelované půdě neodstranil, učinili tak stěžovatelé sami. Po vyšetřování místními četníky bylo obžalováno 21 německých a 8 českých obyvatel, z toho 3 odsouzení pachatelé byli amnestováni. Části německých zájemců ze spolku „Deutsche Heimstatte” pak byly přiděleny do pronájmu farní pozemky o rozloze 22 ha. Zdejší průběh pozemkové reformy vnímalo německé obyvatelstvo jako „\"krajně nespravedlivý zásah proti německému obyvatelstvu\"” a celá akce je v obecní kronice podrobně zaznamenána.\n\nJeště v první pol. 30. let nebyla německá tzv. obranářská činnost ve Starém Hobzí přesvědčivá a v místních odbočkách nijak silně zastoupená. Na týdenním školení německých rolníků, pořádaném v Písečném Organizací německých zemědělců Moravy/Organisation der deutschen Landwirte Mährens od 22. do 27. února 1926 reprezentovali Hobzí jen 4 sedláci. Změna nastala až po roce 1935, kdy byla také založena odbočka Svazu Němců ve Starém Hobzí/Bundesgruppe Althart, která spadala pod svazový okres Slavonice/Bundesbezirk Zlabings župy jižní Moravy/Gau Südmähren. Slavonický okres tvořily odbočky: Staré Hobzí (Althart), Český Rudolec (Böhmisch Rudoletz), Hostkovice (Hostes), Lipolec (Lipolz), Marketa (Margarethen), Matějovec (Modes), Písečné (Piesling), Slavětín (Slawathen), Cizkrajov (Sitzgras), Stálkov (Stallek), Stoječín (Stoitzen), Dolní Radíkov (Unter Radisch), Slavonice (Zlabings), Vratěnín (Fratting), Mešovice (Nespitz), Chvalkovice (Chwalkowitz), Županovice (Zoppanz). Z celkového počtu 321 místních německých obyvatel jich do Svazu Němců vstoupilo 11 (3,42%).\n\nV roce 1935 došlo k úpravě svazových stanov, změně organizační struktury a k zavedení vůdcovského principu. Ve stejném roce Svaz Němců vytyčil hlavní pracovní témata, která se ve školství točila kolem nového zákona o zřizování a vydržování „újezdních měšťanských škol” (Sprengelbürgerschulen). Další téma se týkalo nákupu objektů a zřizování pracovních míst (Der Kamp um der Arbeitsplatz). Od poloviny roku 1937 se všechny obranářské svazy (Německý kulturní svaz, Německý turnerský svaz, Svaz Němců) dohodly na formování jednotné organizace pod vedením Sudetoněmecké strany (SdP). Do této doby také spadá jediná větší akce ze strany místních Němců, kdy na konci roku 1937 hospodářský strážce (Wirtschaftswart) zdejšího německého spolku Bund der Deutschen (BdD) podnítil za pomoci pozemkového ochranného družstva „Heimatscholle” koupi zámeckého objektu. Ze zámecké budovy měl být vybudován tzv. Německý dům, ve kterém by byly spolkové místnosti SdP, tělocvična turnerů, taneční sál a sídlo dalších německých spolků, postupně sjednocovaných za účelem vzniku jednotné sudetoněmecké organizace.\n\nStaré Hobzí přišlo o svoji židovskou komunitu na konci dvacátých let 20. století. Po vzniku Československa a při sčítání lidu v roce 1921 žily ve Starém Hobzí dvě židovské rodiny, Sachsova a Singerova. Podnikatel Hugo Singer si v roce 1913 pronajal na 12 let pozemky fary ve Starém Hobzí o rozloze přes přes 22 ha a provozoval lihovar v Janově. V roce 1927 celý svůj majetek prodal a z Hobzí se odstěhoval. Rodina Bernharda Sachse, obchodníka se smíšeným zbožím, se odstěhovala v roce 1928. Poslední zprávy o Bernhardovi Sachsovi pochází z transportu „BC Brno - Terezín” z 2. prosince 1941 a poté z transportu „O Terezín - Riga” z 9. ledna 1942. Toto datum se považuje za datum jeho smrti.\n\nČetnické stanice: Dačice, Český Rudolec, Slavonice, Jemnice, Vratěnín, Telč, Studená, Želetava zřídilo c. k. místodržitelství na Moravě a zemské velitelství četnictva č. 4 v Brně na podkladě c. k. zákona o četnictvu č. 19/1876 říšského zákoníku. Ve Starém Hobzí se četnická stanice nenacházela a městys spadal do četnického obvodu jemnického a slavonického. Další četnické stanice pod Okresním četnickým velitelstvím v Dačicích přibyly až po roce 1920: Budeč, Markvarec, Budíškovice, Řečice, Staré Hobzí, Písečné, Bolíkov, Nová Říše, Mrákotín, Popelín, Stará Říše, Urbanov, Panské Dubenky.\n\nDohoda o malém pohraničním styku z roku 1929 rozšířila pohraniční pásmo po obou stranách hranice do hloubky 15 km. Slavonické pohraniční pásmo tvořily: Bolíkov, Cizkrajov (Cizkrajov, Felixův Mlýn, Myslivna, Zámeček u Bolíkova), Nové Hobzí, Staré Hobzí (Janský Dvůr, Hejnice, Staré Hobzí, Loucký Mlýn, Nový Mlýn, U Oulehlů, Veselíčko), Holešice, Chvaletín, Kadolec, Léštnice, Marketa, Maříž, Modletice, Mutišov, Mutná (Mont-Serrat, Mutná, Janské údolí), Písečné (Krokovice, Červený Mlýn, Písečné), Rubašov, Nové Sady, Slavětín, Slavonice (Dvorský Mlýn, Fuchsův Mlýn, Hirschjirglův Mlýn, Pastouška, Slavonice, Šibeňák), Stálkov (Pohodnice, Stálkov), Stoječín (Bílý Dvůr, Doubkův Mlýn, Stoječín), Václavov, Nová Ves, Vlastkovec, Vnorovice (Hadrův Mlýn, Vnorovice).\n\nV roce 1936 započalo Zemské vojenské velitelství Brno na úseku III. sboru čs. armády pod velením div. gen. Antonína Hasala na jižní Moravě se stavbou lehkého opevnění, které se v září 1938 táhlo od Slavonic až po Břeclav. Mimo toho se budoval překážkový systém a železobetonové chaty pro posádky (kasárna). Linie 1. úseku Slavonice začínala na zemské hranici západně od Slavonic a odtud pokračovala lesním masivem nad Slavonice a podél silnice ke kótě 604 Šibeniční vrch. Po mírném stočení do vnitrozemí ke Chvaletínu pokračovala až k Moravské Dyji u Janova. Tok Dyje sledovaly řopíky přes Modletice, Nové Sady až do Písečného. Bunkry stály podél silnice na Rancířov a u Županovic se napojovaly na úsek 3 Jemnice. V roce 1938 se ještě dostavěly vložené objekty z úseku 9 Jemnice II.\n\nPo zřízení nového čsl. státu se na jihozápadní Moravě zhroutil za Rakouska-Uherska léty budovaný dopravní systém napojený na Dolní Rakousko. V roce 1920 si představitelé místních německých obcí vymohli u ředitelství pošt a ministerstva pro veřejné práce zavedení jednoho poštovního autobusu na trase Slavonice-Písečné-Dešná-Jemnice, který umožnil spojení se železniční dráhou Slavonice-Schwarzenau a Slavonice-Jihlava, dále pak s lokální dráhou Jemnice-Moravské Budějovice (1921 4× denně, 1923 redukce spojů). V roce 1933 požadovalo okresní město Dačice znovuzavedení poštovního autobusového spojení Dačice-Jemnice, dále pak železniční připojení na tratě Jemnice-Moravské Budějovice, Slavonice-Dačice. Na přelomu let 1935/36 se budovaly silnice pro automobilovou a autobusovou dopravu na trase Znojmo-Slavonice. Autobusová linka ČSAD Znojmo-Štítary-Nový Bítov-Vranovská přehrada-Vysočany- Korolupy-Dešná-Písečné-Slavonice nahrazovala příhraniční linku přes Vranov, Frejštejn/Podhradí nad Dyjí, Vratěnín, Písečné do Slavonic. Autobusového spojení Dačice-Jemnice-Moravské Budějovice s napojením na státní dopravu do Brna se obyvatelstvo dočkalo až 1. listopadu 1938, tedy po odstoupení pohraničí.\n\nPřes protesty českého obyvatelstva bylo Staré Hobzí podle sčítání lidu z roku 1910 zahrnuto do odstoupeného území a 8. října 1938 obsazeno německou armádou. Staré Hobzí spadalo pod Ostmark - Reichsgau Niededonau - 26. Landkreis Waidhofen an der Thaya (27 obcí). Soudní úřady se nacházely ve městech Raabs an der Thaya, Waidhofen an der Thaya a ve Slavonicích, do jehož soudního obvodu připadlo Staré Hobzí. Podle úředního soupisu z roku 1942 žilo v Hobzí 715 obyvatel z toho 339 mužů. Domácností bylo evidováno 214. Ve Starém Hobzí se nacházela pošta a matriční úřad. Místní skupiny 23. okresu NSDAP (na bývalém československém území) se nacházely v obcích: Staré Hobzí/Althart, Český Rudolec/Böhmisch-Rudoletz, Dešná/Döschen, Lidéřovice/Lidhersch, Písečné/Piesling, Slavonice/Zlabings.\n\nV posledním válečném roce se ve Starém Hobzí nacházelo civilní obyvatelstvo z Vídně a okolí (ochrana před nálety), evakuovaná německá děvčata z Horního Slezska a od poloviny dubna 1945 také německý vojenský lazaret. V 1. poschodí zámku provozovala odbočka německé firmy z Lübecku „Dräger-Werke Wien XX” (nyní Drägerwerk AG & Co. KGaA) chemické laboratoře. Vídeňská odbočka vyráběla všechny druhy plynových masek, dýchací přístroje pro letectvo, filtrační vložky do protileteckých krytů, vzduchová zařízení do válečných ponorek atp. Poslání chemických laboratoří v Hobzí se nezdařilo zjistit ani po válce.\n\nMotorizované jednotky RA dorazily do Starého Hobzí ze směru od Jemnice 12. května 1945, po nich pak na koních a s povozy další jednotky 2. ukrajinského frontu maršála Malinovského, které sebou přivezly válečné maďarské a německé zajatce. Obce se dotkly i velké přesuny vojsk RA přes jihozápadní Moravu. Zajatecký tábor u Starého Hobzí fungoval od 12. 5. do 16. 7. 1945. Podle svědků zde mělo být soustředěno až na 40 000 zajatců, které rudoarmějci postupně přepravovali z vlakového nádraží ve Slavonicích do gulagů na Sibiř, některé předali za pracovním účelem čsl. vojenským a civilním orgánů a zbytek byl evidován v zajateckém táboře ve Znojmě.\n\nZajatecký tábor se rozprostíral v lese za mostem přes řeku Dyji po obou stranách silnice Staré Hobzí - Slavonice, po pravé straně od stráně za řekou až k polní cestě do Mutné se nacházeli maďarští zajatci, po levé straně silnice zase němečtí zajatci. Důstojníci RA se ubytovali v dřevěné chatě nad lesem, táborovou pekárnu zásoboval kukuřičnou moukou mlynář Mácha/Máchův mlýn/Obere Mühle/Horní mlýn z Cizkrajova a elektřinou mlynář Coufal z bývalého Louckého mlýna/Bruckmühle/Coufalův mlýn (1920 majitel Josef Coufal), kde si RA zřídila odpočívárnu pro stráže. Po vypuknutí tyfu v zajateckém táboře zřídila Rudá armáda v hobezkém zámku zajatecký lazaret, před tím ale veškeré zámecké zařízení odvezla.\n\nPartyzánská skupina z Tábora o síle 10. čet pod velením pluk. jezdectva Vladimíra Hobzy se přesunula 6. června 1945 do Slavonic a ještě téhož dne provedla odsun německého obyvatelstva ze Slavonic do Rakouska. Podle rozkazu pluk. Hobzy, sepsaném na velitelství partyzánů ve Slavonicích, následoval 7. června 1945 dopoledne odsun v obcích: Nové Sady, [Marketa (Písečné)|[Marketa]], Písečné, Modletice, Václavov, Nové Hobzí, Staré Hobzí, Mutná, Holešice a odpoledne v obcích: Cizkrajov, Urbaneč, Vnorovice, Nové Dvory. Rozkaz byl adresován posádkovému velitelství četnictva, které mělo zajistit četnické hlídky ve jmenovaných obcích a podílet se na odvodu vystěhovaného obyvatelstva až za hranice. Osobní věci, zabavené při „čištění“ dačického okresu, měl odevzdat podplukovník Čekal při průjezdu Dačicemi na Okresním národním výboře (ONV).\n\nPo příjezdu do Starého Hobzí partyzáni vybrali pět (či šest) rukojmích, které postavili ke zdi a do půl hodiny se muselo vybrané obyvatelstvo připravit s 50 kg zavazadlem k odchodu. Následně bylo hnáno za střelby do vzduchu směrem k obci Peč. Transport na hranici zajišťovala další četa na trase Lidéřovice – Peč – Cizkrajov – Mutná – Chvaletín - státní hranice. Ze Starého a Nového Hobzí bylo vyhnáno 397 německých žen, starců a dětí. Zůstalo 23 obyvatel ze smíšeného manželství. Ve druhé etapě řízených transportů bylo odsunuto zbývajících 200 Němců, kteří zde byli ponecháni na práci (např. na statku v Hejnicích pracovalo 32 vojáků ze zajateckého tábora). Hned po odsunu obec osídlovalo přibližně 70 obyvatel z blízkých moravských obcí či obyvatelé, kteří z obce odešli po záboru. K osazování pohraničních farností došlo až na konci srpna a začátkem září 1945. Do Starého Hobzí nastoupil jako správce fary bývalý jemnický kaplan dp. Teplík.\n\nDekretem presidenta republiky ze dne 27. října 1945 o územní organisaci správy, vykonávané národními výbory, došlo k obnovení země Moravskoslezské a správního okresu Dačice. Prvním předsedou MNV ve Starém Hobzí se stal Rudolf Hála, člen KSČ. Na základě správní reformy z roku 1948 a vládního nařízení o územní organisaci okresů 3/1949 Sb. spadala obec pod kraj Jihlavský, okres Dačice a soudní okres Jemnice. Po vyhlášení zákona č. 36/1960 Sb., o územním členění státu, se stalo Staré Hobzí administrativní součástí Jihočeského kraje a okresu Jindřichův Hradec. V sedmdesátých a osmdesátých letech 20. století docházelo k vytváření tzv. střediskových obcí, což se dotklo také Starého Hobzí. V roce 1974 byla ke Starému Hobzí přiřazena obec Báňovice. Obecní části Starého Hobzí tvořily: Báňovice, Janov, Nové Dvory, Nové Hobzí, Staré Hobzí, Vnorovice.\n\nMístní organizace KSČ byla ve Starém Hobzí založena těsně po odsunu německého obyvatelstva a již 2. srpna 1945 podával časopis komunistické strany na Jihlavsku „Kladivo a srp” zprávu o jejím fungování. Místní komunistická organizace propagovala v koutu jihozápadní Moravy politiku KSČ a v zemědělství zakládání Jednotných svazů českých zemědělců. V říjnu 1945 byla znovu zřízena Vrchní správa státních statků v Janově se státním lihovarem (zrušen roku 1952) a státními dílnami. Dnem 1. ledna 1949 stát zřídil státní lesní a zemědělské podniky ve formě národních podniků (n. p.): Správa státních statků v Janově přešla pod Státní statek n. p., Dačice (1952–1962, 1963–1975 Semenářský státní statek n. p., Dačice, 1976–1977 Státní statek n. p., Dačice).\n\nJednotné zemědělské družstvo (JZD) Staré Hobzí (Dyje) bylo založeno v roce 1953 a postupně sloučeno: roku 1957 s JZD Nové Dvory, roku 1961 s JZD Borek, roku 1962 s JZD Hradištko, roku 1971 s JZD Vnorovice a roku 1974 s JZD Chlumec. Od ledna 1978 byl Státní statek Hejnice přidělen pod Jednotné zemědělské družstvo (JZD) Dyje ve Starém Hobzí. a ve stejném roce byla budova bývalé Flickovy manufaktury, která sloužila jako sklad Jednotného zemědělského družstva, zbořena.\n\n\nV katastru obce Staré Hobzí se nalézá lovecký zámeček v Janovském údolí (nyní Camping Letní den s.r.o.), Janovský dvůr/Johannihof (nyní rekreační středisko Janov), hospodářský dvůr Veselíčko / Lusthof (nyní Ranch Veselíčko) a statek (Brownfield) Hejnice / Hönitzhof, dále pak samoty: Loucký mlýn / Bruckmühle a bývalý mlýn U Oulehlů / Aumühle (nyní Wölfův mlýn či Velflův mlýn). Obec se skládá z pěti částí na čtyřech katastrálních územích:\n\n\nKříže u cesty, kapličky a Boží muka nesly jména svých donátorů, německé nápisy a jména zakladatelů byly po odsunu německého obyvatelstva odstraněny: na cestě k Louckému mlýnu „Pokorny“ kříž, „Pokorny“ boží muka, u odbočky k Louckému mlýnu „Seidl“ kříž, na silnici do Jemnice „Vorreiter“ kříž a „Thomerl“ kříž, na silnici do Veselíčka se nachází Boží muka z roku 1721, na staré hřbitovní cestě „Wallisch“ kříž, naproti bývalému lomu „Taufer“ kříž, na cestě do Holešic železný kříž od pana faráře Bártka, na polní cestě do Panenské kříž od Johanna a Marie „Vorreiter“, na silnici do Vnorovic železný kříž od Johanna a Marie „Wanko“. Boží muka v předzahrádce si nechali vystavět také majitelé bývalého čp. 126.\n\n\nV rámci projektu „Podpora jezdecké turistiky na jihozápadní Moravě” vznikla za podpory Nadace Partnerství za účelem propojit hipostezku Znojmo - Vranov nad Dyjí s jihočeskými trasami hipotrasa Vranov nad Dyjí - Uherčice - Plačovice - Maříž. Hipostezka prochází jižně pod Starým Hobzím lesnatým komplexem (Holubí a Holubičí vrch), v Janově překračuje tok Moravské Dyje a pokračuje v okolí Mutenské obory k Chvaletínu a do Maříže. V Uherčicích se hispostezka napojuje na dolnorakouské trasy. Plačovické dostihové stáje (VALORY) a jezdecké centrum v dolnorakouském Autendorfu (u Drosendorfu) spolupracují již od roku 2005. V určitých úsecích kopíruje cyklistickou trasu Greenway Praha–Vídeň (trasu č. 48).\n\nCyklistická trasa Greenway Praha–Vídeň je doplněna navazujícím okruhem „Greenway řemesel a vyznání”. Jedná se o síť místních tras severně od trasy Jindřichův Hradec – Slavonice (území ohraničené městy a obcemi Kamenice nad Lipou, Lidmaň, Nová Cerekev a Pelhřimov, vrchem Křemešník a městy a obcemi Horní Cerekev, Batelov, Telč, Dačice a Staré Hobzí).\n\n\n\n\n"}
{"id": "116958", "url": "https://cs.wikipedia.org/wiki?curid=116958", "title": "Sazomín", "text": "Sazomín\n\nSazomín () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1317. V letech 1961–1980 byla původně samostatná obec součástí Vatína a od 1. července 1980 do 31. prosince 1991 součástí města Žďár nad Sázavou, poté se opět Sazomín osamostatnil.\n\n\n\n"}
{"id": "116959", "url": "https://cs.wikipedia.org/wiki?curid=116959", "title": "Stránecká Zhoř", "text": "Stránecká Zhoř\n\nStránecká Zhoř () je obec v okrese Žďár nad Sázavou v Kraji Vysočina. Žije zde obyvatel.\n\n\nPrvní písemná zmínka o obci pochází z roku 1414. Největší rozmach obce nastal v druhé polovině 20. století. Do těch dob se rozvíjela pozvolna a bez nějakých pronikavějších změn. Ze starých podnikatelských aktivit zde zůstává panský dvůr a lihovar. Dnes jsou tyto objekty přestavěny.\n\n\nÚzemím obce prochází dálnice D1, krátý úsek silnice II/349 v úseku Měřín – Otín, silnice II/354 v úseku Ostrov nad Oslavou – Kochánov – II/602; a silnice II/602 v úseku Velké Meziříčí – Stránecká Zhoř – Měřín.\nSIlnice III. třídy na území obce josu:\n\n\n"}
{"id": "116960", "url": "https://cs.wikipedia.org/wiki?curid=116960", "title": "Slavče", "text": "Slavče\n\nObec Slavče (j. č., tedy: \"ta Slavče, do Slavče, ve Slavči\") se nachází v okrese České Budějovice, kraj Jihočeský. Žije zde obyvatel.\n\nObec Slavče se skládá ze šesti částí na čtyřech katastrálních územích:\n\nPrvní písemná zmínka o vsi (\"in villa Slawczi\") pochází z roku 1394.\n\n\n"}
{"id": "116961", "url": "https://cs.wikipedia.org/wiki?curid=116961", "title": "Soběsuky", "text": "Soběsuky\n\nNázev Soběsuky má více sídel:\n"}
{"id": "116962", "url": "https://cs.wikipedia.org/wiki?curid=116962", "title": "Rymice", "text": "Rymice\n\nObec Rymice (něm. \"Rimnitz\") se nachází v okrese Kroměříž ve Zlínském kraji, zhruba 4 km zsz. od Holešova a 11 km vsv. od Kroměříže. Žije zde obyvatel. V obci je mateřská i základní škola.\n\nPrvní písemná zmínka o obci pochází z roku 1353. V dalším období obec často měnila majitele. Mezi nejznámější majitele obce patřil na začátku 17. století Albrecht z Valdštejna, který si za ženu vzal majitelku zdejšího panství. Na začátku 19. století zde byl vybudován jeden z nejstarších cukrovarů na Moravě, zanikl však v půlce 19. století.\n\nZnak obce a prapor byly obci Rymice uděleny v dubnu 1996, kdy jej převzal tehdejší starosta z rukou předsedy poslanecké sněmovny. Návrh znaku obce byl zpracován českým heraldikem Jiřím Loudou.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116963", "url": "https://cs.wikipedia.org/wiki?curid=116963", "title": "Strmilov", "text": "Strmilov\n\nMěsto Strmilov () se nachází v okrese Jindřichův Hradec v Jihočeském kraji. Rozkládá se po obou stranách historické česko-moravské zemské hranice. Žije zde obyvatel.\n\nPůvodní osada vznikla na místě dnešního Strmilova patrně v první polovině 13. století. První písemná zmínka o městě je z roku 1255. Podobně jako sousední Kunžak, byl i Strmilov v té době vnímán jako trhová ves. Název Strmilov není navzdory lidovým pověstem odvozen od \"strmého lovum\" ale spíše od staročeského osobního jména Střemil.\n\nV roce 1385 ustanovil Heřman z Hradce ves Strmilov městečkem. Možná už tehdy dostal Strmilov do svého znaku zlatou pětilistou růži pánů z Hradce s červeným středem a se zelenými lístky na modrém štítu. Tento znak je nicméně doložen až z 19. století.\n\nOd 10. října 2006 byl obci vrácen status městyse. S účinností od 10. října 2006 bylo 17. října 2006 původní rozhodnutí změněno a obci byl vrácen status města.\n\nVýchodně od města leží přírodní památka Pazourův rybník.\n\nMěsto Strmilov se skládá z pěti katastrálních území (zároveň ZSJ a místní části), z nichž se v Čechách nacházejí:\n\nNa Moravě se pak nacházejí:\n\nCelková rozloha českých částí města je 1759 ha, celková rozloha moravských částí je 1299,12 ha.\n\nV obci také působí farní sbor Českobratrské církve evangelické, na Studenské ulici stojí kostel a fara, za kostelem při Jiráskově ulici je malý evangelický hřbitov.\n\n\n\n"}
{"id": "116964", "url": "https://cs.wikipedia.org/wiki?curid=116964", "title": "Trnové Pole", "text": "Trnové Pole\n\nObec Trnové Pole (německy \"Dornfeld\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1785. Původně vesnice ležela o několik set metrů východněji směrem k obci Vlasatice, avšak za Napoleonského tažení vesnici postihla morová rána, která vyhladila skoro celé původní německé obyvatelstvo, zbytek přeživších založil nové Trnové Pole na místě, kde leží dnes. Po původní vsi už nezbylo téměř nic až na zanedbatelné zbytky malého kláštera za vesnicí a přilehlých, dnes už zasypaných podzemních chodeb.\n\n\n\n"}
{"id": "116967", "url": "https://cs.wikipedia.org/wiki?curid=116967", "title": "Tulešice", "text": "Tulešice\n\nObec Tulešice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1365.\n\n\n\n"}
{"id": "116970", "url": "https://cs.wikipedia.org/wiki?curid=116970", "title": "Včelnička", "text": "Včelnička\n\nObec Včelnička () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1379. V letech 2006-2010 působil jako starosta Pavel Karger, od roku 2010 tuto funkci zastává Milena Hronová.\n\n\n"}
{"id": "116971", "url": "https://cs.wikipedia.org/wiki?curid=116971", "title": "Velká Chyška", "text": "Velká Chyška\n\nObec Velká Chyška () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1243.\n\n\n\n"}
{"id": "116973", "url": "https://cs.wikipedia.org/wiki?curid=116973", "title": "Velešovice", "text": "Velešovice\n\nObec Velešovice (: \"Welspitz\") se nachází v okrese Vyškov v Jihomoravském kraji. Žije zde obyvatel. Obec leží asi 4 km od Slavkova u Brna.\n\nPravěké osídlení v okolí Velešovic je doloženo již ve starém neolitu. První písemná zmínka o Velešovicích je z roku 1131. Za vlády Karla IV. drželi Velešovice páni z Vildenberga, kteří je v roce 1371 prodali markraběti Janovi a jeho synu Joštovi. Ke konci třicetileté války byla vesnice vypálena, ubylo domů a obyvatel. Postupně se však znovu zalidnila.\n\nZákladní škola pro pět ročníků byla založena roku 1891. Ke sportovním účelům slouží dva tenisové kurty, fotbalové hřiště a hřiště s umělým povrchem pro volejbal, basketbal a nohejbal.\n\nV obci k počátku roku 2016 žilo celkem 1257  obyvatel. Z nich bylo 638  mužů a 619 žen. Průměrný věk obyvatel obce dosahoval 39,4 let. Dle Sčítání lidu, domů a bytů provedeném v roce 2011, kdy v obci žilo 1203  lidí. Nejvíce z nich bylo (21,8%) obyvatel ve věku od 30 do 39  let. Děti do 14 let věku tvořily 18,5% obyvatel a senioři nad 70 let úhrnem 4,3%. Z celkem 980  občanů obce starších 15 let mělo vzdělání 40,4% střední vč. vyučení (bez maturity). Počet vysokoškoláků dosahoval 11,7% a bez vzdělání bylo naopak 0,4% obyvatel. Z cenzu dále vyplývá, že ve městě žilo 589 ekonomicky aktivních občanů. Celkem 90,7% z nich se řadilo mezi zaměstnané, z nichž 75,2% patřilo mezi zaměstnance, 3,2% k zaměstnavatelům a zbytek pracoval na vlastní účet. Oproti tomu celých 48,6% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 626 obyvatel obce (což je 52%), se hlásilo k české národnosti. Dále 188 obyvatel bylo Moravanů a 12 Slováků. Celých 492 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nÚzemím obce prochází dálnice D1, silnice I/50 v úseku Holubice – Slavkov u Brna a silnice II/430 v úseku Brno – Rousínov. Dále jím prochází silnice III. třídy:\n\n\n\n"}
{"id": "116974", "url": "https://cs.wikipedia.org/wiki?curid=116974", "title": "Velký Rybník", "text": "Velký Rybník\n\nObec Velký Rybník () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1379. Od 1. července 1980 do 23. listopadu 1990 byla obec součástí města Pelhřimov.\n\n\n"}
{"id": "116975", "url": "https://cs.wikipedia.org/wiki?curid=116975", "title": "Vojslavice", "text": "Vojslavice\n\nObec Vojslavice () se nachází v okrese Pelhřimov v Kraji Vysočina. Žije zde obyvatel.\n\nU severního okraje obce probíhá dálnice D1, na jihu se rozlévá vodní nádrž Želivka - Švihov.\n\nJméno obce je odvozeno od zakladatele obce Vojslava.\n\nPrvní písemná zmínka o obci pochází z roku 1318. V roce 1587 byl majitelem uváděn Mikuláš Trčka z Lípy, který vlastnil i nedaleký Želiv.\n\nV letech 2006-2010 působil jako starosta Josef Kamp, od roku 2010 tuto funkci zastává Michal Kubát.\n\n\nÚZemím obce prochází dálnice D1 a silnice III. třídy:\n\n"}
{"id": "116976", "url": "https://cs.wikipedia.org/wiki?curid=116976", "title": "Volfířov", "text": "Volfířov\n\nObec Volfířov (německy \"Wolfers\") se nachází v okrese Jindřichův Hradec v Jihočeském kraji. Leží 5,5 km severozápadně od Dačic, nejbližší železniční stanice je v Dačicích. Žije zde obyvatel. Součástí obce je osada Nový Dvůr a v roce 1976 byly v rámci integrace obcí pod Volfířov spojeny obce Brandlín, Radlice, Řečice, Šach a Velká Lhota.\n\nPrvní zmínky o vsi jsou v historických pramenech z roku 1349, kdy se podle ní psali bratři Bohuněk a Mikuláš z Volfířova. Roku 1366 zapsal Heřman z Hradce ves Volfířov Bohuňkovi z Volfířova. Volfířov býval samostatným zemanským statkem. V roce 1420 byla ves zapsána Oldřichovi z Hradce, který ji připojil k bílkovskému zboží. Roku 1459 se Volfířov dostal prodejem bílkovského statku do majetku Krajířů z Krajku a v roce 1610 při prodeji dačického panství Kateřinou z Krajku Vilému Dubskému z Třebomyslic je uváděn již u dačického zboží. Součástí dačického panství byl Volfířov až do roku 1849.\n\nPodle lánového rejstříku před třicetiletou válkou bylo ve Volfířově 45 usedlostí, z toho zůstalo za války osazeno 40 a 5 zpustlo. Podle tereziánského katastru moravského bylo ve vsi 15 sedláků, 7 čtvrtláníků, 14 čtvrtláníků a 6 chalupníků. Podle vceňovacího operátu žilo roku 1843 ve Volfířově 342 obyvatel, z toho 180 mužů a 162 žen v 70 domech a 114 domácnostech. Z nich se živilo 32 zemědělstvím, 7 živnostmi a 3 obojím, vedle 72 nádeníků. Desátky byly odváděny panství Dačice a faře ve Volfířově. Na týdenní sobotní trhy se z Volfířova jezdilo do Dačic. Z uvedených živností zde byli 2 mlynáři, 2 krejčí, 2 ševci a 1 kovář.\n\nV letech 1850 až 1855 byla vesnice podřízena politické pravomoci Podkrajského úřadu v Dačicích a v rámci soudní správy dačickému okresnímu soudu. V roce 1855 byly zřízeny smíšené okresní úřady s politickou a soudní pravomocí, a proto byla v letech 1855 až 1868 vesnice podřízena Okresnímu úřadu v Dačicích. V roce 1868, když byly veřejná správa a soudnictví opět odděleny, vrátila se vesnice pod politickou pravomoc Okresního hejtmanství v Dačicích. Po vzniku Československé republiky patřila od roku 1919 pod nově vzniklou okresní správu politickou. Od roku 1928, po vzniku Okresního úřadu v Dačicích, náležela pod jeho správu až do roku 1945. Po osvobození Rudou armádou v květnu roku 1945 náležela vesnice pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj.\n\nV polovině roku 1960 došlo k rozsáhlé územní reorganizaci a po ní byla vesnice spolu s celým moravským Dačickem začleněna pod správní okres Jindřichův Hradec a Jihočeský kraj. Toto začlenění trvalo až do zrušení Okresního úřadu v Jindřichově Hradci koncem roku 2002. V roce 1976 byly v rámci integrace obcí pod Volfířov spojeny obce Brandlín, Radlice, Řečice, Šach a Velká Lhota. Od roku 2003 spadá jako samostatná obec pod pověřený Městský úřad v Dačicích v samosprávném Jihočeském kraji.\n\nV roce 1850 měla 448 obyvatel a katastr obce měl v roce 1900 výměru 719 ha. V roce 1880 měla obec 81 domů a 435 obyvatel, roku 1900 83 domů a 456 obyvatel, roku 1921 84 domů a 446 obyvatel, v roce 1930 83 domů a 390 obyvatel, v roce 1947 85 domů a 290 obyvatel, roku 1950 78 domů a 278 obyvatel, roku 1970 59 domů a 202 obyvatel a v roce 1982 56 domů a 163 obyvatel.\n\nVe 2. polovině 19. a v 1. polovině 20. století se většina obyvatelstva obce živila zemědělstvím. V roce 1900 byla výměra hospodářské půdy obce 690 ha. K roku 1911 se uvádí živnosti: 1 hostinský,1 kolář, 1 kovář, 2 mlynáři, 2 obchodníci se smíš. zbožím, 1 obuvník, 1 stolař. K roku 1924: 1 cihlář a výrobce cement, zboží, 2 hostinští, 1 kolář, 2 kováři, 1 krejčí, 2 mlynáři, 1 obchodník, 3 stolaři, 1 trafikant, 1 výrobce ovocných a houbových konzerv, 40 hosp. rolníků. Dříve Horní mlýn u rybníka Strachova, Dolní u rybníka Plokše. Obec byla elektrifikována připojením na síť ZME Brno roku 1939.\n\nJZD bylo ve Volfířově založeno již v roce 1949, v roce 1970 bylo sloučeno s JZD Radlice, Řečice, Šach a Velká Lhota do JZD Volfířov, roku 1975 po sloučení s JZD Brandlín vzniklo JZD Horácko Volfířov, hospodařící na 1840 ha zemědělské půdy. Po roce 1989 se JZD transformovalo v ZD Volfířov, a. s. Nyní je převládajícím zaměstnáním zemědělství, v obci je také truhlářství a zámečnictví. Po roce 1945 postaveno: kulturní dům, prodejna Jednoty, pohostinství, budova obecního úřadu, vybudován vodovod a kanalizace. Pošta je Dačicích, římskokatolická farnost v místě, spravována z Kostelního Vydří.\n\nObec leží v údolí Volfířovského potoka, nad soutokem s Řečickým potokem, ve výběžku západní části Dačické sníženiny. V převládajícím rulovém podloží pahorkatiny se nápadněji projevují pruhy migmatitů, které tvoří vyvýšeniny, jako např. Novodvorský vrch (554 m). Osada Nový Dvůr leží západně od Volfířova, v pahorkatinné a rybniční krajině západní části Dačické sníženiny. Podle dvora byl pojmenován blízký rybník i nad ním se zvedající Novodvorský vrch.\n\nSeverozápadně od vesnice leží přírodní památka Olšina u Volfířova.\n\nZdejší škola byla zřízena patrně při obnově zdejší farnosti po roce 1712. V roce 1788 byly upraveny její poměry a příjmy učitele. V roce 1894 byla postavena nová budova Na skalici. Přiškoleny sem byly Dolní Němčice, které byly vyškoleny roku 1870. Škola byla pro malý počet žáků zrušena v roce 1979 a žáci začali dojíždět do škol ve Velké Lhotě a v Dačicích.\n\nObec Volfířov se skládá z osmi částí na šesti katastrálních územích.\n\n\n"}
{"id": "116977", "url": "https://cs.wikipedia.org/wiki?curid=116977", "title": "Vyskytná", "text": "Vyskytná\n\nObec Vyskytná (dříve Česká Vyskytná) se nachází v okrese Pelhřimov v Kraji Vysočina. Žije zde obyvatel. Východně od obce protéká Jankovský potok, který bývá označován jako jeden z pramenů řeky Želivky.\n\n\nPrvní písemná zmínka o obci pochází z roku 1352. Dříve byla nazývána Českou Vyskytnou (i pro odlišení od nedaleké Německé Vyskytné, dnes Vyskytné nad Jihlavou), německá verze jména byla Böhmisch Gießhübel.\n\nObec od 25. listopadu 2003 užívá znak a vlajku. V letech 2006–2010 působil jako starosta Josef Fridrichovský, od roku 2010 tuto funkci zastává Tomáš Koch.\n\n\n\n"}
{"id": "116978", "url": "https://cs.wikipedia.org/wiki?curid=116978", "title": "Vyklantice", "text": "Vyklantice\n\nObec Vyklantice () se nachází v okrese Pelhřimov v Kraji Vysočina. Žije zde obyvatel.\n\nLeží se na úpatí Holého (703 m n. m.) a Kamenného (626 m n. m.) vrchu, na hřebenu pohoří Strážiště (744 m n. m.) v povodí Smrdovského potoka a je orientovaná na sever. Západně vyvstává na obzoru 633 m n. m. kopec Altán. Svým položením a nadmořskou výškou 602 m n. m. je obec jakýmsi přirozeným rozcestím, jehož tři nejvýznamnější směry jsou Pacov, Lukavec a Košetice.\n\nSousední obce jsou: Tříznicko, Blažnov, Kramolín (severně), Buřenice (západně), Babice (jižně), Útěchovice pod Stražištěm (jižně), Týmova Ves (západně).\n\nObec má čtyři základní sídelní jednotky (Vyklantice, Smrdov, Kateřinky a Petrovsko) a šest místních částí: Staré Vyklantice, Nové Vyklantice, Starý Smrdov, Nový Smrdov, Kateřinky, Petrovsko).\n\nPrvní písemná zmínka o obci pochází z roku 1410. Roku 1550 přenechal Václav Robmhap ze Suché své panství (Wenzel Rabenhaupt von Sucha), včetně vesnic Outěchovice, Bratřice Oldřichu Španovskému. Oldřich Španovský, pak o tři roky později prodal Vyklantice (Vielanticum) Václavovi Mahancovi. Od roku 1553 tedy patřily Vyklantice \"Vielanticum\" k panství Velká Chyška. Od něj pak obec získal Felix Koslov z obce Košetice.\n\nV 18. století, o něco níže pod Holým vrchem, v lesích, vznikla osada Kateřinky, kterou založili propuštění vězni z vězení Peterwardein v Srbsku Petrovaradin.\n\n\n"}
{"id": "116980", "url": "https://cs.wikipedia.org/wiki?curid=116980", "title": "Vokov", "text": "Vokov\n\nObec Vokov () se nachází v okrese Pelhřimov. Žije zde obyvatel.\n\nPrvní písemná zmínka o obci pochází z roku 1355. Jméno obce je odvozeno od starobylého mužského jména Vok, v českém prostředí v pramenech doloženého již ve 12. století, a původně snad znamenalo „Vokův dvůr“.\n\nK roku 1950 je Vokov uváděn ještě jako osada obce Myslotín, poté byl částí obce Rynárec a od 1. ledna 1980 do 23. listopadu 1990 byl součástí města Pelhřimov, kdy se osamostatnil.\n\n\n"}
{"id": "116986", "url": "https://cs.wikipedia.org/wiki?curid=116986", "title": "Národní divadlo moravskoslezské", "text": "Národní divadlo moravskoslezské\n\nNárodní divadlo moravskoslezské je největší profesionální divadlo v Moravskoslezském kraji. Sídlí v Ostravě a má dvě scény – Divadlo Antonína Dvořáka a Divadlo Jiřího Myrona. Stejně jako v době svého vzniku má divadlo čtyři umělecké soubory: operu, operetu, činohru a balet. Spolek s tímto názvem byl ustanoven v polovině roku 1918, oficiální činnost však zahájil až 12. srpna 1919. Jeho hlavním cílem bylo postavit budovu pro stálou českou profesionální scénu v Ostravě. Ke svému pozměněnému historickému názvu se pak divadlo vrátilo v roce 1995.\n\n\n\n\n"}
{"id": "116988", "url": "https://cs.wikipedia.org/wiki?curid=116988", "title": "Vystrkov", "text": "Vystrkov\n\nObec Vystrkov () se nachází v okrese Pelhřimov v Kraji Vysočina. Žije zde obyvatel. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nPrvní písemná zmínka o obci pochází z roku 1599.\n\n\nKatastrem obce prochází dálnice D1, která se zde na exitu 90 kříží se silnicí I/34. Dále tudy prochází silnice III. třídy III/03419 spojucící silnici I/34 s obcí.\n\n"}
{"id": "116989", "url": "https://cs.wikipedia.org/wiki?curid=116989", "title": "Zachotín", "text": "Zachotín\n\nObec Zachotín () se nachází v okrese Pelhřimov v Kraji Vysočina. Žije zde obyvatel. Východně od obce protéká Jankovský potok, který bývá označován jako jeden z pramenů řeky Želivky. Západně od Zachotína teče Kladinský potok, který je levostranným přítokem Jankovského potoka.\n\n\nPrvní písemná zmínka o obci pochází z roku 1379. Roku 1571 byla prodána Karlem Říčanským z Říčan Šebestyánovi z Leskovce. Od 1. července 1980 do 23. listopadu 1990 byla obec spolu se svými částmi Častonín a Petrkov součástí města Pelhřimov.\n\n\n\n"}
{"id": "116990", "url": "https://cs.wikipedia.org/wiki?curid=116990", "title": "Zástřizly", "text": "Zástřizly\n\nObec Zástřizly se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1349.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nNa severním okraji obce se nachází betonový dálniční nadjezd z roku 1940 a navazující násep dálničního tělesa, součást nedokončené Baťovy dálnice.\n\n"}
{"id": "116991", "url": "https://cs.wikipedia.org/wiki?curid=116991", "title": "Zlátenka", "text": "Zlátenka\n\nObec Zlátenka () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1362.\n\n\n"}
{"id": "116993", "url": "https://cs.wikipedia.org/wiki?curid=116993", "title": "Zelená Hora (okres Vyškov)", "text": "Zelená Hora (okres Vyškov)\n\nObec Zelená Hora (německy \"Grunberg\", též Kopčany) se nachází na úpatí Drahanské vrchoviny 8km severozápadně od okresního města Vyškov a 1 km severně od spádové vesnice Pustiměř v nadmořské výšce 368 až 380 metrů v kraji Jihomoravském. Sídlištně je to tzv. ulicovka s jedním ramenem. Žije zde obyvatel.\n\nPřed založením obce se nedaleko nacházelo staré slovanské hradiště, dnes nazývané jako Hradisko Zelená Hora nebo Hradisko Radslavice. Toto místo vykazuje podle archeologických nálezů stopy kultur z paleolitu, neolitu, eneolitu, doby bronzové i únětické kultury. Také tu byly zaznamenány nálezy zbytků keramiky, železné ostruhy a háčky ze slovanského osídlení. Dodnes jsou patrné výrazné zbytky opevnění v podobě valu. Není vyloučeno, že právě na tomto místě stával také románský hrad z doby, kdy bývala nedaleká obec Pustiměř správním střediskem širokého okolí. Obec byla založena jako dominikální osada v roce 1763 na vyklučené lesní půdě náležící k vyškovskému panství. První stavení se zde ale začaly objevovat již v roce 1720, kdy si zde stavěli domky dřevorubci z blízkého okolí jako přístřešky na noc. Gruntovní kniha byla vedena od 2. ledna 1766, kde je v té době uvedeno 21 domů. První zmínka o větrném mlýnu v blízkosti obce je z roku 1837.\n\nV obci k počátku roku 2016 žilo celkem 274  obyvatel. Z nich bylo 134  mužů a 140 žen. Průměrný věk obyvatel obce dosahoval 41,2% let. Dle Sčítání lidu, domů a bytů provedeném v roce 2011, kdy v obci žilo 240  lidí. Nejvíce z nich bylo (16,7%) obyvatel ve věku od 30 do 39  let. Děti do 14 let věku tvořily 15,8% obyvatel a senioři nad 70 let úhrnem 7,1%. Z celkem 202  občanů obce starších 15 let mělo vzdělání 35,1% střední vč. vyučení (bez maturity). Počet vysokoškoláků dosahoval 11,4% a bez vzdělání bylo naopak 0% obyvatel. Z cenzu dále vyplývá, že ve městě žilo 117 ekonomicky aktivních občanů. Celkem 92,3% z nich se řadilo mezi zaměstnané, z nichž 74,4% patřilo mezi zaměstnance, 2,6% k zaměstnavatelům a zbytek pracoval na vlastní účet. Oproti tomu celých 45,4% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 87 obyvatel obce (což je 36,3%), se hlásilo k české národnosti. Dále 65 obyvatel bylo Moravanů a 4 Slováků. Celých 111 obyvatel obce však svou národnost neuvedlo. Z celkového počtu obyvatel se jich k víře hlásí 84 – k římskokatolické církvi 76 věřících.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "116994", "url": "https://cs.wikipedia.org/wiki?curid=116994", "title": "Zdounky", "text": "Zdounky\n\nZdounky ( ) jsou obec v okrese Kroměříž ve Zlínském kraji, 10 km jihozápadně od Kroměříže. Žije zde obyvatel. Obcí protéká potok Kotojedka. Prochází tudy železniční trať Kroměříž - Zborovice a silnice II/432.\n\nPrvní písemná zmínka o obci pochází z roku 1298 jméně Alberta ze Zdounek, moravského komorníka, správce rozsáhlých lesů ve Chřibech. V roce 1358 byly Zdounky povýšeny na městečko, ve kterém bylo vykonávalo soudní právo. V polovině 14. století koupil Zdounky Vok I. z Holštejna a po něm je zdědil jeho syn Pavel. Z roku 1406 pochází první zmínka o místní tvrzi, která však byla již roku 1523 v rozvalinách. Její základy byly nalezeny roku 1934 u jižní zdi kostela. Rod pánů z Holštejna držel Zdounky i dále, během husitských válek to byl Štěpán ze Zdounek a Cimburku, kterým byl přívržencem krále Zikmunda. Proto byla tvrz i městečko pobořena husity. Roku 1519 získal panství Hynek z Kunčič, který jej roku 1523 prodal Václavovi ze Žerotína. Koncem 16. století získali Zdounky dědictvím Zoubkové ze Zdětína. Horlivá katolička Eliška Kateřina Zoubková ze Zdětína odkázala roku 1635 zdounecké panství jezuitskému řádu k založení koleje. Po zrušení řádu připadlo panství studijnímu fondu, který jej nejprve pronajal a později prodal Antonínu Valentinovi z Weinbergu.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nV katastru obce se nacházejí tato chráněná území:\n\n\n\n\n"}
{"id": "117029", "url": "https://cs.wikipedia.org/wiki?curid=117029", "title": "Divadlo Antonína Dvořáka", "text": "Divadlo Antonína Dvořáka\n\nDivadlo Antonína Dvořáka je jedna ze scén Národního divadla moravskoslezského v Ostravě. Novobarokní budovu navrhl architekt Alexander Graf. Vlastní stavbu zrealizovala firma Noe & Storch z Ostravy pod vedením architekta Josefa Schlögla. Jako u prvního divadla v Československu byly použity železobetonové nosníky a horizontální překlady.\n\nVnitřní prostory divadla vyzdobili sochaři firmy Johann Bock & syn. Sochy na fasádě jsou dílem Eduarda Smetany, zatímco štítovou skupinu průčelí vytvořil Leopold Kosiga. Stropní obraz v hledišti namaloval akademický malíř Eduard Veith. V hlavním foyer jsou dva velké reliéfy (Drama a Hudba). Ty divadlu věnovala akademická sochařka Helena Scholzová. Hlavní oponu představující alegorii na práci, obchod a umění namalovali v ateliéru Koutský & Rottonar.\n\nSlavnostní otevření proběhlo 28. září 1907. Až do roku 1919 se zde hrála výhradně německá představení, po vzniku republiky se divadlo stalo stálou scénou Národního divadla moravskoslezského. Během druhé světové války se jmenovalo České divadlo moravskoostravské, leč brzy bylo nuceno budovu opustit a přestěhovat se do Národního domu (nyní Divadlo Jiřího Myrona). Po roce 1945 neslo název Zemské divadlo, od roku 1949 Divadlo Zdeňka Nejedlého a od roku 1990 Divadlo Antonína Dvořáka.\n\n"}
{"id": "117031", "url": "https://cs.wikipedia.org/wiki?curid=117031", "title": "Komořany (okres Vyškov)", "text": "Komořany (okres Vyškov)\n\nKomořany (: \"Gundrum\") jsou obec v Jihomoravském kraji v okrese Vyškov. Žije zde obyvatel. Nacházejí se 11 km západně od města Vyškov v nejjižnějším cípu okresu a nadmořské výšce 242 m n. m. Obec je půdorysně ulicovka s kostelem situovaným na východní straně návsi, obcí protéká potok Rakovec, ústící do řeky Litavy. Do roku 1945 byly Komořany součástí tzv. vyškovského jazykového ostrůvku, kde byla převážná část obyvatelstva německé národnosti. V roce 1964 byly spojeny s Podbřežicemi. Dnes jsou opět samostatnou obcí.\n\nKomořany byly po značnou část své historie v majetku cisterciáckého kláštera Králové na Starém Brně. V obci stojí farní kostel sv. Barbory postavený v roce 1804 na gotickém základě ze 14. století. Dnešní obec je od roku 2003 součástí mikroregionu Rakovec. V obci sídlí velká firma zaměřená na oblast kasinových technologií zaměstnávající více než 700 zaměstnanců.\n\nPrvní písemná zmínka o obci pochází z roku 1340, kdy se v listině Karla z Uherčic objevuje mezi svědky prodeje tří lánů vilímovského kláštera jistý Střezivoj Holub z Komořan (\"Strzeiesewoy dictus Holub de Comurzan\"), příslušník starobylého rodu původem z Tachova, který přišel na Moravu v doprovodu Jindřicha z Lipé. Podrobnější historickou zprávu o obci přinesl rok 1347, kdy Střezivoj Holub odkázal své zboží v Komořanech, zahrnující tvrz, kostel a patronátní právo, ženskému cisterciáckému klášteru Králové na Starém Brně. Ve 14. století byly Komořany hrazenou tržní osadou s kostelem a cisterciáky obsazenou farou. V roce 1347 zde byl farářem cisterciák Bernard a po něm Alberik.\n\nV průběhu 15. a 16. století Komořany prosperovaly, honosily se přízviskem trhová obec. Měly výsadu užívat znak s kosou a radlicí, po jehož stranách byly iniciály MG (\"Marketgemeinde Gundrum\"). Jako reliéf byl znak též umístěn na čelní opěře kostelní věže. V oněch dobách byl vstup do obce zahrazen mohutnou mýtní branou. V roce 1459 se v Komořanech uvádí rybník náležící k majetku Jeronýma z Pivína. Krátce před rokem 1617 vyhořela velká část obce, za své vzal kostel i fara. Za třicetileté války obec velmi utrpěla, v tomto období bylo zničeno 17 domů z 51, čili třetina obce. Švédská vojska několikrát obec vyplenila a obyvatelstvo vyvražďovala.\n\nPo třicetileté válce přišla velká vlna německé kolonizace a až do roku 1945 byly Komořany součástí německého jazykového ostrůvku na Vyškovsku. V Komořanech byla již v roce 1670 velká převaha německých jmen oproti českým. Následkem války klesl na Moravě i počet kněží, a proto se na čas začaly slučovat i některé farnosti. Komořany tak byly v letech 1652–1658 sloučeny s farou starorousínovskou. Vzhledem k nespokojenosti obyvatel byla na naléhání biskupského oficiála roku 1658 fara osamostatněna a obsazena cisterciákem z Vyššího Brodu. Komořany byly v držení starobrněnského kláštera po dlouhých 435 let až do jeho zrušení 12. ledna 1782. Od tohoto data byly Komořany ve světském držení a správce majetku – Náboženský fond – dával obec do nájmu. Bývalý klášterní statek byl pronajímán do roku 1825, kdy byl prodán rytíři Františku Haintlovi.\n\nDne 18. listopadu 1784 za vlády Josefa II. se změnily některé robotní povinnosti v platy a bylo nařízeno nové přesné změření půdních ploch pro vyměření daní. Toto měření provedl v obci obecní úřad. Plocha komořanského katastru obnášela 529,73 hektarů, a výnos tak byl odhadnut na 9274 zlatých. Po císařově smrti se přešlo na starý systém vyměřování daní.\n\nNa přelomu 18. a 19. století se v Komořanech usídlovávaly oddíly císařských vojsk. Ubytovávaly se zde buď dočasně, nebo natrvalo. Byly to většinou příslušníci pluku Colloredova, Lobkowiczova, Mitrovského a dalších. Za napoleonských válek tudy táhly kolony Rusů i Francouzů, kteří se ubírali směrem na Vídeň. Během slavkovské bitvy místní občané prchli do hor a ponechali vesnici napospas vojskům.\n\nV letech 1832 a 1840 zasáhly obec dva velké zničující požáry, které si vyžádaly i lidské životy. František Haintl zemřel 15. dubna 1839 a dědicem se stal jeho syn František. Ten pak v roce 1843 prodal bývalé starobrněnské panství knížeti Eduardovi Schōnburg-Hartensteinovi. Schōnburg-Hartensteinové drželi Komořany i nadále, po Eduardovi Jindřich, po něm v roce 1872 Alexandr a po jeho smrti v roce 1896 Alois. Další katastrofální požár vypukl 9. července 1857, kdy lehla popelem téměř celá obec (114 budov, z toho 84 domů a 30 stodol). V roce 1866 přišly do Komořan oddíly pruských vojáků a s nimi i cholera. Za oběť jí padlo 35 obyvatel a jeden voják.\n\nV roce 1939 byly z Komořan vystěhovány české rodiny, jelikož obec patřila do tzv. německého jazykového ostrůvku. Ještě před koncem války se v obci zdržovali němečtí vojáci hájící své pozice. V obci padlo pět sovětských vojáků, na což upomíná pamětní deska na budově obecního úřadu. Po druhé světové válce byly z Komořan vystěhovány německé rodiny.\n\nDnešní obec je součástí mikroregionu Rakovec. Je zde evidováno 192 podnikatelských subjektů zaměřených převážně na obchod, stavebnictví, průmysl a zemědělství. Komořany jsou rozvíjející se obcí s rostoucí dopravní infrastrukturou a průmyslovou zónou na katastru obce. V obci byla provedena urbanistická studie a v roce 2001 byl na tomto základě vypracován i územní plán. V roce 2008 se postavil vodovod.\n\nObec je součástí Jihomoravského kraje a okresu Vyškov. V místních volbách se volí 15 členů obecního zastupitelstva, kteří poté ze svých řad vybírají pětičlennou obecní radu, starostu a místostarostu. Při volbách do obecního zastupitelstva na funkční období 2006–2010 byla v Komořanech volební účast 53,39% s následujícími výsledky (obecní radu později vytvořili zástupci ČSSD a KDU-ČSL):\nStarostkou pro funkční období 2006–2010 byla zvolena Marie Šimáčková z KDU-ČSL a místostarostou Jan Kachlík z téže politické strany. Marie Šimáčková byla zvolena starostkou také na ustavujícím zasedání zastupitelstva v listopadu 2014.\n\nObecní znak a prapor byl Komořanům udělen usnesením poslanecké sněmovny dne 4. dubna 2001. Popis znaku zní: \"Pod stříbrnou zúženou hlavou modro-červeně stříbrným kůlem polcený štít. Vpravo stříbrná kosa na zlatém kosišti, vlevo stříbrná kvádrová věž se třemi černými okny nad sebou a cimbuřím.\" Popis vlajky zní: \"List tvoří žerďový bílý pruh široký jednu čtvrtinu délky listu a tři vodorovné pruhy, červený, bílý a modrý. Poměr šířky k délce listu je 2:3.\"\n\nObec Komořany leží 11 km západně od okresního města Vyškov na katastru o rozloze 588 hektarů, z toho je 452 ha polí, 26 ha lesa, 21 ha luk a 13 hektarů zahrad.\nSousedí na západě s městem Rousínov, na severu s obcí Tučapy a Habrovany, na východě s Podbřežicemi a na jihu s Dražovicemi. Průměrná nadmořská výška je 240 m n. m. Ze všech světových stran je obec obklopena ornou zemědělskou půdou. Nejvyšším bodem katastrálního území obce je kopec mezi obcemi Komořany a Podbřežicemi směrem na jihovýchod o výšce 280 m n. m. Obcí protéká potok Rakovec pramenící v Rakoveckém údolí a vlévající se do řeky Litavy.\n\nPodnebí na celém Vyškovsku patří klimatologicky do oblasti Českomoravské vrchoviny. Projevuje se zde blízkost Drahanské vysočiny s pravidelnými a častými větry přinášejícími čerstvý vzduch z lesů Drahanské vysočiny. Nejčastěji zde vanou západní a severní větry, významný je i podíl větrů východních a jihovýchodních s průměrnou rychlostí 3 m/s.\n\nKomořany leží v teplé oblasti, kde je za rok v průměru 50–60 letních dní, 100–110 mrazových dní, lednová teplota je zde –2 až –3 stupňů Celsia a v červenci 18–19 stupňů. Srážkový úhrn ve vegetačním období je 300 až 350 mm a v zimním období 200 až 300 mm. Počet dnů se sněhovou pokrývkou je v průměru 40–50 za rok.\n\nKomořany jsou původní trhovou obcí, jež měla v roce 1930 657 obyvatel s nadpoloviční většinou německé národnosti. O třicet let později v roce 1960 poklesl počet obyvatel na 606 osob, 301 mužů a 305 žen. Podle sčítaní lidu, domů a bytů z roku 2001 zde žilo 652 obyvatel, z toho 339 mužů a 313 žen. Národnostní složení obyvatel města je poměrně homogenní, 491 obyvatel se hlásí k národnosti české, 126 k národnosti moravské a 10 k národnosti ukrajinské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nObec Komořany je sídlem římskokatolické farnosti Komořany náležící do slavkovského děkanátu. Farním kostelem je místní kostel svaté Barbory. V těsné blízkosti kostela stojí farní budova datovaná k roku 1821. Svým vzezřením ztvárňuje typ rustikálního městského domu. Podle sčítaní lidu, domů a bytů z roku 2001 se k víře hlásí 286 obyvatel, z toho 247 k římskokatolické církvi, 3 k náboženské společnosti Svědkové Jehovovi, 2 k Pravoslavné církvi a jeden k Českobratrské církvi evangelické.\n\nŠkola v obci stávala pravděpodobně již v 16. století, ale výslovně je jmenována až v roce 1764. Tato německá škola byla jednotřídní a od roku 1887 rozšířena na dvojtřídní. První česká státní menšinová škola byla zřízena v roce 1919. Budova pro tuto školu byla státním nákladem postavena v roce 1923. Německá škola byla opět změněna na jednotřídní v roce 1924 a po nuceném odsunu Němců zanikla. Dnes je v Komořanech příspěvková malotřídní škola se dvěma třídami. Kapacita školy je 60 žáků a navštěvují ji též žáci z Podbřežic. V obci stojí také mateřská škola otevřená v roce 1946. Má dvě oddělení pro děti od 3 do 6 let.\n\nV obci působilo před druhou světovou válkou několik německých spolků: nejstarším z nich byly potravní (\"Consumverein\") od roku 1871, čtenářský (\"Leseverein\") založený v roce 1886 a hasičský sbor (\"Freiwilliger Feuerwehr\") vznikl v roce 1890. Česká menšina zde měla od roku 1919 jen místní odbor Národní jednoty. Dnes v Komořanech působí organizace Asociace sportu pro všechny a s ní spojená Tělovýchovná jednota.\n\nObec každoročně pořádá menší kulturní akce. Pro konání kulturních akcí je možné využívat malou tělocvičnu nebo obecní knihovnu. V obci se nachází tenisový antukový kurt či fotbalové hřiště situované v jihovýchodní části obce patřící místnímu oddílu kopané.\n\nV roce 1950 bylo v obci založeno jednotné zemědělské družstvo (JZD) s areálem na jihozápadním okraji obce. Vzniklo jako JZD II. typu se 104 členy a o dva roky později přešlo na tzv. III typ, kdy obhospodařovalo 395 hektarů polí. Následně se JZD připojilo do velkého celku JZD Rozvoj Rostěnice s výměrou obhospodařovaných polí vyšší než 5000 ha na katastrech 14 obcí. V areálu se nacházely dvě drůbežárny, kravín, vepřín a porodna prasat. Po roce 1991 se JZD transformovalo na Zemědělské obchodní družstvo a. s. Rostěnice. Dnes je areál družstva multifunkčním zařízením, kde se nalézají stolařské dílny či technologie na sušení a skladování komodit.\n\nDopravní komunikace a obslužnost je v Komořanech poměrně příznivá. Katastrem vede dálnice D1 Praha – Brno – Vyškov a komunikace druhé třídy č. II/430, jež vede souběžně s dálnicí D1 z Brna přes Holubice, Rousínov, Komořany a Tučapy do Vyškova. Na této komunikaci se v obci Komořany nachází okružní křižovatka zbudovaná v roce 2008.\n\nDále územím obce prochází silnice III. třídy č. III/0478 z Komořan na Dražovice a z ní vycházející III/0479 do Podbřežic.\nObec též protíná železniční trať číslo 300, Brno – Vyškov – Přerov. V železniční stanici Komořany u Vyškova vlaky dnes již pravidelně nezastavují, pouze při mimořádnostech a vlaková doprava byla nahrazena autobusy, v rámci IDS JMK. Vlaková stanice slouží jen drážním účelům, nikoliv cestujícím, přesto však prozatím plní svůj původní účel a protože je trať Brno–Přerov jednokolejná a také velmi frekventovaná, není možné tuto pro provoz na trati stále důležitou výhybnu zcela opustit.\n\nV dostupné vzdálenosti se nachází letiště Brno-Tuřany a letiště Vyškov.\n\nPrůmyslová výroba v obci Komořany započatá ve dvacátém století se neustále rozrůstá. V roce 1923 zde založil okrsek Národních jednot akciovou cihelnu na výstavbu rodinných domků, která brzy zanikla. Na katastru obce Komořan vybudoval ÚP závod Rousínov své dílny. Dnešní komořanská průmyslová zóna situovaná v severní části obce je sídlem firmy European Data Project s. r. o. Firma založená v roce 1996 zaměstnává dnes více než 700 zaměstnanců z blízkého okolí. Je tak největším zaměstnavatelem mikroregionu Rakovec. Hlavní pracovní náplní firmy je kovovýroba a dřevovýroba zaměřená na oblast kasinových technologií.\n\n\nObec Komořany není díky zemědělskému charakteru s velkými plochami polí příliš turisticky atraktivním místem. Krátkodobým cílem v obci jsou zejména památkově hodnotné prostory a církevní objekty. Přes obec nevede žádná turistická značka, ani žádná cyklostezka. Na okraji katastrálního území se nachází geologická a paleontologická lokalita Mechovkový útes (\"Štogrunty\"). Lze zde nalézt fosílie mechovek, řas a mlžů z prehistorických dob.\n\nSvazek obcí mikroregionu Rakovec byl zaregistrován 12. března 2003 a tvoří jej celkem šest obcí: Habrovany, Komořany, Olšany, Podbřežice, Rousínov, Tučapy. Předmětem činnosti svazku obcí je vzájemná pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu. Sídlem svazku obcí byl ustanoven Městský úřad v Rousínově. Nejvyšším orgánem svazku obcí je valná hromada, poté správní rada, dozorčí rada a nakonec jednatel.\n\n\n\n"}
{"id": "117032", "url": "https://cs.wikipedia.org/wiki?curid=117032", "title": "Garmisch-Partenkirchen", "text": "Garmisch-Partenkirchen\n\nGarmisch-Partenkirchen je Městečko v Bavorsku (Německo), asi 100 km na jih od Mnichova, poblíž hranice s Rakouskem, ležící pod horským masivem pohoří Wetterstein. V blízkosti se nachází známé lyžařské středisko Garmisch Classic.\n\nV roce 1936 se zde konaly Zimní olympijské hry a v letech 1978 a 2011 mistrovství světa v alpském lyžování. Každoročně se zde na Nový rok koná závod ve skocích na lyžích, který je součástí Turné čtyř můstků. Na jaře 2007 byl 57 let starý skokanský můstek stržen a postaven nový, který měl premiéru 21. prosince 2007.\n\nZ Garmisch-Partenkirchenu jezdí zubačka pod vrchol nejvyšší německé hory Zugspitze (2962 m n. m.)\n\nŽije zde obyvatel.\n\n\n"}
