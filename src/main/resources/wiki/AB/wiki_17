{"id": "100767", "url": "https://cs.wikipedia.org/wiki?curid=100767", "title": "Trent Reznor", "text": "Trent Reznor\n\nMichael Trent Reznor (* 17. května 1965 Mercer, Pensylvánie) je americký hudebník, hudební producent a filmový skladatel. Jako zpěvák a multiinstrumentalista je nejvíce známý jako zakladatel a hlavní skladatel Nine Inch Nails, kterou založil v roce 1988. Jeho první deska Pretty Hate Machine byla vydána v roce 1989, byla komerčně a kriticky úspěšná. Od té doby vydal osm studiových alb.\n\nReznor v osmdesátých letech hrál se skupinami jako Option 30, The Urge, The Innocent či Exotic Birds. Mimo Nine Inch Nails se produkuje také alba pro skupinu Marilyn Manson či Saula Williamse. Reznor a jeho manželka Mariqueen Maandig jsou členy post-industrialní skupiny How to Destroy Angels, ještě s Atticus Rossem a dlouhodobým členem Nine Inch Nails Robem Sheridanem.\n\nReznor a Ross složili mnoho soundtracků pro filmy Davida Finchera. The Social Network (2010), Muži, kteří nenávidí ženy (2011) a Zmizelá (2014). Vyhráli ocenění Akademie pro nejlepší filmový soundtrack za The Social Network a Grammy za Muži, kteří nenávidí ženy.\n\nReznor se narodil v New Castelu v Pensylvánii rodičům Nany Lou a Michaeli Reznorovi. Má německý a irský původ. Poté, co se jeho rodiče rozvedli žil se svými prarodiči v Merceru v Pensylvánii, zatímco jeho sestra Tera žila s jeho matkou.\n\nReznor začal hrát na klavír v pěti letech a již vykazoval známky nadání pro hudbu. Na střední škole se učil hrát na Saxofon a Tuba a stal se členem jazzové a pochodové skupiny. Reznor též hrál v divadle a byl zvolen nejlepším Ježíšem v Jesus Christ Superstar. Poté nastoupil na Allegheny College, kde vystudoval počítačovou techniku.\n\nKdyž byl studentem střední školy, Reznor se přidal ke skupině Option 30, a hrál s nimi tři koncerty týdně. Rok po vysoké je Reznor opustil a přestěhoval se ho Ohia v Clevelandu začít hudební kariéru. Jeho první skupina byla Urge, cover skupina. Roku 1985 se přidal do The Innocent jako klávesista, vydali album - Livin' in the Street, ale Reznor skupinu opustil po třech měsících. 1986 se přidal do skupiny Exotic Birds a objevil se s nimi ve filmu Light of Day jako fiktivní skupina nazvaná The Problems. V této době též dělal klávesistu skupině Slam Bamboo.\n\nReznor získal práci v Cleveland's Right Track Studio jako technik a vrátný. Reznor zde nahrával své dema. Při nahrávání prvních nahrávek Nine Inch Nails nebyl Reznor schopen sehnat skupinu, která by dokázala písně zahrát jak by chtěl. Inspiroval se tedy Princem a nahrál všechny nástroje kromě bubnů sám. Takto postupoval na všech ostatních albech, i přes to, že si pozval jiné hudebníky a asistenty. Mnoho studií přívětivě odpovědělo na demo a Reznor se podepsal po TVT Records. Devět písní z dema, které bylo neoficiálně vydáno v 88 jako Purest Feeling, bylo předěláno a znovuvydáno na Pretty Hate Machine - Reznorova první nahrávka pod Nine Inch Nails.\n\n\"Hlavní článek: Nine Inch Nails\"\n\nVětšina Reznorovy práce je vydána jako Nine Inch Nails. Pretty Hate Machine bylo vydáno 1989 a bylo celkově úspěšné. Aby předešel zasahování studio do alba začal nahrávat další album pod různými pseudonymy. Výsledek bylo EP nazvané Broken (1992). Nine Inch Nails vystoupili na Lollapalooze a vyhrála Grammy za nejlepší metalovou píseň - Wish.\n\nDalší album The Downward Spiral skončila na Billboard 200 1994 na druhém místě. K nahrávání se Reznor přesunul do 10050 Cielo Drive mansion - na místo, kde vraždila Mansonova rodina. Postavil zde studio a pojmenoval ho na Le Pig - po slovu, které bylo napsáno na dveřích krví Sharon Tate jejími vrahy. Nine Inch Nails hojně vystupovalo několik dalších let, vystoupili na Woodstocku 94' i přes to, že nechtěli vystupovat na velkých prostorech. V této době se na hudbě Nine Inch Nails odrážela Reznorova závislost na drogách a jeho studijní perfekcionismus.\n\nRoku 1999 vydal double album The Fragile. I přes uspěšnost alba, Reznorovo studium ztratilo peníze a následující tour musel zaplatit ze svých peněz. Po šesti letech následovalo album With Teeth. V mezidobí se Reznor vyléčil ze své závislosti. Poté následovalo Year Zero, které kritizovalo americkou vládu. Po Year Zero přišly dvě alba Ghost I-IV a The Slip, které byly obě zdarma ke stažení. 2009 následovalo Wave Goodbay Tour, které mělo být poslední, ale roku 2013 vyšlo Hesitation Marks a později začalo Tension 2013 tour.\n\nJedna z prvních spoluprací Reznora bylo s Ministry, vedlejší projekt s názvem 1000 Homo DJs. Reznor coveroval píseň Black Sabbath Supernaut, ale jeho hlas byl zkreslen.\n\n1991 Reznor zpíval ve skupině Pigface píseň Suck na jejich první album Gub. Postaral se o produkování alb Marilyna Mansona: Portrait of an American Family, Smells Like ChildrenAantichrist Superstar. Reznor a Manson se mnohokrát pohádali a Manson později řekl: ,Musel jsem si vybrat jestli budu jeho přítel nebo se na něho vykašlat a pokračovat v úspěchu. Nedokáže přijmout, že jsem více úspěšný.\"\n\nReznor produkoval soundtracky pro film Olivera Stone, Takoví normální zabijáci a film Davida Lynche Lost Highway. V roce 2006 odehrál svůj první ,sólo\" koncert na Bridge School Benefit show. Reznor též pracoval s Queens of the Stone Age. Nahrál píseň Mantra s Dave Grohlem a Joshem Hommem pro soundtrack k filmu Sound City.\n\nV dubnu 2010 Reznor oznámil, že bude hrát v nové skupině se svou manželkou Mariqueen Maandig a s Atticus Rossem nazvanou How to Destroy Angels. Skupina vydala EP 1. června 2010 a nahrála píseň pro Muži, kteří nenávidí ženy s názvem Is Your Love Strong Enough?. An Omen EP bylo vydáno v listopadu 2012 a obsahovalo písně, které se později objevili na prvním albu skupiny - Welcome Oblivion.\n\nReznor složil originální soundtrack pro hru Quake od id Software. Též pomáhal nahrát zvukové efekty a ambient audio. Logo NIN se objevuje na bednách s municí. Reznorova spolupráce začala tím, že je fanouškem Dooma a znovu se s nimi chtěl spojil při nahrávání hudby pro Doom 3. Ale kvůli nedostatku času a peněz se nemohl zúčastnit.\n\nV době Year Zero vydaly stejnojmennou hru z alternativní reality a v červenci 2012 složil theme hudbu pro Call of Duty: Black Ops II.\n\n\n"}
{"id": "100768", "url": "https://cs.wikipedia.org/wiki?curid=100768", "title": "Hampden Park", "text": "Hampden Park\n\nHampden Park je skotský národní stadion, který se nachází v Glasgow. Stadión v současnosti pojme 52 000 diváků. UEFA ohodnotila Hampden Park pěti hvězdičkami, což je nejvyšší možné ohodnocení. Na tomto místě se v roce 2002 hrálo finále Ligy mistrů a v roce 2007 se zde hrálo finále Poháru UEFA.\n\n"}
{"id": "100774", "url": "https://cs.wikipedia.org/wiki?curid=100774", "title": "Lhota pod Radčem", "text": "Lhota pod Radčem\n\nLhota pod Radčem je obec ve východní části okresu Rokycany. Žije v ní obyvatel. Nachází se pod masivem Radče \"(součást Křivoklátské vrchoviny),\" konkrétně pod kopcem Čihátko \"(654 m)\". Obec je vzdálena třináct kilometrů severovýchodně od Rokycan a šest kilometrů jihozápadně od Zbiroha. Obec je pro určitý podíl staveb lidové architektury zařazena mezi vesnické památkové zóny.\n\nPrvní písemná zmínka o obci pochází z roku 1352. Je prokázáno, že obyvateli vesnice byli již od počátku Češi. V průběhu 14. století střídala Lhota často své názvy, např. Vlčkova, Včelákova, Dlouhá. Na kopci nad vesnicí, dnes zvaném \"Hrad\" stával hrad Mitrvald, ze kterého dnes zbyly jen ruiny. Ve 14. stol. vznikla také tzv. „Malá Lhota“, ze které se dodnes zachoval pouze mlýn.\n\nTřicetiletá válka znamenala vypálení obce včetně kostela a fary, dnešní kostel vznikl až v 18. století. Po třicetileté válce docházelo ke stěhování velkého množství obyvatel za lepšími životními podmínkami. V letech 1713–1714 postihl obec mor. V roce 1792 byla postavena škola, která byla v roce 1881 přestěhována do lepších prostor. V roce 1890 žilo ve Lhotě 668 lidí, v roce 1900 už jenom 542 a po první světové válce, v roce 1921, 513.\n\nPo druhé světové válce a nástupu komunismu v roce 1948 se vyvíjela Lhota podobně, jako ostatní české vesnice. V roce 1952 došlo ke vzniku JZD, v roce 1958 do něj byl začleněn také mlýn. V období normalizace v roce 1973 byla postavena prodejna potravin, opraveny místní komunikace, kanalizace, obecní rozhlas a sportovní hřiště. V roce 1974 žilo ve Lhotě 380 lidí. V rámci tehdejších trendů bylo v roce 1978 sloučeno lhotecké JZD se zbirožským a o dva roky později (v roce 1980) byl dokonce zrušen místní národní výbor a celá Lhota přešla pod správu MěNV Zbiroh. 30. června 1980 se také naposledy vyučovalo ve lhotecké škole. Budova školy byla ale opět využita v roce 1990, kdy byl obecní úřad ve Lhotě obnoven a bylo zvoleno obecní zastupitelstvo. Do budovy školy se také přestěhovala knihovna a hostinec.\n\nVe vlastní obci moc významných služeb nenajdeme. Školy, lékaři i policie jsou nejblíže ve Zbiroze. Jedinými službami přímo v obci je jeden hostinec a prodejna potravin. Nedaleko Lhoty funguje pila, na zdejších polích hospodaří zemědělské družstvo.\n\nLhotou prochází silnice II. třídy z Radnic do Kařeza. Hromadnou osobní dopravu zajišťují autobusové linky Zbiroh – Rokycany – Plzeň a Zbiroh–Rokycany.\n\nJiž roku 1966 zde byl založen fotbalový klub, celým jménem TJ Sokol Lhota pod Radčem. Dnes lhotečtí hoši válí v rokycanské okresní soutěži. Několikrát do roka se pořádají různé sportovní a kulturní akce (máje, hasičské soutěže, fotbalové turnaje, různé taneční zábavy atd.). Stejně jako ve většině okolních vesnic, funguje ve Lhotě Sbor dobrovolných hasičů.\n\n\n"}
{"id": "100793", "url": "https://cs.wikipedia.org/wiki?curid=100793", "title": "Radio Akropolis", "text": "Radio Akropolis\n\nRadio Akropolis bylo následníkem studentského Radia Strahov, které od roku 1992 do března 2008 působilo v rámci areálu vysokoškolských kolejí ČVUT na pražském Strahově. Během deseti let činnosti se vyvinulo z čistě kolejní na renomovanou rozhlasovou stanici šířenou internetem a rozvody kabelové televize. Vysílalo zejména alternativní hudbu a specializované pořady. Vedoucím programu byl Jakub Bouček.\n\nRadio poskytovalo platformu pro vytváření širokého spektra pořadů s obsahem, který by mnohdy nemohl být komerčními radii pro jejich témata přijat. Odchovalo řadu tvůrců, z nichž dnes někteří pracují pro profesionální media.\nPřineslo inovativní prvky jako např. jukebox, který umožnil posluchačům společně vytvářet v reálném čase přes webové rozhraní playlist na základě skladeb z celé databáze radia.\n\nRádio začalo existovat pod názvem Radio Strahov již v roce 1992 jako studentský rozhlas po drátě v areálu vysokoškolských kolejí Strahov, a to hlavně díky finanční a technické podpoře Českého vysokého učení technického v Praze a jeho Správy účelových zařízení.\n\nPo drátě fungující Radio Strahov v roce 1999 utichlo, aby se v únoru 2000 objevilo znovu, tentokrát na intranetu a o rok později i v otevřeném internetovém vysílání. Šéfredaktorem rádia byl v té době Pavel Zelinka. Z devíti hodin živě vysílaných pořadů týdně v únoru 2000 se program postupně rozrostl až na sedmdesát hodin. \n\nStísněné strahovské prostory přestávaly rostoucímu rádiu stačit. V roce 2002 proto došlo k partnerské dohodě mezi Radiem Strahov a Palácem Akropolis. Koncem roku 2002 se rádio přestěhovalo do nových prostor k žižkovskému klubu. Od února 2003 odtud vysílalo pod názvem Rádio Akropolis.\n\nV té době se rádio rozešlo se svým dlouhodobým partnerem ČVUT a přežívalo jen díky podpoře své zřizující organizace Studentské unie ČVUT a Paláce Akropolis. Novým partnerem projektu Radio Akropolis se pak na dva roky stala Česká zemědělská univerzita v Praze. Později byl provoz rádia spolufinancován i z grantů Evropského sociálního fondu a Hlavního města Prahy (konkrétně projekt rozhlasové dílny pro studenty vysokých škol, realizovaný při rádiu). Kromě úzkého týmu, který se věnoval radiu na plný úvazek pracovala naprostá většina autorů pořadů bez nároku na honorář.\n\nV roce 2002 a znovu v roce 2004 se rádio zúčastnilo licenčního řízení o volné frekvence k pozemnímu vysílání, avšak neúspěšně. Zůstalo proto u vysílání po internetu (webcasting). Postupně rozšiřovalo program i možnosti příjmu signálu. Koncem roku 2003 proto uvedlo – krom formátů Ogg Vorbis a MP3 – ve spolupráci s Live.cz (pozdějším Play.cz) i vysílání ve formátu WMA. V únoru 2004 se Radio Akropolis stalo držitelem licence pro vysílání v sítích kabelových televizí a ve spolupráci se společností UPC Česká republika vysílalo „na kabelu“ v Praze. V roce 2006 navázalo rádio spolupráci s Českým rozhlasem.\n\nVznikla také druhá stanice téhož týmu, ještě alternativnější Akropolis Alternative.\nV prvních měsících roku 2008 však rádio svoje vysílání ukončilo. Jakub Bouček v té době vymezil typickou věkovou skupinu posluchačů od 18 do 26 let. Za největší konkurenci rádia označil terestrické stanice jako ČRo4 – Wave (tehdy vysílající druhým rokem), hip-hopové Radio Spin a Radio 1.\n\nSeznam z dubna 2008 včetně původních popisků:\n\n\n"}
{"id": "100796", "url": "https://cs.wikipedia.org/wiki?curid=100796", "title": "Křižany", "text": "Křižany\n\nKřižany (německy ) jsou vesnice a spolu s vesnicí Žibřidice též obec na severu Česka, v okrese Liberec, v Libereckém kraji. Tato obec v Podještědí leží asi 10 km západně od Liberce, na silnici z Chrastavy do Osečné. Křižany leží na samém východním okraji Ralské pahorkatiny pod svahy Ještědsko-kozákovského hřbetu na Ještědském potoce. Ve vsi je mateřská i základní škola. Žije zde  obyvatel.\n\nObec je pojmenována po svém zakladateli, Kriesanovi. První písemná zpráva o ní, tehdy ještě pod jménem Suchá, je z roku 1352. Další zmínka, tentokrát z roku 1384, se týká místního kostelíka sv. Maxmiliána.\n\nKřižany a Žibřidice byly přípotoční vsí náležící po celý středověk k hradu Ralsko.\n\nDo poloviny 20. století byla obec tradičně německá. Po druhé světové válce bylo původní německé obyvatelstvo vysídleno.\n\n\nObcí prochází železniční trať z Liberce do České Lípy, železniční stanice \"Křižany\" se nachází nad obcí na jižním úpatí kopce Lom (682 m n. m.).\n\nMístní autobusovou dopravu zajišťují dopravci ČSAD Liberec a ČSAD Česká Lípa. Na Křižanské sedlo v letním období zajíždí linka 16 liberecké městské hromadné dopravy, kterou provozuje Dopravní podnik měst Liberce a Jablonce nad Nisou. Obcí vede silnice II/592.\n\nV obci se každoročně (v roce 2015 už pojedenácté) koná dixielandový festival, kde účinkují tuzemské i zahraniční soubory. Termín festivalu je vždy první sobota v srpnu. Festival je pořádán jako happening bez výběru vstupného.\n\n\n"}
{"id": "100799", "url": "https://cs.wikipedia.org/wiki?curid=100799", "title": "Ražba", "text": "Ražba\n\nRažba je tvar povrchu materiálu (reliéf) vytvořený ražením, což je technologie formování materiálu úderem nebo tlakem prováděná pomocí raznic nebo razidel. Může být prováděna zastudena, tedy při běžné teplotě či zahorka, kdy je ražený materiál předehříván pro zvýšení jeho plasticity. Ohřívána ale může být i raznice – tento postup se užívá při ražení do termoplastických materiálů.\n\nPrvní mince vznikaly již přibližně 650 let před naším letopočtem. Stejně stará jako historie mincí je historie technik (později technologií), kterými se mince produkují.\nNa výroby mincí byly potřeba jak drahé kovy (zlato, stříbro), tak kovy pomocné (měď, olovo), které zvyšovaly odolnost mincí. Nejčastěji se kovy dostaly do mincovny již zbaveny příměsí a přetaveny nebo v podobě rozlámaných šperků či neplatných mincí. Nejprve bylo nutné kovy zpracovat do podoby tzv. střížků (malých kovových kotoučů). Jak byly střížky připraveny, přišla na řadu ražba.\n\nPři výrobě střížků se nejdříve mísily kovy, aby se docílilo ideální mincovní slitiny. Ta se pak odlévala do prutů, které měly kruhový průřez. Mincíři z prutu vyklepali plát do šíře, která odpovídala průměru budoucí mince (finální střížek). Střížky se ručně zastřihávaly do požadovaného tvaru.\n\nJakmile byl střížek připravený, přišla na řadu samotná ražba. Obecně je ražba proces, kdy dochází k pozitivnímu otisku negativního obrazu. Pro tento proces je potřeba svrchní a spodní razidlo, kladivo a střížek. Zahřátý střížek se umístil mezi razidla a mincéř vedl přesný úder kladivem, aby střížek získal podobu ražené mince. \n\nMince se touto technologií razily několik staletí. Středověk však přinesl nástroje, které mincířům práci usnadnily. Prvním takovým nástrojem byl průbojník v 15. století. Ten usnadňoval výrobu střížků, protože jím vyseknuté pláty už se nemusely zastřihávat. Průbojník se dočkal strojové úpravy koncem 15. století. Šlo vlastně o ruční lis, kde se tlakem na kliku uvádělo pomocí zubového či šroubového převodu v pohyb svislé rameno stroje, zakončené kruhovým nožem. Pohon, stejně jako u většiny následujících zařízení, byl zpočátku ruční, následovalo využití zvířecí síly, vodní energie a pak přišly na řadu parní a elektrické stroje.\n\nNa začátku 16. století vstoupil do historie mincovnictví další milník. Jednalo se o vynález válcovacího stroje. Ten nahradil vyklepávání plátu kladivem. V tomto případě bylo využíváno tlaku proti sobě se otáčejících válců. Pláty tak byly rovnoměrně silné po celé ploše.\n\nZačátkem 16. století bylo vynalezeno také částečně mechanizované razidlo. Jeho princip spočíval v tom, že svrchní razidlo, upevněné v malém beranu zdvíhal razič pomocí mechanického zařízení, které uváděl v pohyb nohou našlapováním na třmen. Po uvolnění třmenu padal beran se svrchním razidlem na razidlo spodní, na kterém spočíval připravený střížek a tím vyrazil minci.\n\nV roce 1565 v Zürichu Johann Vogler vynalezl válcový razící stroj. Jeho podstatou bylo vylepšení válcovacího stroje vyrytím mincovního obrazu do válců. Horní a spodní razidlo byly tedy v negativu vyryty na dvou samostatných válcích, které otáčením se proti sobě vytlačovaly svůj obraz pozitivně na plát mezi nimi procházející. Tlak působící na válce však způsobil, že se lámaly, musely se měnit a tím rostly výrobní náklady. Kolem roku 1630 se negativy začaly rýt do kusů ocele, které se připevňoval na válce. Vznikl taškový válcovací stroj a výroba mincí byla hospodárnější. \n\nNa začátku druhé poloviny 16. století začala Pařížská mincovna využívat vřetenový lis, který vynalezl Max Schwab z Augšpurku. Vřetenový lis pracoval na principu pohybového šroubu. Základní těleso tvořila matice na dvou masívních pilířích, kterou procházel šroub, jehož spodní konec tlačil na hranol, pohyblivě s ním spojený. Na hranolu bylo upevněno jedno z razidel, zatímco druhé stálo na pracovní desce lisu. Hranol konal jen posuvný pohyb, čímž byla zajištěna přesná vzájemná poloha líc a rubu mince. Svrchní část šroubu zakončoval čtyřhran, na kterém bylo nasazeno velké setrvačníkové rameno. Lis dosahoval velkých rozměrů a obsluhovat jej muselo pět dělníků. Jeho nevýhodou bylo, že nebylo možné regulovat sílu úderu. Automatický lis, který uměl určit sílu úderu byl vynalezený až roku 1817.\n\nPolovina 18. století je také spojena s prvními opatřeními proti padělání mincí. Tato opatření fungují na stejném principu i v 21. století ve všech světových mincovnách. Tím opatřením je zhotovení ornamentu či vlysu do hrany mince. Vlis se prováděl pomocí rolky či rolovačky.\n\nV 19. století byly do výroby zavedeny pákové lisy. Jejich automatizace přispěla k urychlení ražby. Mince vlastně již nebyly v pravém slova smyslu ražené, nýbrž lisované, vzniklé klidným tlakem. Tlak razidel na střížek se dal podle potřeby redukovat. Konstrukce razicích lisů byla masívní. Vedení, po nichž se pohybovaly činné části lisu, byla umístěna co nejblíže raznic, což mělo zajistit jejich dlouhou životnost a výraznou přesnost ražby. Rychlost ražby byla 220 pracovních zdvihů za minutu a při nepatrném technickém vylepšení, které umožňovalo ražbu dvou mincí najednou, vyrazil pak takový stroj i 440 mincí za minutu. Zařízení bylo opatřeno tlakovou kompenzací, která zaručovala dobrou kvalitu obou ražených kusů. Dalším zařízením tvořícím příslušenství razicích lisů byly válce, které umožňovaly současnou ražbu do hrany mince. Řadu strojů používaných při mincovní výrobě doplňovalo i počítací zařízení. Při použití několika razicích lisů býval denní výkon mincovny kolem 500 000 kusů. Takto vylepšené razící lisy se staly předchůdcem dnešních moderních automatizovaných strojů.\n\nV 21. století se k ražbě mincí používají nejmodernější technologie, a tak existují i mince s 3D efektem. Emise zpracované v nejvyšší mincovní kvalitě jsou ražené speciálním leštěným razidlem, v tzv. proof kvalitě, někdy též označované zkratkou PP. Jedná se o ražbu na vysoce leštěné střížky z razidel, jejichž reliéf je matován. Mince mají zrcadlový lesk, díky kterému je možné zpracovat i drobné detaily. \n\nK zajištění reliéfních partií, plastiky a mincovní plochy je nezbytná ruční rytecká práce, jejíž konečné úpravy se provádějí pod mikroskopem. Vytvoření razidel trvá desítky hodin. Přechod mezi zrcadlem leštěné mincovní plochy a reliéfem musí být ostrý a přesně vymezen. Mincovní plochu razidla je nutno následně rozleštit do zrcadlového lesku. Leštiči pomocí speciálních nástrojů, dřívek a kůží nanáší na ocelové razidlo speciální lešticí pastu s obsahem diamantů různé hrubosti. Tu roztírají a celou mincovní plochu musí po vyleštění stejně opatrně očistit od zbytků leštidla. Poté celý proces znovu opakují s leštidlem obsahujícím diamanty nižší hrubosti. V poslední fázi se již leští diamanty s průměrem jednoho mikronu.\n\nRazidlo udeří na každý střížek hned dvakrát a vyšší silou než je obvyklé. Pak jsou jednotlivé exempláře odebírány od razícího stroje ručně.\n\n\nRažba je také metoda budování tunelů a jiných podzemních staveb. Ražené stavby se provádějí bez narušení zemského povrchu, na rozdíl od hloubených staveb.\n"}
{"id": "100809", "url": "https://cs.wikipedia.org/wiki?curid=100809", "title": "Metla lidstva", "text": "Metla lidstva\n\nMetla lidstva je název alba skupiny Alkehol vydaného roku 1999. Album obsahuje 13 písniček.\n\n\n"}
{"id": "100810", "url": "https://cs.wikipedia.org/wiki?curid=100810", "title": "Světová válka", "text": "Světová válka\n\nSvětová válka (také globální válka) je vojenský konflikt velkých rozměrů, který přímo nebo nepřímo ovlivňuje celý svět. Světová válka může zahrnovat více zemí nebo kontinentů, případně pouze dvě země, jejichž válka má globální dopady. Mnoho konfliktů bylo v historii subjektivně považováno za světové války, například studená válka nebo válka proti terorismu, avšak pojem \"světová válka\" je obecně běžně akceptován v případě retrospektivního pojmenování pouze dvou významných mezinárodních konfliktů 20. století: první (1914–1918) a druhé světové války (1939–1945).\n\nVálky ovlivňující více zemí probíhaly v celých dějinách lidstva, přičemž mnohé byly pojmenovávány, například třicetiletá válka (1618–1648), válka o španělské dědictví (1701–1714), sedmiletá válka (1756–1763) nebo napoleonské války (1803–1815). Teprve s příchodem globalizace vzniklo v 19. století toto označení pro konflikt globálních rozměrů. Poprvé byl termín užit skotskými novinami \"The People's Journal\" v roce 1848, v následujících letech byl termín užit v sérii článků \"The Class Struggles in France\" Karlem Marxem a Friedrichem Engelsem.\n\nDruhá světová válka je posledním konfliktem takových rozměrů. Ve spojení s některými nedávnými konflikty se také hojně používá pojem třetí světová válka. Veškeré hrozící globální konflikty však byly dosud vždy odvráceny diplomacií.\n\nSouvisejícím pojmem je i jaderná válka, která označuje válku se zapojením jaderných zbraní. Rakety nesoucí jaderné hlavice mohou udeřit kdekoliv na světě. Při hromadném použití takovýchto raket by se jednalo o světovou válku.\n\n"}
{"id": "100812", "url": "https://cs.wikipedia.org/wiki?curid=100812", "title": "Klimov RD-33", "text": "Klimov RD-33\n\nKlimov RD-33 je dvouproudový motor s jednostupňovými turbínami nízkotlakého i vysokotlakého kompresoru s prstencovou spalovací komorou, který pohání ruské nadzvukové stíhací letadlo - MiG-29. Byl vytvořen ruskou společností Klimov v několika různých variantách.\n\nPrvní prototyp motoru byl vyzkoušen v roce 1972, první předsériové kusy byly vyrobeny v roce 1976. RD-33 sice už na počátku nabízel nejvyšší poměr tahu k své hmotnosti v tehdejším Sovětském svazu, ale stále to nestačilo na motory Pratt & Whitney F100 letounu F-16 Fighting Falcon. Rovněž spolehlivostí a počátečním resursem 350 - 400 hodin hluboce zaostával za americkými leteckými motory (později se podařilo dosáhnout alespoň hodnoty 750 - 1000 hodin).\n\nK zabezpečení spolehlivého chodu motorů ve všech režimech slouží hydromechanický automatický systém regulace a ovládání motoru (teoretická přesnost - 0,6 procent otáček). Při vývoji motorů se mimo jiné kladl důraz na možnost velmi rychlé změny otáček. Z volnoběžných do maximálních otáček lze přejít během 3 až 7 sekund v závislosti na rychlosti a výšce letu. Přídavné spalování může být spuštěno za další 2 až 3 sekundy. Při prudkém pohybu plynové páky z polohy minimálních otáček se forsáž automaticky zapíná při hodnotě otáček: 73-76 procent. Celý regulační systém sleduje veškeré důležité veličiny jako jsou teploty vzduchu vstupujícího a vystupujícího do a z jednotlivých částí motoru, tlaku vzduchu a sledování funkcí všech částí motoru. V souladu s bezpečnými hodnotami a s pomocí omezovačů je ovlivňována práce dodávkou paliva a přestavováním vstupních a výstupních ústrojí. Pilot je pomocí systému informován o všech případných skutečnostech, které překračují stanovené technické hodnoty.\n\n\n\n\n\n"}
{"id": "100815", "url": "https://cs.wikipedia.org/wiki?curid=100815", "title": "Prokop Chocholoušek", "text": "Prokop Chocholoušek\n\nProkop Chocholoušek (18. února 1819 Sedlec – 5. července 1864 Nadějkov) byl český novinář a spisovatel, autor romantické historické prózy z českých a jihoslovanských dějin, známý i jako satirik.\n\nNarodil se v Sedlci u Sedlčan v rodině ševce. Studoval v letech 1831–1837 na gymnáziu v Praze, pro nedostatek financí však musel studium přerušit. Následně pěšky odešel do Itálie, kde v Padově krátce studoval chirurgii, studium nedokončil. Cestoval po Balkáně, a když se vrátil roku 1839 domů, žil střídavě v Sedlci a v Praze a věnoval se literatuře a žurnalistice.\n\nVydával humoristické sborníčky \"Kocourkov\" a mezi lety 1849–1851 redigoval radikálně demokratický \"Pražský večerní list\". Za článek o úmrtí filozofa a exkomunikovaného kněze Augustina Smetany byl dva měsíce vězněn, další vydávání \"Pražského večerního listu\" bylo vojenskými úřady zapovězeno. V následujících letech se snažil o vydání svých sebraných spisů; vydání zůstalo nedokončeno. Od roku 1855 žil na bratrově statku v Haliči, kde byl jako politicky podezřelý konfinován. Z vymezeného místa pobytu se mohl vzdálit jen na policejní povolení. Přestěhování do Prahy nebylo Chocholouškovi povoleno. Roku 1859 mu byl umožněn návrat do rodného Sedlce, zůstával však pod policejním dohledem a byla mu ztížena možnost obživy. Konfinace byla zrušena až roku 1861. Chocholoušek se mohl vrátit k žurnalistice, pracoval v redakcích listů \"Čas\" a \"Hlas\", kde se spřátelil s Janem Nerudou. Přispíval do mnoha dalších listů - \"Vlastimil\", \"Květy\", \"Poutník\", \"Vesna\", \"Lumír\" a jiné.\n\nPochován je v Nadějkově – sem za své bídy a nemoci přesídlil k příteli – faráři Antonínu Fikarovi. Den před smrtí jej navštívil také Neruda. Později mu byl zásluhou táborských vysokoškoláků na tamním hřbitově postaven pomník.\n\nTěžištěm jeho díla je historická próza, na počet prací bohatá, chvatně psaná, vypravěčsky někdy málo obratná. V povídkách a románech z české historie, k jejichž tvorbě jej podnítil Tylův příklad, připomínal Chocholoušek bývalou existenci českého státu, jeho ušlechtilé panovníky a doby, kdy se národ dovedl bránit nepřátelům. Ústy svých postav hájil prospěch a práva prostého lidu a otevřeně hlásal (jako jeden z mála autorů) i v době obnoveného absolutismu po revoluci 1848 ideály svobody a rovnosti.\n\nPo celou dobu své literární činnosti psal povídky ze života a dějin jižních Slovanů, k nimž ho inspirovaly jednak zprávy o jejich současných bojích proti Turkům, jednak jihoslovanské národní zpěvy.\n\n\n\n"}
{"id": "100816", "url": "https://cs.wikipedia.org/wiki?curid=100816", "title": "Sgt. Pepper's Lonely Hearts Club Band", "text": "Sgt. Pepper's Lonely Hearts Club Band\n\nSgt. Pepper's Lonely Hearts Club Band je osmé studiové album skupiny The Beatles. Bylo vydáno v červenci 1967. Je často označováno jako nejvlivnější rockové album všech dob (například časopis Rolling Stone ho zařadil na první místo žebříčku 500 nejlepších alb). Řadí se mezi dvacet nejlépe prodávaných alb historie hudby.\n\nSkladby tohoto alba ve významné míře ovlivnily tvorbu mnohých současníků i následujících generací muzikantů a skupin nejen populární hudby.\n\nNahrávání \"Sgt. Pepper's Lonely Hearts Club Band\" probíhalo v období utichání největší vlny popularity The Beatles, tzv. \"beatlemánie\". U skupiny narůstala vnitřní krize a nechuť k veřejným vystoupením na koncertech. Koncem roku 1966 vznikla aféra s výrokem Johna Lennona, který měl v jednom z interview vyslovit i větu, že Beatles jsou „\"větší než Ježíš\"“, čímž proti sobě popudil křesťanské církve a věřící. Po kontroverzním, bouřlivém turné na Filipínach, kdy se dostali do nemilosti režimu tehdejšího diktátora Ferdinanda Marcose po pozvání na snídani jeho manželkou Imeldou, odehráli jen jeden oficiální koncert, po kterém se všichni, s výjimkou Paula McCartneyho, rozhodli, že zruší veřejná vystoupení a začnou se věnovat jen studiovým nahrávkám.\n\nJako nejpopulárnější britská skupina tehdy The Beatles dostali neomezený přístup do nahrávacích studií firmy EMI na \"Abbey Road\". Nahrávání alba probíhalo na vysoké profesionální úrovni, často i pozdě do noci.\n\nSkupina původně chtěla nahrát album ve stylu R&B, popu a rocku postupně se do skladeb dostávaly různé, tehdy nové hudební vlivy. Zkoušeli využívat moderní nástroje jako jsou Hammondovy varhany, elektrický klavír, ale použili i klasické nástroje jako různé smyčce, trubky, flétny, klarinet, perkuse a široké spektrum exotických nástrojů, jako je například strunný indický nástroj sitar.\n\nBeatles použili i množství modulárních efektů, kytarový pedál (\"wah-wah\"), \"fuzzbox\", kterými zvýraznili experimentální přístup k nahrávání, použili i kolísání rychlosti zvuků, efekty ozvěny skrz \"Leslieho reproduktor\", McCartney využil nové postupy pro nahrávání basové linky. Celkově bylo nahrávání alba revolučním zlomem po technické, interpretační, ale i organizační stránce. Změnil se všeobecný přístup k nahrávání studiových skladeb, začaly se všeobecně využívat možnosti dodatečného zpracování, mixování zvukových stop a experimentování s nimi. Změnilo se i nepsané pravidlo o maximální délce skladeb.\n\nJednotlivé nahrané stopy byly spojeny do jedné. Tou dobou měla studia Abbey Road k dispozici jen čtyřstopé nahrávací magnetofony, a tak musely být zvukové stopy spojovány postupně, přes několik mezikroků. Magnetofon s osmi stopami studia získala až těsně po vydaní alba koncem roku 1967.\n\nPaul se rozhodl, že by mohl pro každého člena skupiny vymyslet fiktivní postavy a nahrát album, které by mohlo být jejich vystoupením. Myšlenka maskování nebo přeměny identity byla pro členy skupiny zajímavá. Během tvorby projektu si nechali narůst delší vlasy a vousy a oblékli se do pestrobarevných uniforem, které měly zdůraznit koncept \"Sgt. Peppera\".\n\nPůvodně míněný koncept alba nakonec tvořila úvodní skladba \"Sgt. Pepper's Lonely Hearts Club Band\", která téma uvedla, a následující skladba fiktivního kapelníka \"Billyho Shearse\" (Ringo Starr) s názvem \"With a Little Help from My Friends\" na tento úvod navázala. Nakonec se celý koncept spojil jen se skladbou \"Sgt. Pepper's Lonely Hearts Club Band (Reprise)\" před závěrečnou skladbou \"A Day in the Life\". Skladby zapadly do alba jak po hudební a zvukové stránce, tak i společným tématem.\n\nPřed nahráváním alba skupina pracovala na skladbách, které měly být jejich vzpomínkami na dětství a každodenní život. Pod tlakem tehdejší obchodní politiky EMI (skupina musela vydat jedno album plus čtyři singly ročně) byly dvě z těchto skladeb: \"Penny Lane\" a \"Strawberry Fields Forever\", vydány jako singly. Tyto dvě skladby byly v tematické linii se skladbami, které se odkláněly od konceptu \"Sgt. Pepper’s...\" (byly to skladby \"\"Day in the Life\"\", \"\"Lovely Rita\"\", \"\"Good Morning, Good Morning\"\", \"\"She's Leaving Home\"\" a \"\"When I'm 64\"\") a měly se nacházet společně na tomto albu.\n\nAutorem obalu, který v roce 1968 získal Grammy za nejlepší grafické ztvárnění, byli Robert Fraser ve spolupráci s Paulem McCartneym. Designéry byli Peter Blake a jeho manželka Jann Haworthová, fotografem byl Michael Cooper. Robert Fraser přemluvil Paula aby použil na obal malbu v psychedelickém stylu od holandského grafického studia \"The Fool\", která měla být původně použita na titulní stranu alba. Tento design byl použit na vnitřní stranu otvíracího obalu u několika prvních výlisků.\nRobert Fraser Paulovi představil svého známého, uznávaného popartového umělce Petra Blaka, který spolu s manželkou zpracoval současný návrh, jenž dostal název „\"People We Like\"“. Původní koncept designu obalu počítal s vyobrazením scény vystoupení \"skupiny seržanta Peppera\" v parku. Postupně se rozhodli k vystupujícím připojit i jiné známé osobnosti, které byly vyobrazeny v životní velikosti.\n\nVe finální podobě je na titulním obrázku barevná koláž vytvořená z lepenkových modelů slavných lidí, mezi kterými je i Edgar Allan Poe, Fred Astaire, Bob Dylan, Tony Curtis, Marilyn Monroe, Oliver Hardy, Karel Marx, Sigmund Freud, Stuart Sutcliffe, Oscar Wilde, David Livingstone, Johnny Weissmuller, George Bernard Shaw, Marlon Brando, Lewis Carroll, Shirley Temple, Albert Einstein, Marlene Dietrich členové Beatles v oblecích i několik voskových figurín (z muzea Madame Tussaud) – mezi nimi členové skupiny Beatles v uniformách Sgt. Peppera a boxer Sonny Liston. Voskové figuríny jsou nastaveny tak, aby se dívaly dolů na nápis The Beatles, který je vytvořen z květů. Ve skupině postav měli být i Ježíš Kristus, Adolf Hitler, Mahatmá Gándí a Elvis Presley, ale byli zamítnuti.\n\nToto album je první v historii anglické populární hudby, které má na zadní straně vytištěné texty skladeb.\n\nObal alba byl jako jeden z prvních otvíratelný. Na vnitřní straně byl obrázek členů skupiny v uniformách. Pestré saténové uniformy seržanta Peppera navrhl Manuel Cuevas. Kromě hodnostních znaků na uniformách můžeme najít i:\n\n\nVšechny skladby jsou od dvojice Lennon-McCartney, kromě skladby \"Within You Without You\" od George Harrisona.\n\n\n\n\nAlbum se dostalo do žebříčku Spojeného království 3. června 1967 a je tam (do 1. července, 2007) celkem 201 týdnů.\n\nV USA je album v žebříčku \"Billboard\" 200 celkem 175 týdnů.\n\n"}
{"id": "100821", "url": "https://cs.wikipedia.org/wiki?curid=100821", "title": "Beletrie", "text": "Beletrie\n\nTermín beletrie (z francouzského \"belles-lettres\") původně označoval veškerou uměleckou literaturu. Dnes se jím označuje výlučně umělecká próza. V knihovnách bývají v rámci \"beletrie\" umisťovány nejen poetické a dramatické žánry, ale často i detektivní, sci-fi i fantasy prózy.\n\n"}
{"id": "100822", "url": "https://cs.wikipedia.org/wiki?curid=100822", "title": "Sandžúró", "text": "Sandžúró\n\nSandžúró (: \"Cubaki Sandžúró\"), také uváděný jako Sanjuro, je černobílý film japonského režiséra Akira Kurosawy z roku 1962. Je volným pokračováním předešlého Kurosawova filmu Jódžinbó a stejně jako v něm si hlavní roli zahrál Toširó Mifune.\n\nZápletka filmu se točí kolem skupinky mladých samurajů, kteří se snaží osvobodit svého pána z rukou místního zkorumpovaného komisaře. Jejich impulzivní pokusy ale končí neúspěchem a zdá se, že i oni sami jsou odsouzeni k záhubě. Nakonec jsou přinuceni přijmout pomoc od potulného samuraje (rónina) \"Sandžúróa\" (Toširó Mifune), který je neustále překvapuje svými cynickými názory.\n\nFilm kombinuje akci a humor a je natočen v mnohem lehčím tónu než jeho předchůdce \"Jódžinbó\".\n"}
{"id": "100824", "url": "https://cs.wikipedia.org/wiki?curid=100824", "title": "Oto Mádr", "text": "Oto Mádr\n\nOto Mádr (15. února 1917 Praha – 27. února 2011 Praha) byl český římskokatolický kněz, teolog, vysokoškolský pedagog, dlouholetý politický vězeň a šéfredaktor \"Teologických textů\".\n\nVystudoval Arcibiskupské gymnázium v Praze-Bubenči a poté nastoupil na Teologickou fakultu Univerzity Karlovy (1936–1939). Na kněze byl vysvěcen v roce 1942 a působil jako farář. Po konci druhé světové války pokračoval ve studiích morální teologie na Gregoriánské univerzitě v Římě (1948–1949). Poté se vrátil do Československa, kde získal doktorát teologie latinskou prací o vnitřním zlu u Suareze. Velmi aktivně působil nejen ve správě farnosti, ale také jako středoškolský učitel a jako významná osobnost v kroužcích Katolické akce. V roce 1950 se věnoval pastoraci mládeže v kostele Nejsvětějšího Salvátora. V květnu 1951 byl zatčen a ve vykonstruovaném procesu byl za údajnou špionáž ve prospěch Vatikánu a organizaci ilegální náboženské činnosti odsouzen na doživotí.\n\nPo podmínečném propuštění v roce 1966 pracoval v různých dělnických profesích. Roku 1968 se krátce vrátil na Teologickou fakultu UK a v roce 1970 byl plně soudně rehabilitován (v roce 1975 byla rehabilitace zrušena, nová přišla v roce 1990). Po roce 1970 byl odsunut na faru do pohraničí (Dolního Žandova u Chebu), odkud se vrátil do Prahy až jako důchodce roku 1978.\n\nOdpočinku se ovšem rozhodně nevěnoval. Patřil mezi hlavní organizátory katolického samizdatu, pokračoval ve spolupráci s exilem, udržoval kontakty se zahraničními návštěvami, podílel se na přípravě tajně svěcených kněží a na organizaci bytových teologických seminářů. Byl také jedním z hlavních poradců Františka kardinála Tomáška (už od roku 1968). Napsal pro něho několik zásadních textů, které Tomášek publikoval pod svým jménem.\n\nOd roku 1978 Mádr vydává \"Teologické texty\", nejdříve jako samizdat, posléze po sametové revoluci jako standardní revue. V samizdatu vydal několik desítek knih, zejména překladů.\n\nV roce 1990 opět nastoupil se svým přítelem J. Zvěřinou na Katolickou teologickou fakultu UK, ale po jeho smrti (v témže roce) z ní byl opět odsunut. Na KTF UK se vrátil až po změnách ve vedení fakulty (2002). V roce 1991 dostal čestný doktorát teologie na univerzitě v Bonnu a roku 1997 byl vyznamenán Řádem T. G. Masaryka III. třídy. Od roku 1999 byl kanovníkem Vyšehradské kapituly.\n\nKromě stovek článků, recenzí a odborných statí v časopisech a ve sbornících v Česku i v zahraničí vydal knižně:\n\n\n\n\n"}
{"id": "100826", "url": "https://cs.wikipedia.org/wiki?curid=100826", "title": "Výžerky", "text": "Výžerky\n\nVýžerky jsou obec ležící v okrese Praha-východ ve Středočeském kraji. Rozkládají se 35 km jihovýchodně od centra Prahy a 16 km východně od města Říčany. Žije zde obyvatel a jejich katastrální území má rozlohu 656 ha. Východním okrajem obce protéká Nučický potok, který je pravostranným přítokem řeky Sázavy.\n\nPrvní písemná zmínka o obci pochází z roku 1339.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2011\nV katastru obce Výžerky, na rozcestí silnice do Oplan a cesty ke skalické myslivně, se nachází jubilejní pamětní kámen osazený ke čtyřicátému výročí panování lichtenštejnského knížete Jana II. Kámen je opatřen českým nápisem, který byl doplněn k padesátému výročí panování.\n\n"}
{"id": "100827", "url": "https://cs.wikipedia.org/wiki?curid=100827", "title": "Němčice (okres Kolín)", "text": "Němčice (okres Kolín)\n\nNěmčice jsou obec ležící v okrese Kolín asi 10 km severovýchodně od Kolína. V roce 2011 zde bylo evidováno 154 adres. Žije zde obyvatel.\n\nNěmčice leží v katastrálním území Němčice u Kolína o rozloze 7,17 km².\n\nPrvní písemná zmínka o Němčicích pochází z roku 1397. Až do roku 1860 byla obec spojená s obcí Ohaře.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Němčice \"(460 obyvatel)\" byly v roce 1932 evidovány tyto živnosti a obchody: 3 hostince, 2 kováři, krejčí, 2 obuvníci, rolník, 3 obchody se smíšeným zbožím, 2 truhláři.\n\nDopravní síť\n\nVeřejná doprava 2011\n"}
{"id": "100832", "url": "https://cs.wikipedia.org/wiki?curid=100832", "title": "Reakční rychlost", "text": "Reakční rychlost\n\nReakční rychlost je definována jako množství chemické sloučeniny, které vznikne nebo zanikne (v molech nebo jednotkách hmotnosti) v jednotce objemu za jednotku času. Znalost této veličiny je velmi důležitá v mnoha oblastech chemie, např. v chemickém inženýrství. Reakční rychlost studuje chemická kinetika, což je obor fyzikální chemie.\n\nZahřátím reakční směsi je do systému dodána energie, což vede ke zvýšení rychlosti reakce. Vliv teploty na rychlost reakce popisuje Arrheniova rovnice.\n\nformula_1\n\nKde \"k\" je rychlostní konstanta, \"Z\" je frekvenční faktor (konstanta, která vyjadřuje pravděpodobnost, s jakou dojde k účinné srážce reagujících molekul), \"E\" je aktivační energie, \"R\" je molární plynová konstanta a \"T\" je termodynamická teplota.\n\nS rostoucí koncentrací roste i pravděpodobnost účinné srážky reagujících molekul.\n\nPokud je alespoň jeden reaktant plynný, lze rychlost reakce ovlivnit změnou tlaku. Příčina je stejná jako u koncentrace, zvýšením tlaku se zvýší pravděpodobnost srážky molekul.\n\nSvětlo může ovlivnit rychlost nebo mechanismus některých reakcí. Příkladem takové reakce může být chlorace methanu (radikálová substituce), která je velmi pomalá, pokud je prováděna ve tmě. Na světle je mnohem rychlejší (radikály chloru vznikají díky ultrafialovému záření) - probíhá explozivně.\n\nŘád reakce má nezanedbatelný vliv na rychlost reakce. Stanovuje se experimentálně, na základě měření závislosti reakční rychlosti na koncentracích reaktantů. Pro většinu jednoduchých reakcí je celočíselný.\n\nPřítomnost katalyzátoru zvyšuje reakční rychlost. Tento jev je způsoben změnou mechanismu reakce, katalyzátor mění reakční koordinátu reakce.\n\nU reakcí, které probíhají na povrchu, jako je například heterogenní katalýza, lze zvětšením aktivního povrchu, pomocí drsnosti nebo zvýšením poměru povrchu ku objemu, když se látka rozmělní například na nanočástice, podstatně zvýšit reakční rychlost.\n\nRychlost obecné reakce\n\nlze popsat pomocí rychlostní rovnice, která má pro tuto reakci tvar:\n\nformula_2\n\nPro reakce probíhající v kapalné nebo plynné fázi značí zápis [X] koncentraci látky X. Pro reakce probíhající na rozhraní fází se jedná o počet molů látky na jednotku plochy. V případě plynů lze koncentraci nahradit parciálním tlakem daného plynu. k(T) je rychlostní konstanta. Exponenty \"n\" a \"m\" odpovídají řádu reakce a závisí na reakčním mechanismu.\n\n"}
{"id": "100834", "url": "https://cs.wikipedia.org/wiki?curid=100834", "title": "Čína (rozcestník)", "text": "Čína (rozcestník)\n\nSlovo Čína má několik významů:\n\n"}
{"id": "100836", "url": "https://cs.wikipedia.org/wiki?curid=100836", "title": "Červený Kostelec", "text": "Červený Kostelec\n\nČervený Kostelec () je město v okrese Náchod v Královéhradeckém kraji v severovýchodních Čechách. Město leží v Podorlické pahorkatině na potoce Olešnici. Má  obyvatel a rozlohu 2 405,59 ha.\n\nExistenci osady Kostelce prvně zmiňuje konfirmační kniha pražské diecéze z 22. srpna 1362. Doslovný překlad vypovídá, že již v této době měla osada farní kostel.\n\n11. srpna 1831 přeskočila jiskra z neopatrně hlídaného ohně a vyhořelo 65 domů včetně fary, kostela, zvonice a kostnice.\nOd listopadu 1837 do 30. dubna 1838 v Červeném Kostelci žila česká spisovatelka Božena Němcová. Nastěhovala se sem s manželem hned po svatbě. Nachází se zde také muzeum – domek, ve kterém Božena Němcová žila. V zahradě muzea stojí pomník Viktorie Židové, jejíž osud posloužil jako inspirace pro postavu Viktorky v \"Babičce\". Ostatky Viktorie Židové jsou uloženy v místním kostele. Dalšími významnými osobnostmi spjatými s Červeným Kostelcem byli například generál Jan Kratochvíl, herec Martin Růžek a psychotronik Břetislav Kafka.\n\nV neděli 11. července 1926 navštívil Červený Kostelec první prezident Československé republiky Tomáš Garrigue Masaryk. Po přivítání starostou Františkem Novákem si prohlédl nové Městské divadlo. V roce 1995 zde byl otevřen první hospic v České republice.\n\n\n\nVe městě se každé léto koná Mezinárodní folklórní festival (MFF), nejvýznamnější kulturní akce svého druhu v Královéhradeckém kraji. Jde o jeden z nejstarších festivalů v České republice; jeho počátky sahají do prvé poloviny 50. let 20. století. Díky své kvalitní organizaci a účasti špičkových zahraničních souborů byl zařazen mezi hlavní festivaly pořádané pod patronací Mezinárodní organizace lidového umění IOV (statut B v UNESCO)..\n\n\n\n\n"}
{"id": "100846", "url": "https://cs.wikipedia.org/wiki?curid=100846", "title": "Jennifer Lopez", "text": "Jennifer Lopez\n\nJennifer Lynn Lopez, přechýleně Jennifer Lopezová (* 24. července 1969 New York) je americká herečka, zpěvačka, módní návrhářka a tanečnice známá také pod přezdívkou JLo. Na filmovém poli se proslavila s rolemi ve filmech \"Selena\" (1997), \"Svatby podle Mary\" (2001), \"Krásná pokojská\" (2002), \"Smím prosit?\" (2004) nebo \"Příšerná tchyně\" (2005).\n\nZa svojí kariéru vydala 8 alb. Její písnička „We Are One (Ole Ola)“ sloužila jako oficiální písnička Mistrovství světa ve fotbale.\n\nNarodila se v newyorském Bronxu portorikánským rodičům Guadalupe Rodrigezové a Davidu Lopezovi. Má dvě sestry, Lyndu a Leslie. Jelikož rodiče neměli mnoho finančních prostředků, musela si na taneční lekce sama vydělat. V 16 letech se dostala do Manhattanského tanečního klubu, díky němuž hostovala v několika videoklipech a zúčastnila se American Music Awards. Roku 1991 se objevila v roli tanečnice v televizní komedii \"In Living Color\".\n\nHerectví se jí zalíbilo, a tak začala působit v seriálech \"South Central\" nebo \"Hotel Malibu\". Propracovala se až k filmovým rolím, k jejím prvním patří role ve filmu \"Pád letadla 7\" a role ve videoklipu Janet Jackson k písni \"That's The Way Love Goes\" z roku 1993. Toto byly vesměs všechno malé role, do většího povědomí diváků se dostala až rolí v americkém dramatu \"Moje rodina\", kde si zahrála s Wesleym Snipesem, nebo díky filmu \"Vlak plný peněz\". V roce 1996 získala roli v komedii s Robinem Williamsem \"Jack\" a v thrilleru s Jackem Nicholsonem \"Krev a víno\".\n\nNejvětšího úspěchu se dočkala v roce 1998, kde za roli ve filmu Selena obdržela nominaci na Zlatý glóbus. Za tento film si mimo jiné vydělala 1 milion dolarů. Ve stejném roce získala roli v hororovém filmu \"Anakonda\", který získal komerční úspěch a vydělal přes 137 milionů dolarů. S Seanem Pennem a Billy Bob Thorntonem si zahrála v krimi filmu \"U-Turn\", který je založený na základě novely Johna Ridleyho \"Stray Dogs\". S Georgem Clooneym si zahrála ve filmu \"Zakázané ovoce\".\n\nV roce 2000 se objevila ve filmu \"Cela. \"Film získal přes 104 milionů dolarů ve světě a obdržel mix kritiky. S Matthewem McConaugheym si zahrála ve filmu \"Svatby podle Mary\". V roce 2002 si zahrála ve filmu \"Dost\", kde hrála ženu, kterou zneužívá vlastní manžel. V prosinci roku 2002 se objevila ve filmu po boku Ralpha Fiennese \"Krásná pokojská. \"Film vydělal přes 155 milionů dolarů ve světě.\n\nV roce 2003 naprosto propadl film \"Láska s rizikem\". Rozpočet na film činilo 54 milionů dolarů a film vydělal pouze 7 milionů ve světě. Kritikové film nazvali jedním z nejhorších filmů všech dob. V roce 2004 se objevila v malá roli ve filmu \"Táta na plný úvazek\". Film také nezaznamenal úspěch. V říjnu si zahrála po boku Richarda Gereho v dramatickém filmu \"Smím prosit?\"\n\nV roce 2005 si zahrála po boku Jane Fondy v romantické komedii \"Příšerná tchyně\". S Robertem Redfordem a Morganem Freemanem si zahrála ve filmu \"Žít po svém\".\n\nV roce 2010 získala hlavní roli ve filmu \"Záložní plán. \"V červnu 2010 bylo oznámeno, že Jennifer Lopez získala post porotce v talentové soutěži American Idol (Amerika hledá superstar). Na filmová plátna se vrátila v roce 2012 s hvězdně obsazeným filmem \"Jak porodit a nezbláznit se. \"Svůj hlas propůjčila do filmu \"\".\n\nDne 3. června 2013 měl na stanici ABC Family premiéru seriál \"The Fosters\", ve kterém sloužila jako exkluzivní producentka.\n\nV roce 2015 hrála a produkovala film \"Kluk od vedle. \"Stanice NBC objednala dramatický seriál \"Špinaví poldové\", ve kterém slouží jako exkluzivní producentka, ale také hraje postavu svobodné matky a policejní detektivky. Seriál se vysílal tři řady, poslední díl byl odvysílán v srpnu 2018. V roce 2016 bylo ohlášeno, že bude porotkyní nové taneční soutěže \"World of Dance\". \n\nV roce 2018 bude mít premiéru film \"Znovu ve hře\", ve kterém hraje hlavní roli a film také produkuje. Roli Griseldy Blanco si zahraje v televizním filmu stanice HBO. V roce 2019 bude produkovat televizní produkci muzikálu \"Bye Bye Birdie Live!\" a film \"The Hustlers at Scores\", ve kterém by si měla i zahrát.\n\nHudební debut \"On the 6\" vyšel 1. července 1999 a název byl inspirován číslem metra, kterým jezdila každý den z práce a kde údajně napsala všechny své songy. Album dlouho vedlo různé světové žebříčky stejně jako pilotní singl „\"If\" You Had My Love“. Další velice úspěšné singly se jmenovaly „Waiting For Tonight\"“\" nebo „Let's Get Loud“, za ten obdržela i nominaci na cenu Grammy v kategorii nejlepší taneční singl.\n\nDruhé album, \"J. Lo\" vydala v lednu 2001. Album ihned zahájilo na čísle jedna stejně jako nový singl s názvem „Love Don't Cost A Thing“, se kterým poprvé dobyla britský singlový žebříček. Na dalších vydaných singlech spolupracovala s řadou známých osobností jako jsou Ja Rule, Caddillac Tah nebo 50 Cent, kteří ji pomohli hlavně s remixovou podobou alba \"J. Lo\" nazvanou \"\".\n\nČtvrté album vyšlo v listopadu 2002 a jmenovalo se \"This Is Me… Then\", kde hlavní pozornost vzbudily dva velice úspěšné singly \"Jenny From The Block\", kterou zpívá společně s Jadakissem, a song \"All I Have\", se kterým jí pomohl LL Cool J.\n\nAž po třech letech, v roce 2005 vydala další album s názvem \"Rebirth\", ze kterého vydala jen jeden úspěšný singl a ten se jmenoval \"Get Right\". V roce 2006 dobyla americký singlový žebříček píseň \"Control Myself\" od LL Cool J, na kterém hostuje i Jennifer Lopez.\n\nV roce 2007 vydala dvě alba. Album \"Como Ama Una Mujer\" je nazpívané celé ve španělštině a vyšlo začátkem roku, druhé album \"Brave\" vyšlo na konci roku a je nazpívané v angličtině. Jennifer vyjela také poprvé na celosvětové turné společně se svým manželem Marcem Anthonym.\n\nNa podzim roku 2007 vydala prozatím poslední studiové album nazvané \"Brave\", které je nazpíváno opět v angličtině. Album se umístilo na 31. místě amerického žebříčku Billboard Hot 100.\n\nV roce 2009 podepsala smlouvu s nahrávací společností Island Records. Její combackový singl „On the Floor“ se stal jednou z nejúspěšnější písničkou roku. Od 14. června 2012 se konalo turné nazvané \"Dance Again World Tour. \"24. července 2012 vydala první album s nejlepšími hity \"Dance Again...the Hits\". Její písničky „Dance Again“ a „Goin' In“ se stali součástí soundtracku k filmu \".\"\n\nV dubnu 2014 byla vydána oficiální písnička Mistrovství světa ve fotbale „We Are One (Ole Ola)“ V červnu vydala skrz nahrávací společnost Capitol Records album \"A.K.A.\". Na albu se objevují umělci jako Iggy Azalea, French Montana nebo Pitbull. \n\nV roce 2017 začala pracovat na svém dalším španělském albu \"Por Primera Vaz.\" Hlavní singl „Ni Tú Ni Yo“ vydala v červenci 2017. Další singl „Amor, Amor, Amor“ vydala v listopadu 2017. V dubnu 2018 vydala španělský singl „El Anillo“ a následující měsíc „Dinero“, na kterým spolupracovala s DJ Khaledem a Cardi B.\n\nPůsobí ve světě módy pod značkou \"JLo by Jennifer Lopez\". Navrhuje módu pro mladé dívky hlavně džíny, trika, kabáty, pásky, peněženky a spodní prádlo. V roce 2003 nafotila mnoho snímků pro kampaň výrobce kabelek a tašek značky Louis Vuitton.\n\nVytvořila i svůj vlastní parfém. Její parfémový debut se jmenoval \"Glow by JLo\", které ho se prodaly rekordní počty. Proto vydala ještě další parfémy s názvy \"Still\" nebo \"Miami by JLo\". V roce 2006 vydala i svůj první pánský pafrém s názvem \"Sweetface\".\n\nV září 2011 vydala novou kolekci nazvanou Jennifer Lopez Collection a řadu oblečení a doplňků pro Kohl's a Tommyho Hilfingera. Na konci roku 2012 vydala nový parfém \"Glowing by JLo\".\n\nV lednu 2017 se začala prodávat kolekce Giuseppe Zanottiho, který spolupracoval s Lopez na kolekci bot a šperků. V dubnu 2018 vydala limitovanou edici kosmetiky pro firmu Inglot Cosmetics. \n\nVdala se třikrát, poprvé za číšníka Ojani Nou. Její druhý manžel byl známý tanečník Chris Judd, se kterým se seznámila při natáčení videoklipu \"Love Don't Cost a Thing\". Vzali se v září 2001 a rozvedli se v červnu 2002.\n\nPoté se zasnoubila s hercem Benem Affleckem. Jejich vztah byl velmi medializován. Média jim přiřkla přezdívku \"Bennifer\". Svatbu měli naplánovánu na září 2003, ta se ale neuskutečnila, pár se nakonec rozešel.\n\nKrátce po rozchodu s Benem Affleckem potkala zpěváka Marca Anthonyho a po čase si ho tajně v roce 2004 vzala. Na konci roku 2007 oznámila, že spolu očekávají narození dvojčat. Dne 22. února 2008 porodila chlapečka Maximiliana Davida a holčičku Emmu Maribel\nKoncem roku 2006 se objevila informace, že společně se svým manželem chodí na sezení pořádané scientologickou církví v Hollywoodu. Ona sama ale tuto informaci popřela s tím, že je vychována jako katolička. Roku 2012 se rozvedli.\n\nOd října 2011 do srpna 2016 chodila se svým tanečníkem Casperem Smartem. Od února 2018 chodí s bývalým baseballistou Alexem Rodriguezem. V březnu 2019 se dvojice zasnoubila.\n\nNěkolikrát byla nařčena několika zpěváky, že kopíruje jejich písničky. Například do své písně \"Get Right\" použila samply ze skladby \"1 Thing\" od Amerie. Spor se dostal až k soudu, ten prohrála.\n\nDále je tvrdě kritizována kvůli své módě. Její kolekce oblečení totiž obsahují pravé kožešiny, a to ve velkém množství. Ona sama je nosí. Mnohé například šokovala tím, když se ukázala na předávání cen v kožichu z tuleně. Další šok přišel, když jí v jednom televizním pořadu pustili záběry mučených zvířat a ona pouze pokrčila rameny. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "100850", "url": "https://cs.wikipedia.org/wiki?curid=100850", "title": "Borovice limba", "text": "Borovice limba\n\nBorovice limba (\"Pinus cembra\") je světlomilná vysokohorská jehličnatá dřevina, rostoucí roztroušeně podél horní hranice lesa v pásmu borovice kleče. Dožívá se vysokého věku, 400 až údajně 1000 let. Je velmi mrazuvzdorná, snáší nízké teploty až −60 °C.\n\nP. cembra\" L. subsp. \"cembra\n\n\nP. cembra\" subsp. \"sibirica (Du Tour) Krylov, 1914\n\n\n\nTento druh je v některých zdrojích dělen do dvou geograficky jasně separovaných, ale morfologicky málo vyhraněných poddruhů, často hodnocených jako samostatné druhy:\n\n\nNejlépe se tyto poddruhy rozliší podle tloušťky slupky jádra: subsp. \"sibirica\" má slabší skořápku – s tím souvisí i slabší tloušťka zobáku východní varianty ptáka ořešníka kropenatého, jehož zásluhou se tento druh přirozeně šíří [cf. paralelní variabilita].\n\nStrom, vysoký 18 až 22 m (subsp. \"cembra\"), resp. až 35 m (subsp. \"sibirica\"), rovný kmen, občas polykormní, hustá kuželovejčitá koruna téměř k zemi. Kůra v mládí hladká, šedozelená, později šedohnědá šupinatá borka. Letorosty rezavě hnědé, plstnaté, později tmavnou do černohněda. Pupeny 7–10 mm, vejčité, zašpičatělé. Jehlice stříbřitě zelenomodré po pěti ve svazečku, 6–12 cm, 1 mm široké, hustě nahloučené, odstávající, na větvích 5 a více ročníků jehlic — proto působí kompaktním dojmem. Na vnitřní straně bělavé proužky průduchů, na hřbetu tmavě zelené, bez průduchů. Šišky 5–8 cm, 4–5 cm široké, nezralé nafialovělé, zralé hnědé. Postrádají hygroskopická pletiva, umožňující jejich otevírání. Opadávají vcelku i se semeny třetím rokem. Semena (oříšky) jedlá, neokřídlená, na většině stanovišť rozšiřována ptákem ořešníkem a hlodavci. Většinou přeléhají 1–2 roky, pak klíčí.\n\nP. cembra\" subsp. \"cembra se vyskytuje v Alpách (1600 – 2400 m; jihovýchodní Francie, jižní Švýcarsko, severní Itálie, západní Rakousko), v Tatrách (1400 – 1900 m;jih Polsko a severní Slovensko) a v Karpatech (1400 – 1700 m; jihozápadní Ukrajina, severní a střední Rumunsko). V Česku je běžná v okrasných výsadbách a občas i v lesnických výsadbách pro svoji odolnost (imise, rekultivace).\n\nP. cembra\" subsp. \"sibirica (Du Tour) Krylov, 1914 – borovice sibiřská – v mnoha zdrojích uznávána jako samostatný druh. Zaujímá rozsáhlý areál na Sibiři, od Uralu a Kazachstánu po Dálný Východ a zasahuje na jih do severního Mongolska a severovýchodní Číny (zejména provincie Chej-lung-ťiang a autonomní oblast Vnitřní Mongolsko). Její nejvýchodnější výskyty v geograficky odděleném areálu bývají označovány jako samostatná varieta \"P. cembra\" var. \"hingganensis\" (H.J.Zhang) Silba, 1990. Roste ve výškách od 800 do 2400 m. U nás je v kultuře rozšířena jen v arboretech (Sofronka, Peklov) nebo v lesnických provenienčních experimentálních výsadbách. V poslední době nachází uplatnění i v okrasných výsadbách. Mimo to, že dorůstá do výšky až 35 m, v kultuře je sotva rozlišitelný od evropského typového poddruhu.\n\nDříve velmi ceněná pro kvalitu dřeva (nábytkářská dýha), dnes většinou chráněna, protože se vyskytuje převážně v národních parcích. Limbové oříšky jsou (v Rusku) sbírány jako potravina.\nDnes také používána pro stavbu roubených staveb.\nBorovice obecně patří mezi hospodářsky nejdůležitější jehličnaté dřeviny. Především poskytují většinou velmi kvalitní dřevo a velký význam mají i v zahradní architektuře. Dříve sloužily i jako zdroj balzámového oleje (terpentinu), který se získával tzv. smolařením. Z něj se extrahovala např. kalafuna a terpentinové silice, užívané jako rozpouštědla k ředění barev nebo v lékařství (inhalace, léčba TBC apod.).\n\n\n\n \n"}
{"id": "100855", "url": "https://cs.wikipedia.org/wiki?curid=100855", "title": "John Alvbåge", "text": "John Alvbåge\n\nJohn Alvbåge // (* 10. srpna 1982 Göteborg) je švédský fotbalový brankář působící ve švédském klubu IFK Göteborg. Reprezentační debut měl v lednu 2006 v zápase proti Jordánsku. Alvbåge byl pouze druhým brankářem ve švédské reprezentaci.\n\nHraje velmi dobře nohama a má výborné reflexy.\n"}
{"id": "100858", "url": "https://cs.wikipedia.org/wiki?curid=100858", "title": "Petter Hansson", "text": "Petter Hansson\n\nPetter Hansson // (* 14. prosince 1976 Söderhamn) je švédský fotbalový obránce působící v nizozemském klubu SC Heerenveen. Hansson nejčastěji nastupuje na postu středního obránce nebo defenzivního záložníka, kde spoléhá hlavně na svou sílu a přesnost. V reprezentaci si poprvé zahrál v únoru 2001 v zápase proti Finsku. Zúčastnil se Švédskem i mistrovství Evropy ve fotbale 2004 v Portugalsku.\n\n"}
{"id": "100877", "url": "https://cs.wikipedia.org/wiki?curid=100877", "title": "Karel Hruška", "text": "Karel Hruška\n\nKarel Hruška (14. června 1891, Plzeň – 17. října 1966) byl zpěvák vážné i populární hudby, od roku 1911 tenor městského divadla v Plzni a od roku 1919 též Národního divadla v Praze.\n\nByl vyučeným obchodním příručím, avšak zajímala jej především hudba a divadlo. Studoval zpěv u tenoristy Národního divadla Richarda Figara, v Plzni u J. Branžovského a později, již jako člen ND se zdokonaloval ve zpěvu u Emila Buriana.\n\nJeště během svého působení v divadle v Plzni se obrátil v září 1917 na Karla Kovařovice se žádostí, zda by mohl vystoupit v Národním divadle . Poprvé zde tak zpíval v roli \"Vaška\" ve Smetanově \"Prodané nevěstě\" v srpnu roku 1918 a již v roce 1919 se stal členem souboru ND a působil zde až do roku 1955, přičemž následující dva roky ještě hostoval.\n\nJeho životní rolí byla postava \"Komedianta\" z Prodané nevěsty, kterou mezi lety 1920 až 1950 zpíval více než 1000× .\n\nZa svého uměleckého působení hostoval často i v dalších pražských a mimopražských operních a operetních divadlech, např. ve smíchovské Aréně (1921), ve Státním divadle v Brně (1924), ve Východočeském divadle (1928), na Kladně (1929), v Plzni (1929, 1946) a ve Vinohradské zpěvohře (1929). Často hrál také ve zpívaných baletech a baletních pantomimách.\n\nV letech 1928–1943 natočil celou řadu gramodesek s žertovnými parodiemi dobových hitů, několik písňových reklam, a spolupracoval též s Vlastou Burianem a členy bývalého kabaretu Červená sedma. Měl též vlastní pořady v tehdejším Českém rozhlase, na stanici Radiojournal.\n\nZa tuto činnost byl kritizován tehdejším konzervativním vedením pražského Národního divadla, poněvadž takové multižánrové přesahy nebyly v tehdejší době zvykem. Z tohoto důvodu bylo na gramofonových deskách jeho jméno nahrazeno anonymním označením „zpívá Ultraphon duo“. Na rozdíl od dnešní doby, kdy by podobná aktivita zpěváka vážné hudby v oboru populární hudby nebyla hodnocena negativně, Karel Hruška v tomto směru předběhl svoji dobu.\n\n\n"}
{"id": "100881", "url": "https://cs.wikipedia.org/wiki?curid=100881", "title": "Nashorn", "text": "Nashorn\n\nStíhač tanků Nashorn (: nosorožec), původním názvem Hornisse (česky: sršeň), též SdKfz 164, byl německý těžký stíhač tanků vyráběný v letech . Celkem bylo vyrobeno 494 kusů. \n\nNashorn byl postavený na trupu samohybného děla Hummel, vyvinutého v roce 1942 z kombinace vany a podvozku tanků Pz III a Pz IV. Stroj byl určen pro přepad ze zálohy nebo pro boj na extrémně velkou vzdálenost, proto byla značně snížena kvalita ochrany posádky, což zlepšilo další parametry, zejména rychlost, průchodnost terénem a velkou údernou sílu. Ačkoliv šlo stále o improvizovaný typ stíhače tanků, je považován za úspěšný stroj, byť ke konci války se začaly dost značně projevovat některé nedostatky jeho konstrukce, a byl proto nahrazován modernějšími typy, jako byl například Jagdpanther. Nicméně, Nashorn se může jakožto jediný německý obrněný vůz pochlubit zničením tanku M26 Pershing.\n\n\n"}
{"id": "100886", "url": "https://cs.wikipedia.org/wiki?curid=100886", "title": "Poker", "text": "Poker\n\nPoker (čti \"pokr\") je karetní hra pro 2 až 10 hráčů. Poker se vyvinul v USA, kde ve 20. století získal svoji konečnou podobu. Základní typ pokeru je \"draw poker\", u kterého se při rozdávání neukazuje nic a od kterého je odvozena řada nejrůznějších variant. Další variantou je \"stud poker\", při kterém se během rozdávání ukazuje část karet. Ale dnes se hrají hlavně \"community card pokers\", především Texas Hold'em No Limit, protože na rozdíl od \"draw pokeru\", kde se sází jen 2×, se zde sází 4×, takže je více strategický.\n\nHraje se zpravidla s francouzskými kartami (52 listů – kříže, káry, srdce a piky). Cílem hry je vybudovat jednu z mnoha herních kombinací. Ty rozhodují o ztrátě či zisku. Ve hře však nerozhoduje pouze kvalita kombinace listů, které má hráč v ruce. Rozhoduje také taktika.\n\nÚplně prvním předchůdcem pokeru byla zřejmě perská karetní hra As Nas. Hrála se s 25 kartami pěti různých barev. As Nas se od Peršanů naučili francouzští námořníci a dovezli ho do Evropy. Z As Nasu se pak vyvinuly hry, které daly pokeru jméno. Německá Pochspiel a francouzská Poque se hrály shodně s 25 kartami. Poque pak pronikla do tehdejších francouzských kolonií v Americe, hlavně do Louisiany. Přejali ji i místní anglicky mluvící osadníci a okolo roku 1800 vzniká slovo \"poker\".\n\nPrvní písemná zmínka o pokeru se nachází v knize Joe Cowella Strasti a slasti hazardu z roku 1829. Cowell ho popisuje jako hru čtyř hráčů s dvacetikaretním balíčkem. V polovině devatenáctého století se už poker hraje s 52 kartami a objevují se dodnes hrané varianty 5-card stud a 5-card draw.\n\nVe dvacátých letech dvacátého století se poprvé objevuje varianta Texas Hold'em, ve které je hráčům rozdáno po dvou kartách a pět karet mají společných. Pro svou zábavnost a komplexnost získal Texas Hold'em rychle na oblibě a dnes se jedná o nejhranější pokerovou variantu. V roce 1970 se v Las Vegas konal první ročník World Series of Poker (WSOP). Světová pokerová série se postupně rozrostla a stala se nejslavnější a nejprestižnější pokerovou turnajovou sérií a vítěz hlavního turnaje je považován za světového šampiona. Okolo roku 2000 vznikají i další velké pokerové série jako World Poker Tour (WPT), European Poker Tour (EPT) nebo Aussie Millions. Ve stejné době dochází také k velkému rozmachu online pokeru.\n\n\nHráči pokeru si poker průběžně upravují – existuje více než 1 000 druhů pokeru. Nejhranější druh pokeru, Texas Hold'em, vznikl ze 7 Card Stud (zkráceně 7CS), ten vznikl z 5 Card Stud a ten z 5 Card Draw pokeru. V poslední dobou je především na nejvyšších limitech velmi oblíbená varianta Omaha.\n\nV Česku se ještě ojediněle hraje také varianta pokeru s 32 německými kartami podle pravidel v Draw Pokeru, kde \"four of a kind\" je nejhodnotnější kombinací.\n\nDnes nejoblíbenější variantou této hry je \"Texas hold 'em\". V této variantě dostává hráč do ruky dvě karty a na stůl se postupně vykládá pět společných karet.\n\nNa začátku partie je vylosován dealer (rozdávající) a tato pozice se po každé hře posouvá o jedno místo ve směru hodinových ručiček. Hráč nalevo od dealera vkládá do hry small blind (malý blind, malou sázku naslepo), druhý hráč po levici dealera vkládá big blind (velký blind).\n\nPoté, co hráči na blindech vloží své povinné sázky, rozdá dealer všem hráčům po dvou kartách, které vidí jenom jejich majitelé. Probíhá první sázkové kolo. První se rozhoduje hráč nalevo od velkého blindu a po něm postupně ve směru hodinových ručiček i ostatní. Hráči můžou dorovnat sázku (call), navýšit (raise) nebo své karty zahodit a do hry se nezapojit. Hráč na big blindu může pouze checknout, pokud nikdo před ním nenavýšil.\n\nKdyž skončí první sázkové kolo, dealer vyloží na stůl první tři společné karty (flop) a proběhne druhé kolo sázek. To probíhá podle stejných pravidel jako to předchozí, ale začíná se od hráče na malém blindu a ve hře není žádná povinná sázka, takže hráčům přibývá možnost checkovat (zůstat ve hře bez vsazení, pokud nikdo před nimi nevsadil). Poté, co je uzavřeno druhé kolo sázek, je na board vyložena čtvrtá společná karta (turn), proběhne další sázkové kolo a na stůl je vyložena poslední pátá společná karta (river). Proběhne poslední sázkové kolo podle stejných pravidel a zbývající hráči ve hře ukážou své karty (showdown). Majitel nejsilnější pokerové kombinace dostane všechny vsazené žetony (pot), v případě dvou nebo více stejně silných kombinací se pot dělí mezi jejich majitele (split pot). Hra může skončit i před showdownem, když jeden z hráčů dokáže přimět svými sázkami ostatní účastníky partie zahodit své karty.\n\nOmaha má v podstatě totožná pravidla s variantou Texas Hold'em, ale hráčům se rozdává po čtyřech kartách. Pětikaretní výherní kombinace se skládá ze dvou hráčových karet a třech společných karet na stole (boardu).\n\nRozdává se po pěti kartách, zbytek karet se odloží jako talon. Každý hráč se po prostudování karet rozhodne, zda bude hrát či nikoliv. Neúčast ve hře se hlásí slovem \"pass\". Takový hráč odloží karty viditelně na stůl. Zbývající hráči vloží do banku základní vklad ve smluvené výši. Poté bankéř mění hráčům karty. Je možné vyměnit až tři karty, přičemž za každou kartu se do banku platí smluvený vklad.\n\nHráči během hry buď vložený vklad drží, nebo pasují. Mohou také nabídku zvýšit tím, že oznámí ostatním hráčům o kolik. Bank vyhrává hráč, který zůstane jako poslední ve hře. Pokud více hráčů drží své nabídky a již nezvyšují bank, ukazují své karty na stůl a porovnávají hodnoty svých listů. Při rovnosti hodnot jednoho nebo dvou párů rozhodují o vítězi karty, které jsou mimo spárované kombinace.\n\n\n\nPoker je hra neúplných informací. Hráč nezná soupeřovy karty, ale na základě jeho chování během jednotlivých sázkových kol zařadí jeho karty do nějaké skupiny kombinací (tzv. range), kterou během partie postupně zužuje a volí takový způsob zahrání, který je proti soupeřově rangi z hlediska matematické pravděpodobnosti nejvýhodnější. Správné rozhodnutí nemusí být vždy výnosné v dané situaci, to ale neznamená, že není výnosné z dlouhodobého hlediska.\n\nPoker bývá často označován jako hazardní hra, protože v něm z velké části rozhoduje prvek náhody. Zastánci pokeru jako dovednostní hry ale tvrdí, že prvek náhody je v dlouhodobém měřítku potlačen a na vzorku několika tisíc her už rozhodují dovednosti hráče. Tento fenomén se v pokeru (a v matematice) označuje jako variance.\n\n\nSérie European Poker Tour (EPT) byla založena v roce 2004, v prosinci 2007 byl v rámci čtvrté sezóny EPT odehrán i první turnaj v pražském hotelu Hilton. České hlavní město pak prosincovou zastávku EPT hostilo každý rok až do zániku série v roce 2016. Při obnovení značky byla Praha zařazena mezi pořadatelská města i pro rok 2018, EPT se do pražského Hiltonu vrátila v termínu od 6. do 18. prosince 2018.\n\nJediným českým hráčem, který dokázal zvítězit v pražských Main Eventech (hlavních turnajích) EPT, je Jan Škampa. Ten o měsíc dříve obsadil v Main Eventu EPT v portugalské Vilamouře 4. příčku, v prosinci 2009 pak nenašel přemožitele v pražském hlavním turnaji s buy-inem 5 250 €. V závěrečném duelu Škampa porazil Izraelce Eyala Avitana a získal vítěznou odměnu v hodnotě 682 000 €. V danou chvíli se jednalo o největší odměnu, kterou jakýkoli český hráč v živém pokerovém turnaji získal.\n\nV roce 2016 podepsali zástupci rozvadovského kasina King's smlouvu, která jim zajistila pořadatelství nadcházejících dvou edicí festivalu World Series of Poker Europe (WSOPE) v letech 2017 a 2019. Premiéra World Series of Poker Europe v České republice se odehrála v termínu od 17. října do 10. listopadu 2017, v jejím rámci bylo odehráno na poměry WSOPE rekordních 11 turnajů, jejichž vítězové získali zlaté náramky.\n\nVe třech z těchto turnajů se podařilo zvítězit domácím hráčům, od počátku WSOP v roce 1970 přitom zlatý náramek získali pouze Tomáš Junek v roce 2012 a Artur Rudziankov v létě 2017.\n\nTřetím českým majitelem náramku se stal Martin Kabrhel, který zvítězil v No Limit Hold'em Super Turbo Bounty eventu se vstupním poplatkem 1 100 € a společně s náramkem získal odměnu 53 557 €. O další český triumf se postaral Lukáš Záškodný, který zvítězil v Pot Limit Omaha 8-Max eventu vstupním poplatkem 2 200 €. Záškodný se stal prvním českým hráčem, který svůj náramek získal v turnaji hraném v jiné herní variantě, než je No Limit Hold'em. Pátým českým šampionem WSOP se stal Matouš Skořepa, který nenašel přemožitele v No Limit Hold'em Colossus eventu, ve kterém byl vstupní poplatek ve výši 550 € zaplacen v 4 115 případech. Za vítězství v nejpočetnějším hráčském poli v historii WSOPE Skořepa získal odměnu 270 015 €.\n\nV hlavním turnaji festivalu se vstupním poplatkem 10 350 € bylo zaplaceno 529 vstupů, šampionem a majitelem hlavní odměny ve výši 1 115 207 € se stal Španěl Marti Roca de Torres. Čech Michal Mrakeš byl v Main Eventu vyřazen na 14. místě s odměnou 46 594 €. Jedná se o nejlepší výsledek, kterého český hráč v historii Main eventů WSOPE dosáhl.\n\nBěhem jedenácti náramkových turnajů bylo v Rozvadově napočítáno 7 689 registrací a v prizepoolech se sešlo 25 442 796 €.\n\nČeská pokerová tour (zkráceně ČPT) je pokerová turnajová série, která se od roku 2008 koná v kasinech a poker roomech na území České republiky. Česká Pokerová Tour je nejstarší nepřetržitě fungující českou turnajovou sérií. Hlavním mediálním partnerem ČPT je Česká televize, která na svém programu ČT Sport pravidelně vysílá záznamy finálových klání. Hlavní turnaje ČPT, Main Eventy, jsou odehrány v pokerové variantě No limit hold’em. Jubilejní stý Main Event se uskutečnil v říjnu roku 2016 na pražských Lukách a bylo v něm zaplaceno 850 buy-inů, jeho šampion Adam Husák získal odměnu 433 620 Kč.\n\nPrvní Main Event ČPT se odehrál v Casinu Černigov v Hradci Králové v termínu od 14. do 19. března 2018.\n\n\n\n"}
{"id": "100891", "url": "https://cs.wikipedia.org/wiki?curid=100891", "title": "Gigue", "text": "Gigue\n\nGigue nebo též giga, ev. gigha, (vyslovujeme „žig“) je barokní tanec živého, veselého až skotačivého charakteru, nejčastěji v 3/8, někdy i v 6/8, 6/4, 9/8 nebo 12/16 taktu.\n\nGigue má zastoupení v rozsáhlejších sonátách a koncertních skladbách, avšak nejčastěji se používala jako závěr barokní suity, jak to dokládá např. 6 suit pro violoncello sólo Johanna Sebastiana Bacha, kde je každá suita ukončena právě gigou. Gigue je také hudební nástroj, který pochází z cca 11. - 13. století. Byl velmi oblíbeným hudebním nástrojem potulných zpěváků a hudců, kteří jezdívali od království ke království.\n\n"}
{"id": "100898", "url": "https://cs.wikipedia.org/wiki?curid=100898", "title": "Zadní Hády", "text": "Zadní Hády\n\nZadní Hády je přírodní rezervace, která se nachází asi 3 km severovýchodně od vrchu Hády v okrese Brno-venkov, v katastrech obcí Kanice a Ochoz u Brna. Je jedním ze soustavy maloplošných chráněných území vyhlášených na popud Aloise Zlatníka k ochraně cenných lesních ekosystémů na území Školního lesního podniku Masarykův les Křtiny. Rezervace, vyhlášená v roce 1973, leží na území CHKO Moravský kras, do níž byla začleněna po změně hranic CHKO v roce 2019. Svým jižním cípem sousedí těsně s Resslovou hájenkou. V jejím okolí se nachází Resslův pomník a studánka Stanislava Lolka. Kolem přírodní rezervace vede Lesní cesta Červená a naučná stezka Hády a Údolí Říčky. Těsně za hranicemi rezervace se nachází nejvyšší kóta blízkého okolí s nadmořskou výškou 464 m.\n\nPředmětem ochrany jsou přirozené lesní porosty 2. (buko-dubového) a 3. (dubo-bukového) vegetačního stupně na vápencovém podloží s devonskými sedimenty a sprašovými příkrovy a jejich bohatý bylinný podrost.\n\nÚzemí rezervace slouží jako regionální biocentrum (RBC 199 Zadní Hády). Biokoridorem RBK046 je propojeno se sousedními biocentry na Hádecké plošině, Hády a Hornekem, a dále s údolím Říčky.\n\nÚzemí leží na podloží devonských vápenců a slepenců, které místy vystupují na povrch; v severní a severovýchodní části jsou naopak překryty sprašovými příkrovy. Půdami jsou v nižších polohách kambizemě a luvizemě, na vápencové plošině pak rendzina.\n\nRezervace leží v mírně teplé oblasti Českomoravského mezofytika, ve fytogeografickém okresu č. 68 - Moravské podhůří Vysočiny poblíž jeho hranic se sousedním okresem č. 70 - Moravský kras. Klimatické podmínky se vyznačují mírnou zimou a mírně teplými a mírně suchými léty, s většinou srážek (roční průměr 550-650 mm) v letním období.\n\nV nižších polohách rezervace převažují zachovalé panonské a hercynské dubohabřiny s bohatým bylinným podrostem, ve vyšších partiích lesy přechází v květnatou bučinu s významnou příměsí jedle bělokoré. Vzhledem k poloze na pomezí termofytika a mezofytika zde dochází k míšení vlivů různých oblastí, jak teplomilné panonské, tak chladnější hercynské a karpatské. Převládající dřevinou je dub zimní a habr obecný; potenciálně dominující buk lesní je vlivem historických zásahů zastoupen méně, na území však dobře přirozeně zmlazuje. Keřové patro je vyvinuto jen místy, kromě zmlazujícího buku a habru jej tvoří především teplomilné keře dřín jarní, brslen bradavičnatý, ve vyšších polohách líska obecná nebo zimolez pýřitý.\n\nNa území bylo zjištěno 304 druhů vyšších rostlin, z nichž mnohé patří mezi zvláště chráněné druhy, jako např. medovník meduňkolistý, kamejka modronachová, lilie zlatohlávek, ostřice Micheliova, hladýš širolistý a další. Hojné je zastoupení vstavačovitých rostlin (okrotice červená a bílá, kruštík tmavočervený, širolistý a modrofialový, vemeník dvoulistý a zelenavý, vstavač nachový). Na jižně orientovaných skalnatých výchozech se nachází ostrůvky teplomilné flóry, jako je dub pýřitý, dub žlutavý, jeřáb břek, dřín jarní, plamének přímý nebo třemdava bílá.\n\nZe vzácnějších hub jsou udávány např. penízovka chlupatá a kornatec vousatý.\n\nRezervace je domovem také mnoha druhů fauny. Bylo zde zjištěno 31 druhů ptáků (hnízdí zde např. holub doupňák, lejsek černohlavý, lejsek šedý, budníček lesní, pěvuška modrá nebo žluva hajní), 14 druhů měkkýšů, z motýlů se vyskytuje šedokřídlec zelenavý, píďalka černobílá nebo bělopásek topolový, významný je výskyt chráněného plaza slepýše křehkého.\n\nJako většina lesů v okolí Brna bylo území v minulosti poznamenáno jednak těžbou dřeva (převážně pařezinovým způsobem, který způsobil ústup buku a dubu a naopak vyšší zastoupení habru a přimíšených keřů), jednak těžbou vápence, po níž jsou v terénu dosud patrné zbytky malých povrchových lůmků. Negativní vliv měly též výsadby hospodářsky využitelných jehličnatých dřevin (borovice, modřín, smrk) v 18. a 19. století, jejichž zastoupení však vlivem probírkových zásahů a v případě smrku i nevyhovujících stanovištních podmínek postupně klesá. Většina lesního porostu spadá do 13. a 14. věkového stupně, jeho stáří se tedy pohybuje přibližně mezi 120–140 roky.\n\nZadní Hády jsou zařazeny do kategorie řízené rezervace. Na převážné většině území je už od založení MZCHÚ v 70. letech prioritou bezzásahový režim s ponecháním porostů samovolnému vývoji. Minimální aktivní zásahy jsou směřovány především k výběrovému odtěžování nežádoucích dřevin (jehličnany s výjimkou jedle bělokoré, místy expandující jasan ztepilý nebo bez černý) a k podpoře zmlazení dřevin přirozené druhové skladby, přičemž v případě jedle je žádoucí toto mechanicky chránit před okusem od spárkaté zvěře.\n\n\n"}
{"id": "100899", "url": "https://cs.wikipedia.org/wiki?curid=100899", "title": "Černá skládka", "text": "Černá skládka\n\nČerná skládka je nelegální uložení odpadů. V ČR se nakládání s odpady řídí zákonem č. 185/2001 Sb. a místními vyhláškami.\n\nZ nezabezpečené černé skládky mohou unikat škodlivé či jedovaté látky do ovzduší, půdy i vody – může tak vážně poškozovat lokální ekosystém a ohrožovat např. zdroje pitné vody pro místní obyvatelstvo. Na těchto skládkách se obvykle vyskytují hlodavci, kteří pak mohou přenášet různá infekční onemocnění. Podle druhu „uskladněného“ materiálu může hrozit i nebezpečí vznícení a požáru okolních hořlavých objektů (budov, lesa apod.).\n\nV areálu bývalého kravína u vesnice Libčeves se nahromadilo 4000 tun odpadu, který zapáchal a dokonce byl několikrát zapálen – ohrožoval tak místní obyvatelstvo. Část odpadu byla přivezena z Německa, a tak se české úřady dohodly s německou stranou na odklizení, které probíhalo v dubnu a květnu 2006. Odvoz 750 tun zařizovala spolková země Sasko-Anhaltsko (ta má na starosti odpad, u kterého není jasné, z které spolkové země pochází). Zbylý odpad, u kterého se nepodařilo prokázat německý původ, byl zlikvidován na náklady ČR, a to za 2 miliony Kč.\n\nAféru sledovala na začátku roku 2006 média a někteří politici jí využili i ve svých předvolebních kampaních.\n\n"}
{"id": "100900", "url": "https://cs.wikipedia.org/wiki?curid=100900", "title": "Daleké Dušníky", "text": "Daleké Dušníky\n\nDaleké Dušníky (dříve pouze \"Dušníky\") jsou obec v severovýchodní části okresu Příbram. Leží v údolí říčky Kocáby pod kopci Druhlický vrch \"(442 m)\" a Tuškovský vrch \"(441 m)\". Obec je vzdálena 7 km jižně od Dobříše, 14 km severovýchodně od Příbrami a 48 km jihozápadně od Prahy. Žije zde obyvatel.\n\nObec má dvě místní části – vlastní Daleké Dušníky (kde sídlí obecní úřad) a Druhlice, které leží na stejnojmenných katastrálních územích. Ubývání počtu obyvatel v Dalekých Dušníkách a přírůstky v Druhlicích \"(vlivem nové výstavby)\" způsobují vyrovnávání jejich počtů obyvatel. Např. v roce 1970 tvořily Druhlice z celkového počtu obyvatel obce jen 37 %, zatímco podle sčítání v roce 2001 je to už 47 %.\n\nPrvní písemná zmínka o obci pochází z roku 1357.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Daleké Dušníky \"(365 obyvatel)\" byly v roce 1932 evidovány tyto živnosti a obchody: cihelna, 2 hostince, kovář, 2 krejčí, obuvník, pekař, obchod s lahvovým pivem, pokrývač, 9 rolníků, 2 obchody se smíšeným zbožím, trafika, truhlář.\n\nV obci Druhlice \"(246 obyvatel, samostatná obec se později stala součástí Dalekých Dušníků)\" byly v roce 1932 evidovány tyto živnosti a obchody: autodoprava, hostinec, kovář, mlýn, obchod s peřím, 2 obchody se smíšeným zbožím, trafika.\n\nVybavenost obce službami je slabá. Dříve zde fungovala základní škola, která ale byla pro nedostatek žáků zrušena. Ve vesnici není ani pošta, ani ordinace praktického lékaře. Občané obce musejí za službami dojíždět \"(většinou do Dobříše)\". V Dušníkách a Druhlicích ale stále funguje hospoda a různé menší obchody.\n\nNa polích v okolí obce hospodaří zemědělci, orná půda má na katastru obce rozlohu 379 ha \"(tj. 56 % rozlohy obce)\". Největším průmyslovým podnikem v obci je firma Lamino, s.r.o. Daleké Dušníky, vyrábějící laminátové vodě odolné výrobky \"(např. sportovní lodě, pramice…)\"\n\nSportovní vybavenost obce reprezentuje fotbalové hřiště, obec se účastní okresního fotbalového přeboru. Požární bezpečnost v obci pomáhá udržovat místní sbor dobrovolných hasičů.\n\nPodle údajů Českého statistického úřadu ze sčítání lidu, domů a bytů 2001 je 99 % obyvatel obce české národnosti. 40 % obyvatel je věřících. Nezaměstnanost v obci je nízká, pod okresním průměrem – asi 5 %. V obci a jejích osadách stojí 136 domů, z čehož 106 je trvale obydlených.\n\nDopravní síť\nVeřejná doprava 2012\n\nObcí vede turistická trasa Strž - Daleké Dušníky - Nečín.\n\n\n"}
{"id": "100907", "url": "https://cs.wikipedia.org/wiki?curid=100907", "title": "Mikroregion Tolštejn", "text": "Mikroregion Tolštejn\n\nMikroregion Tolnštejn (jinak i Tolštejnské panství) je označení mikroregionu v okolí hradu Tolštejn, jehož cílem je turisticky zviditelnit Šluknovský výběžek.\n\nPanství bylo vyhlášeno za přítomnosti většiny starostů Šluknovského výběžku dne 2. června 2001 na nádvoří hradu Tolštejn. Skutečné Tolštejnské panství existovalo v 15. století za časů pánů Berků z Dubé. Sídlem mikroregionu je radnice Dolní Podluží.\n\nV Tolštejnském pantví každoročně probíhá hra \"Vandrování po Tolštejnském panství\" a Tolštejnské slavnosti. Patronem hry je dobrotivý loupežník Vilda, o kterém toho není moc známo. Žil prý v období zlatého věku konce rakousko-uherské monarchie a znal místo tajemného pokladu na Tolštejně – truhly plné krejcarů a grošů. Naposledy byl spatřen 2. června 1901. Ke hře je zapotřebí Vandrovní pas, který lze zakoupit na vybraných místech, tzn. Mýtech. Organizátorem hry jsou Agentura rozvoje Tolštejnské panství o.p.s. a Actice Relations s.r.o.\n\n\n\n\n\n\n\n\n\n"}
{"id": "100909", "url": "https://cs.wikipedia.org/wiki?curid=100909", "title": "DeviantArt", "text": "DeviantArt\n\nDeviantArt je online umělecká komunita. Poprvé byla spuštěna 7. srpna 2000 díky práci Scotta Jarkoffa, Matthewa Stephense a Angela Sotiry, který je nyní CEO.\n\nDeviantArt si klade za cíl poskytnout prostor jakémukoliv umělci; fotografovi nebo spisovateli k publikování a diskuzi nad jejich dílem. Stránka obsahovala v srpnu 2010 přes 10 miliónu registrovaných uživatelů. Počet příspěvků přesáhl v srpnu 2010 100 miliónů.\n\nDeviantArt nyní zobrazuje různé formy umění a kreativní tvorby zařazených do rozsáhlé struktury kategorií. Zobrazované umění sahá od fotografie po digitální umění, tradiční umění, literaturu a skiny. Stránka také poskytuje mnoho použitelných zdrojů ke stažení-například užitečné „stock“ fotografie, které jsou volně k použití do fotomontáží zveřejňovaných na DeviantArtu, tutoriály (návody), různé skiny pro přehrávače hudby, fonty (druhy písma) i 3D modely.\n\nStránky také slouží jako obchod s uměním, každý může svoji tvorbu prodávat vytištěnou na papíře, hrnku nebo např. podložce na myš. V současné době byl spuštěn obchod s DeviantWear, což je oblečení s logem a motivy DeviantArtu.\n\nV České republice existuje server Humanart.cz s podobným zaměřením. Jeho rozsah je však podstatně menší.\n\n"}
{"id": "100913", "url": "https://cs.wikipedia.org/wiki?curid=100913", "title": "Má ji motorovou", "text": "Má ji motorovou\n\nMá ji motorovou je debutové studiového album české rockové Kabát. Bylo vydáno v roce 1991 a je na něm 13 písniček. Velkou zásluhu má Petr Janda který umožnil titulní píseň zveřejnit na hudebním projektu Ultrametal. Obal alba tvoří fotografie, na které je skupina před vepřínem. Unikátní \"jezeďáckou\" image komentuje Milan Špalek slovy: \"\"Byli jsme kluci z Teplic, chodili jsme do hospod v okolních vesnicích, tak jsme měli blíž k traktorům než k mercedesům\".\" Kabát byl také mimo jiné nominován v kategorii objev roku na cenách Anděl, kde uspěl. Celkem se tohoto alba prodalo 69 000 kusů.\n\n\n\n"}
{"id": "100914", "url": "https://cs.wikipedia.org/wiki?curid=100914", "title": "Létó", "text": "Létó\n\nLétó (latinsky Lato nebo Latona) - dcera Titána Koia a jeho manželky a sestry Foibé, matka Diových dětí Apollóna a Artemidy. Je to bohyně plodnosti.\n\nLáska nejvyššího boha Dia jí přinesla mnoho strastí: Diova manželka Héra vzplála strašnou nenávistí. Požádala o pomoc bohyni země Gaiu a ta jí z donucení přísahala, že Létó nenajde na zemi místečko, kde by mohla porodit. A tak Létó prchala a nemohla najít útočiště. Stalo se, že ji nějací venkované odehnali od pramene vody, za to byli potrestáni tím, že byli proměněni v žáby.\n\nPoté na ni Héra poslala strašného hada Pýthóna, na útěku před ním se Létó dostala až k chudému neúrodnému ostrovu Délos, který se odtržený od mořského dna zmítal na vlnách. Bylo to tedy místo, na něž se přísaha bohyně Gaie nevztahovala. Jakmile na něj Létó vstoupila, zázrakem z moře vystoupily dvě skály a zahradily Pýthónovi i Délu další cestu. Vládce moří Poseidón poté ostrov zakotvil k mořskému dnu.\n\nTo už se blížil čas porodu. Bohyně Létó trpěla v bolestech, protože Héra zatajila bohyni Eileithýii, patronce šťastných porodů, že se čas blíží. Až se bohyni Iris podařilo tajně ji přivést. Hned poté na hoře Kynthu porodila Létó Diovi dvě děti, boha slunce a světla Apollóna a bohyni lovu Artemidu.\n\nLétó je svými dětmi milována, takže není divu, že se jí Apollón a Artemis zastali před vyvyšováním a pýchou Niobé, manželky thébského krále Amfíona. Ta se na bohyni vyvyšovala tím, že porodila a vychovala sedm synů a sedm dcer, takže je mnohokrát bohatší než bohyně Létó se svými dvěma potomky. Tato pýcha byla krutě potrestána. Apollonovými šípy zemřelo ve chvíli všech sedm synů a poté Artemis stejným způsobem zahubila šest dcer. Poslední dcera a matka Niobé zkameněly.\n\nKdyž Niobin manžel Amfíón spolu se svým bratrem Zéthem vytáhli k pomstě proti Apollónově svatyni v Delfách, rozezlený bůh proklál svými šípy i hruď obou bratrů.\n\nObrazů a soch bohyně Létó se zachovalo z antiky překvapivě velice málo. Silně poškozené zobrazení na štítě Parthenónu pochází z dílny Feidiovy a nyní se nachází v Britském muzeu v Londýně.\n\n"}
{"id": "100922", "url": "https://cs.wikipedia.org/wiki?curid=100922", "title": "António de Oliveira Salazar", "text": "António de Oliveira Salazar\n\nAntónio de Oliveira Salazar (28. dubna 1889 Vimieiro – 27. července 1970 Lisabon) byl portugalský politik, který byl v letech 1932 až 1968 ministerským předsedou Portugalska, v roce 1951 krátce i jeho prezidentem. Byl zakladatelem a vůdčí osobností portugalského autoritářského konzervativního režimu \"Estado Novo\" (\"Nový stát\").\n\nNarodil se v malé vísce jménem Vimieiro do chudé rodiny rolníků. Jeho otec António de Oliveira se postupně propracoval na zajištěného obchodníka s pozemky a jeho matka Maria do Rosgate na majitelku pohostinství. To vše ovšem až v Salazarově mládí. V dětství žil se svými čtyřmi staršími sestrami v chudých poměrech, které ulehčovala jen pracovní píle rodičů a spořivost matky. António de Oliveira Salazar se roku 1889 narodil jako páté dítě a první i poslední syn. Jako malého ho i s ostatními sourozenci učila nejstarší sestra Marta, jelikož ve Vimieiru nebyla žádná škola. Jako syn měl António přednostní právo na vzdělání, a tak byl v sedmi letech poslán k jedinému vzdělanějšímu člověku v obci, a to k Josému Duartovi. Už tehdy se v prvním kolektivu žáků ukázalo, že je spíše tichý a zdrženlivý.\n\nV deseti letech byl na přání matky poslán do katolické školy ve Viseu. Tam úspěšně složil přijímací zkoušky, ale i přesto se na rok vrátil do rodného domu, kde vypomáhal na poli. Ve stejné době se rodina finančně zmohla a António mohl nastoupit do přípravky semináře katolické školy, což učinil roku 1900. O rok později byl přijat do mariánské kongregace. V patnácti letech prožil první lásku s učitelkou Felisminou Glórií Oliveirou, s kterou se stýkal celých deset let.\n\nRoku 1905 započal studium teologie. O dva roky později byl zvolen předsedou Rady mariánské kongregace. Školní rok ukončil s nejlepším prospěchem ze všech studentů. V roce 1908 poprvé napsal do tisku, jednalo se o čtrnáctideník \"A Folha\", v článku kritizoval změnu hodnot a přeliv nálad z monarchismu na republikanismus. Poté se stal trvalým přispěvatelem listu. Psaní článků ho okouzlilo. Seminář opouštěl s vynikajícím prospěchem.\n\nAčkoliv vystudoval církevní školu a kněžský seminář, stal se učitelem na Gymnáziu Svaté cesty ve Viseu. V tomto období se učil další jazyky, a to hlavně francouzštinu, dále angličtinu a němčinu. Také prohluboval své všeobecné vzdělání. Velmi ho ovlivnily encykliky papeže Lva XIII. Ty popisovaly myšlenky kritiky přehnané demokracie, nutnost náboženství a rodiny, vliv moudrého vůdce lidu, omezování osobních svobod ve prospěch celku, odsouzení komunismu, socialismu, ale i 'zednářského liberalismu', a další. V té době začal psát i do novin gymnázia \"Ozvěny ze Svaté cesty\", kde začal vyjadřovat své vlastenecké a křesťanské názory. Po roce 1909 se jasně vymezil i proti republikanismu. Od téhož roku také začal pronášet projevy o velké historii Portugalska.\n\nPři svém zaměstnání také studoval gymnaziální vzdělání, které roku 1910 úspěšně zakončil. V říjnu 1910 se zapsal na právnickou fakultu univerzity v Coimbře, kde studoval ekonomické právo. Učinil tak jen pár dní poté, co byla svrhnuta monarchie a vyhlášena republika. Při studiích na univerzitě se začal spojovat s organizací Akademické středisko křesťanské demokracie. Od roku 1912 začala v multi-ideologické společnosti s různými zájmy upadat euforie z nastolení republiky, v té době se Salazar aktivně zapojil do konzervativního tisku katolických studentů, který se nazýval \"Imparcial\", v kterém studenti kritizovali radikály. Později téhož roku se stal prvním tajemníkem místopředsedy tohoto tisku. Také začal používat literární pseudonym \"Alves da Silva\".\n\nNa podzim 1912 antiklerikální úřady zakázaly činnost Akademickému středisku křesťanské demokracie. Po protestech studentů, však byla činnost organizace po dvou měsících znovu povolena. Při oslavách Salazar pronesl svůj známý projev, v kterém vytyčil čtyři základní hodnoty: Bůh, vlast, svoboda a rodina. Právě tento projev ho dostal do předních pozic portugalských katolických aktivistů. V letech 1913 a 1914 byl stále aktivnějším a zarputilejším odpůrcem režimu. Kritizoval vzdělávací systém a volal po návratu autorit, řádu a míru, přičemž stále odmítal tyranii a potlačování občanských svobod. Roku 1914 na sjezdu Katolické mládeže přednesl téměř dvouhodinový projev \"Demokracie a církev\", v kterém hájil křesťanství, svobodu vyznání a kritizoval antiklerikální politiku. Téhož roku bylo znovu zakázáno Akademické středisko. Ve stejném roce Salazar úspěšně zakončil svá univerzitní studia.\n\nPo studiích se snažil získat místo učitele na univerzitě v Coimbra. To se mu podařilo v březnu 1916, stálý plat ho vyvedl z existenční krize, ve které se bez práce ocitl. Při svém novém zaměstnání, kdy přednášel o politické ekonomii a financích, se přestal stýkat s Akademickým střediskem a přestal psát do \"Imparcialu\". O rok později obhájil svou disertační práci. V dubnu 1918 byl jmenován docentem, a také začal psát pro univerzitní tisk \"Bulletin právnické fakulty\". Roku 1919 byl republikánskými orgány s dalšími docenty vyšetřován pro možnost rozvracení státu. V dubnu se prostřednictvím dopisu soudu přiznal, že je katolíkem, nikoli však monarchistou, a tak byl zproštěn obvinění.\n\nV prvních deseti letech republiky bylo Portugalsko stiženo ekonomickou krizí, anarchistickými útoky, monarchistickými pokusy o převrat, deziluzí z parlamentního systému a stálostí chudoby a extrémně vysoké negramotnosti. Salazar byl v té době spokojený se svou pozicí univerzitního učitele a o politické posty nestál. Avšak v křesťanské společnosti byl znám jako zarytý aktivista, a tak byl přesvědčován, aby roku 1921 kandidoval za hnutí Portugalské katolické středisko. Tlaku okolí nakonec povolil a kandidoval v tradičně konzervativním obvodu Guimarães. Podporu mu tehdy vyjádřil i exilový král Manuel II. Portugalský. Do parlamentu byl zvolen v červenci 1921. Tam získal funkce v rozpočtové, statistické a vysokoškolské komisi. Také byl zvolen předsedou vyšetřovací komise ministerstva kolonií. Jeho nevyžádaná kariéra politika skončila ještě v říjnu téhož roku, kdy se podařil jeden z vojenských převratů, který rozpustil parlament. Salazar se tím vrátil na svou univerzitu. Ovšem dříve nechtěná zkušenost s politikou ho nakonec přiměla přemýšlet o politické kariéře.\n\nRoku 1922 pronesl projev na sjezdu Portugalského katolického střediska, kde vyjádřil ideu tradicionalistického republikanismu s velkým vlivem církve a nutností vytvořit z Katolického střediska plnohodnotnou politickou stranu. Poté se však znovu stáhl do Coimbry, kde se věnoval charitě. V roce 1924 začal psát ekonomické články do tisku \"Novinky\". Téhož roku řečnil na Národním eucharistickém sjezdu, kde kritizoval demagogii, komunismus a pluralismus, naopak vyjádřil podporu myšlenkám zvýšení vlivu církve a přirozené hierarchie společnosti. Ovšem ve stejném roce odmítl kandidaturu do parlamentu v obvodě Viana do Castelo. Namísto toho odjel do Španělska studovat dopady režimu Prima de Rivery. O rok později pronesl projev na ostrově Madeira. Tam zmínil potřebu ideologizace společnosti, čímž začal více a více přemýšlet o autoritativním režimu, který by vyvedl Portugalsko z bídy a chaosu. V té době využíval již každé příležitosti k řečnění.\n\nDne 28. května 1926 vyvolal generál Manuel de Oliveira Gomes da Costa s armádou vojenský převrat, který vypukl na severu země. Dne 6. června armáda o 15 000 mužů vstoupila do Lisabonu, kde se chopila moci. Armáda pochopila, že pro řízení země bude lepší vláda odborníků, a tak povolala civilní ministry, post ministra financí byl nabídnut právě Salazarovi, který ho s rozpaky přijal. Nově nastolenou vládu armády však stále provázely nepokoje, generál Gomes da Costa navíc sám sebe prohlásil za hlavu státu a zavedl cenzuru. Salazar tak ještě během června podal demisi, jeho funkční období však oficiálně skončilo až v červenci. Generál Gomes da Costa byl za své jednání 10. července zatčen a poslán do vyhnanství na Azorské ostrovy. Novým vůdcem armády se stal generál António Óscar de Fragoso Carmona, který se stal i prezidentem republiky, v této funkci se udržel až do své smrti roku 1951.\n\nV červenci téhož roku byl Salazar povolán do funkce předsedy finanční komise ministerstva financí, která především pracovala na daňových reformách. V listopadu pak zemřela jeho matka Maria. V letech 1927 a 1928 se věnoval psaní odborných ekonomických studií. V dubnu 1928 mu byla znovu nabídnuta funkce ministra financí, kterou po schválení své podmínky, že všechny rezorty s ním musí spolupracovat, přijal a 27. dubna 1928 se stal novým ministrem financí, kdy chtěl řadou dlouhodobých nepopulárních reforem vyvést zemi z krize.\n\nV roce 1929 se navíc začal plně věnovat otázce kolonií, s jejichž pomocí chtěl posílit ekonomiku. Díky jeho úsporné politice Portugalsko téhož roku splatilo veškeré zahraniční dluhy. Již tehdy se naučil řešit konfliktní situace výhrůžkou podání demise, kterou prezident Carmona vždy odmítl přijmout. Kolektivní demise vlád Salazarův post nijak neohrožovaly. Naopak tím způsobem v roce 1930 získal mimo ministerstva financí i prozatímní správu nad ministerstvem kolonií. Při této příležitosti vytvořil Koloniální zákon, který nesl imperiální a ekonomické poselství. Poté, co byl zákon schválen opustil ministerstvo kolonií. Svůj plán budoucnosti Portugalska, který později plně prosadil, nastínil ve svém projevu \"Správní diktatura a politická revoluce\". Ve stejném roce byl u založení strany Národní svaz (União Nacional), která hlásala nacionalismus, pacifismus a korporativismus. Zemi, zasaženou Velkou hospodářskou krizí a opozičními útoky proti režimu, hrozily další pokusy o převrat. K těm došlo v roce 1931, čehož Salazar využil ke kritice existence opozice.\n\nDne 5. července 1932 ho prezident António Óscar Carmona jmenoval ministerským předsedou. Téhož dne získal i post ministra nového ministerstva obrany. Po nástupu do funkce obnovil styky státu s církví. Také zorganizoval státní pohřeb zemřelému exilovému panovníkovi Manuelovi II. Nedlouho poté zemřel i jeho otec António. Zbytek roku připravoval novou ústavu, která vstoupila v platnost rokem 1933, tím vyhlásil takzvaný Estado Novo. Ústava vycházela z papežských encyklik Rerum novarum (Leo XIII, 1891) a Quadragesimo anno (Pius XI, 1931), jejichž cílem bylo zabránit třídnímu boji. Podporovala soukromé podnikání, potlačování monopolů a neúčelné konkurence, také zrovnopravňovala postavení občanů v Portugalsku a koloniích. Dále zdůrazňovala roli rodiny a korporativismu, základní školní docházka se stala povinnou. Přestože svoboda vyznání byla zaručena, katolická církev byla vyhlášena za \"národní církev Portugalců\". Funkce předsedy ministrů se transformovala do funkce předsedy Rady ministrů. Formálně měl nejvíce pravomocí prezident republiky. Ústava také obsahovala Salazarův Koloniální zákon z roku 1930. Novou ústavu bylo nuceno schválit prostřednictvím lidu, avšak volit mohli jen otcové rodin a hlasy těch, co se nedostavili k volbám byly automaticky brány jako souhlasné, díky tomu byla nová ústava přijata 99,5 % veřejnosti, i proto, že účast byla 60 % oprávněných voličů. Poté Salazar podal kolektivní demisi vlády a sestavil vládu novou, a to sobě loajální. Postupně zrušil antisystémové strany a jejich tisk, takto například byla zrušena fašistická strana Národní syndikalisté.\n\nV roce 1933 nechal založit tajnou policii, která měla bojovat s komunistickým nebezpečím. Policie politické a společenské ochrany používala zkratku PVDE (Polícia de Vigilância e Defesa do Estado), v letech 1945–1969 pak PIDE (Polícia Internacional e de Defesa do Estado). Její činnost vyústila ve značné represe disidentů, obzvláště těch napojených na mezinárodní komunistické hnutí nebo přímo na Sovětský svaz. Ke kritice komunismu připojil i kritiku fašismu a nacismu. K oponentům nového režimu patřili komunisté, liberalisté, anarchisté, demokraté i monarchisté. Časté revolty Salazar řešil tvrdými zásahy armády a policie.\n\nRok 1935 naznačoval příchod válečného konfliktu, proto se Salazar rozhodl podpořit tradiční spojenectví se Spojeným královstvím. Také nakoupil novou vojenskou výzbroj. Příštího roku se začala situace v sousedním Španělsku vyhrocovat, Salazar proto převzal ministerstvo války a vyhlásil politiku neintervence. V době občanské války ve Španělsku formálně vyhlásil neutrální postoj, ale ve skutečnosti podporoval nacionalistického a katolického vůdce Francisca Franka. Do Španělska se přes Portugalsko, přes oficiální zákaz, převážely zásoby a vojenská výzbroj. Válečné ohrožení Portugalska dalo proniknout fašistickým tendencím, vznikly fašizující organizace Portugalská mládež a Portugalské legie, které měly kulturně a s použitím síly chránit režim. Státní úředníci a organizace, byli nuceni podepsat sympatie s režimem a odsouzení komunismu. Také byly znovu přepsány školní osnovy, aby se staly ještě více zideologizovanějšími. 4. července 1937 bez jediného zranění přežil pokus o atentát.\n\nV březnu 1939 podepsal smlouvu o přátelství a neútočení s F. Frankem, který byl před brzkým vítězstvím. V dubnu téhož roku se Salazar odmítl připojit k Paktu proti kominterně. Po vypuknutí druhé světové války vyhlásil za Portugalsko neutralitu. V červnu 1940 podepsal se Španělskem deklaraci, v které Portugalsko vyhlásilo přísnou neutralitu a Španělsko \"stav neútočení\". Kvůli válce se vzdal postu ministra financí. V první polovině trvání války odmítal spolupracovat s jakoukoli válčící stranou, a to i přesto, že se ho snažily přesvědčit lichotkami i nátlakem. Například Spojené království se ho snažilo přesvědčit udělením čestného doktorátu práv z Oxfordské univerzity. V prosinci 1941 australské a holandské jednotky obsadily Portugalský Timor, v únoru 1942 Timor dobyli Japonci. Proti oběma vpádům do kolonie Salazar tvrdě protestoval.\n\nV srpnu 1943 dovolil britským jednotkám využívat Azorské ostrovy, které byly strategickým bodem ve válce o Atlantik. Roku 1944 proti sobě Salazar nejdříve poštval Američany, když jim odmítl povolit využívání Azorských ostrovů, a poté i Brity, když stále odmítal zrušit dovoz wolframu nacistickému Německu. Situaci vyřešil tak, že Američanům poskytl Azorské ostrovy výměnou za osvobození Portugalského Timoru a druhý problém tím, že zrušil vývoz surovin do všech válčících zemí. V září 1944 opustil post ministra války.\n\nPo celou dobu války byla na neutrální Portugalsko uvrhnuta blokáda. Režim proto zavedl státem řízené hospodářství a přídělový systém. Prohlubování hospodářské krize vyvolalo řadu stávek. Také se zaktivovala komunistická a demokratická opozice, které ovšem kvůli vlastním rozporům nezískaly dostatek síly k akci. Nejblíže svému konci byl Salazar na počátku roku 1945, kdy nový rozpočet ukázal omezení financí na platy vojáků, což vedlo k nespokojenosti armády. Ještě koncem ledna Salazar schválil zvýšení platů důstojníkům a úředníkům, čímž byla státní krize zažehnána.\n\nKonec druhé světové války donutil Salazara k drobným reformám režimu, proběhlo lehké zdemokratizování voleb a byla propuštěna část politických vězňů. Avšak v průběhu dalších let proběhly nové vlny zatýkání, a to především komunistických aktivistů. V domácí politice bylo nutné podpořit rozvoj, zakládaly se nové školy a nemocnice, proběhla demokratizace cen a modernizace zemědělství.\n\nPoválečný vývoj vedl svět k rozdělení na „Západ\" a „Východ\", Portugalsko pro svou polohu i ideologii bylo ve sféře vlivu „Západu\". Salazar proto podporoval poválečné spojenectví se Spojeným královstvím a USA. Roku 1946 se snažil Portugalsko připojit k OSN, ale Sovětský svaz byl tvrdě proti. V srpnu 1948 Portugalsko přijalo Marshallův plán. V dubnu 1949 se pod Salazarovým vedením stalo členem NATO, které zajišťovalo spojenectví a bezpečnost. Roku 1950 souhlasil s podpisem Deklarace lidských práv.\n\nRok 1951 byl ve znamení nové volby prezidenta, jelikož zemřel dosavadní prezident maršál Carmona. Národní svaz do nových voleb nominoval generála Francisca Craveira Lopese, který kvůli absenci protikandidáta zvítězil. Salazar pokračoval ve snaze připojení k OSN. Aby splnil požadavek OSN na dekolonizaci, vytvořil z kolonií provincie Portugalska, čímž vytvořil jednotný multikontinentální stát. Jelikož byl režim založen na velikosti kolonií, Salazar za žádnou cenu nechtěl přistoupit na dekolonizační trend. V prosinci 1955 byla schválena přihláška Portugalska do OSN. V lednu roku 1957 OSN neuznalo status portugalských zámořských provincií, což vyvolalo aktivizaci osvobozeneckých hnutí v Angole, Mosambiku a Guinea-Bissau. Stále také trval spor mezi Portugalskem a Indií o oblasti Portugalské Indie.\n\nV červnu 1958 byl zvolen novým prezidentem kandidát Národního svazu loajální admirál Américo Thomaz. Nejsilnější protikandidát opoziční generál Humberto da Silva Delgado nařkl režim, a tím především Salazara, ze zmanipulování voleb, avšak nejspíše oprávněně. Za tuto kritiku si vysloužil zbavení funkcí a hodností. Společnost, již silně unavená Salazarovým stagnujícím režimem, se rozhodla naplno projevit nesouhlas v řadě stávek, demonstrací a pokusech o převrat. I přes nepokoje Salazar v roce 1959 obdržel čestný doktorát filosofie z univerzity v Coimbře. Po rozvratné situaci po prezidentských volbách se rozhodl zrušit přímou volbu prezidenta a tuto pravomoc přenechal volitelům. V prosinci 1959 pak Portugalsko připojil k organizaci EFTA. Roku 1960 podpořil další rozvoj Portugalska připojením k MMF a Mezinárodní bance pro obnovu a rozvoj.\n\nV posledních deseti letech své vlády vedl předem prohraný boj o kolonie, také o udržení stagnujícího režimu, který se sám vyčerpal. Stále silnější opoziční hlasy volaly po jeho odvolání, on je však vždy s pomocí armády umlčel. Zachování koloniálního impéria v období dekolonizace ničilo i zahraniční spojenectví režimu. Salazar tím ztrácel stále více spojenců.\n\nV roce 1968 utrpěl závažné zranění mozku po pádu z lehátka. Úspěšně mu byl odstraněn cerebrální hematom, avšak brzy poté utrpěl mozkovou příhodu, která mu nedovolovala pokračovat v práci. Prezidentem Américem Thomazem byl zbaven funkce předsedy Rady ministrů a byl nahrazen Marcellem Caetanem. António Salazar zemřel 27. července 1970 v Lisabonu, kde se konalo i poslední rozloučení, po kterém bylo jeho tělo převezeno do jeho rodné obce Vimieiro u města Santa Comba Dão, kde byl i pohřben.\n\nRežim Nového státu byl autoritativní a vycházel zejména z Katolického sociálního učení, podobně jako Dollfussův režim v Rakousku 30. let. Základem ekonomického systému bylo korporativní uspořádání, které vycházelo z papežských encyklik Lva XIII. (např. \"Rerum novarum\"). Tento systém měl předejít třídnímu boji ve společnosti prostřednictvím korporativismu a nacionalismu, přesto je portugalský režim často nepřesně posuzován jako fašistický. Režim byl také postaven na historické velikosti portugalského impéria.\n\nSalazar za své vlády zavedl povinnou školní docházku, čímž v nových generacích vymýtil negramotnost. Nechal stavět nemocnice a přehrady, také modernizoval zemědělství a podporoval vědu. Ačkoliv se během jeho čtyřicetileté vlády životní úroveň Portugalců ztrojnásobila, byla stále nízkou oproti západním zemím. Salazarismus totiž hlásal duchovno před materiálnem. Sám Salazar, jako vzor, po celý svůj život nehromadil majetek a zemřel chudý. Odsuzoval rasismus, a proto také zrovnoprávnil občany v koloniích. Z ideologií bojoval proti komunismu a kritizoval i demokracii s parlamentním systémem. Zpomaloval industrializaci a prosazování liberálních myšlenek, i proto celou éru vlády provázely občanské nepokoje.\n\nV roce 2007 byl v televizním pořadu \"Os Grandes Portugueses\" zvolen se ziskem 41 % hlasů \"Největším Portugalcem, který kdy žil\".\n\n\n\n"}
{"id": "100925", "url": "https://cs.wikipedia.org/wiki?curid=100925", "title": "Pýthia", "text": "Pýthia\n\nPýthia (latinsky Pythia) byla věštkyně v Apollónově chrámu v Delfách, známé z mýtů i z historie. Pýthia byla Apollónovou věštící kněžkou, v delfské věštírně byla nejproslulejší a nejžádanější, a to nejen v dobách mýtických, ale i historických. Věštírna ležela na úbočí hory Parnasu, v její blízkosti přebývaly Múzy.\n\nO přesném průběhu věštby toho není příliš mnoho známo. Pýthia měla sedávat na vyvýšené trojnožce, a podle jedné z verzí vystupovaly ze skalní pukliny omamné výpary a Pýthia mumlavě pronášela výroky, jejichž smysl byl jen málokdy jednoznačný. Slova, která v extázi vyrážela, vyjadřovali přítomní kněží potom ve verších, zpravidla v mnohoznačných sděleních. Kladly se jí otázky z politiky a zákonodárství, kultu a mravů, ale i otázky týkající se osobního osudu.\n\nSlužby věštkyně byly placeny zlatem nebo uměleckými díly. Sbor kněží se o výrocích radil i podle lidského rozumu, často však volil taková slova, která umožňovala i protichůdný výklad, čímž byla zaručena věrohodnost či neomylnost výroku. Stávalo se často, že kněží (kteří se prý v předpovědích nemýlili) říkali slova, která si však příchozí vysvětlovali zcela jinak, podle svého přání.\n\nJe známo mnoho předpovědí, která byla vysvětlena nesprávně a přinesla značné škody. Tradují se např. tato:\n\nDodnes se říká „mluvit jako Pýthie“ – dvojznačně, dvojsmyslně.\n\n"}
{"id": "100928", "url": "https://cs.wikipedia.org/wiki?curid=100928", "title": "Autorský zákon (Česko, 2000)", "text": "Autorský zákon (Česko, 2000)\n\nAutorský zákon je zkrácený název zákona číslo 121/2000 Sb., o právu autorském, právech souvisejících s právem autorským a o změně některých zákonů, který Parlament České republiky přijal 7. dubna 2000 a který nabyl účinnosti dnem 1. prosince roku 2000.\n\nTento zákon řeší autorské právo a právní problémy s ním související. Český autorský zákon vychází z principů kontinentálního práva, přičemž se kromě českého tradičního pojetí orientuje zejména na německé a francouzské pojetí autorských práv. Je samozřejmé, že základním stavebním kamenem tohoto zákona je právo Evropské unie a mezinárodní smlouvy, které Česká republika ratifikovala. Zákonodárce musel nutně přihlížet k základním mezinárodním smlouvám jako je Bernská úmluva, ale i k novým skutečnostem, které souvisí s přijetím České republiky do EU, zde je základním dokumentem především tzv. Evropská dohoda (č. 7/95 Sb.) a několik dalších evropských směrnic (především Směrnice Rady 93/83/EHS, dále pak Směrnice Rady 91/250/EHS, Směrnice Rady 92/100/EHS atp.). Po přijetí zákona byla publikována další klíčová směrnice (2001/29/ES), jejíž znění sice nebylo v době přijetí a navrhování tohoto zákona známo, ale o jejích principech se již delší dobu diskutovalo, proto se mohly v tomto zákoně odrazit.\n\nZákon tak v době přijetí odpovídal stavu evropské legislativy a pokoušel se nekolidovat s připravovanými předpisy jak evropskými tak českými, což se nepodařilo zcela a některé věci si vynutily několik drobných úprav (novelizací). V České republice tento zákon zrušil již zastaralý a v některých ohledech, díky několika podstatným novelizacím, i nesourodý autorský zákon č. 35/1965 Sb. (tomu předcházel zákon č. 115/1953 Sb. a jemu zase zákon č. 218/1926 Sb., který nahradil první autorský zákon č. 197/1895 ř. z.).\n\nProtože tento zákon musel odrážet některé evropské vlivy, ale zároveň musel plynule navázat na předchozí autorský zákon, vznikla dost komplikovaná situace. Předchozí zákon totiž vycházel z principu, že majetková a osobnostní práva jsou neoddělitelná, zatímco kontinentální právo vychází z dualistického (tedy oddělitelného) pojetí těchto práv. Tento zákon se přiklonil k dualistické představě, ale na některých místech to činí (stejně jako kontinentální právo) nedůsledně, proto ne všichni odborníci hovoří o dualismu.\n\nNejzákladnější informací jsou informace o tom čeho a koho se zákon týká. Z § 1 je patrné, že cílem zákona je chránit především práva autora a ostatních zúčastněných osob. Zároveň je zde řešena ochrana autorských práv a jejich kolektivní správa. Druhou, neméně důležitou věcí, je určení, koho se tento zákon týká, což je ošetřeno § 107. Ten říká, že se tento zákon vztahuje na všechna díla a umělecké výkony výkonných umělců uveřejněná občany České republiky, ať byla uveřejněna kdekoli. U občanů jiných států je toto řízeno mezinárodními smlouvami. Zákon se dále vztahuje na díla prvně uveřejněná v ČR, případně pokud má autor či právnická osoba v ČR bydliště, resp. sídlo. Díla cizích státních příslušníků nemohou mít delší ochranu než je tomu v zemi původu díla.\n\nPro výklad zákona je stěžejní ujasnit si pojmy, v tomto případě jde především o pojem dílo a autor. Dílo, které je předmětem ochrany autorského práva je paragrafem 2 definováno jako jakkoli vnímatelné dílo, které je výsledkem jedinečné tvůrčí činnosti fyzické osoby (autora). Z hlediska tohoto pojetí vznikají složité otázky především u děl z kartografie, kde je prostor pro vlastní tvůrčí činnost velmi malý. Obecně lze tvrdit, že téměř každé dílo, vyjma počítačových programů, splňuje tuto podmínku. Paragraf 2 pak v odstavcích 2 až 5 jmenuje díla, kterým uměle (fiktivně) přiznává statut díla, ačkoli nesplňují předchozí definici a určuje podmínky za jakých jim ochrana tímto zákonem přísluší (počítačový program, fotografie a databáze, překlad, atd.). Tzn. že přidává k definici další věci, které pak považuje, za splnění jistých podmínek, z hlediska tohoto zákona, za dílo. Tento stav koresponduje se stavem práva EU a řeší tak pomocí právnické konstrukce mj. i problémy softwarových patentů. Problematika počítačových programů je dále řešena § 65, kde je jasně řečeno, že počítačový program (\"včetně přípravných a koncepčních materiálů\") je tímto zákonem chráněn, nejsou jím však chráněny myšlenky, principy, ani žádná technická řešení (tuto ochranu je možno zajistit na základě obchodního zákoníku zejména § 17 – 20). Tato idea je v souladu se směrnicí rady ES 91/250/EHS, ale i s tradičním chápáním autorských práv v kontinentálním právu. Z hlediska tohoto zákona je rovnocenně chráněn jak samotný program, tak zdrojový kód. Na počítačové programy se také vztahuje § 58 (zaměstnanecké dílo). V zákoně dále nalezneme několik atypických typů děl, s nimiž se lze setkat a pro něž platí některé zvláštnosti: tím je především zaměstnanecké dílo (§ 58), kde je největší zvláštností, že zaměstnavatel zpravidla vykonává majetková práva, školní dílo (§ 60 a § 35 odstavec 3), dílo vytvořené na objednávku a soutěžní dílo (zde především § 61), audiovizuální dílo (§ 62). V souvislosti s § 58 je nutno upozornit, že jeho ustanovení je nutno chápat v souvislosti s řadou dalších zákonů (§ 557 a 558 obchodního zákoníku a zákoníkem práce). Důležitým typem děl je dílo kolektivní (§ 59), které je definováno tak, že se na něm podílí více autorů, kteří jej vytváří z podnětu toho, kdo jej pod svým jménem bude publikovat. Příspěvky jednotlivých autorů nemají povahu samostatného díla, kolektivním dílem nemohou být díla audiovizuální. Tzn. jedná se např. o obraz kreslený více lidmi, nebo o článek, kde by v případě oddělení jednotlivých příspěvků nevznikal smysluplný text. Velmi atypickým dílem je tzv. databáze, což je dle § 88 \"soubor nezávislých děl, údajů nebo prvků\", které jsou nějakým způsobem uspořádány. V § 88 jsou definována pouze práva databáze jako celku a pořizovatele databáze (§ 89). Databáze pak může být složena buď z autorských děl, pak se na tato jednotlivá díla vztahuje tento zákon také, nebo z děl nepodléhající autorskoprávní ochraně. Obdobně jako dílo je chráněn i umělecký výkon, na který se tento zákon také vztahuje (§ 67). Umělecký výkon je chápán jako nějaký výkon umělce tj. např. tanec, zpěv atp., kterým provádí nějaké umělecké dílo. To znamená, že musí předvádět dílo tak, aby se v něm objevila jeho osobní tvůrčí činnost (§ 2 odstavec 1), není důležité, jestli převáděné dílo podléhá ochraně (pokud takové ochraně podléhá, nesmí výkonný umělec narušit práva autora). Vyjma toho je za výkon umělce považováno artistické číslo, což má původ v Římské smlouvě (článek 9), která ponechává na jednotlivých státech, zda budou či nebudou artistická čísla chránit.\n\nV obecné rovině zákon přiznává stejnou ochranu nejen pro dílo dokončené, ale i jeho částem a i pro jednotlivé fáze jeho vzniku (§ 2 odstavec 3). Naopak § 3 stanovuje, na co se autorské právo nevztahuje, ačkoli tato díla splňují základní definici, což je děláno ve veřejném zájmu a v souladu s Bernskou úmluvou (čl. 2 odst. 4). Jedná se o úřední díla (v písmenu \"a\" je uvedeno několik základních příkladů, ale nejedná se o úplný výčet, jak se mnohdy lidé mylně domnívají), díla lidové kultury (zde je podmínkou užití takového díla tak, aby nedošlo ke snížení jeho hodnoty). V původním zákoně byly i přímo vyloučeny politické projevy a projevy přednesené na úřadech (zákon ponechával autorovi právo na souborné vydání), ale od tohoto pojetí se v novelizaci č. 216/2006 Sb. platné od 21. května 2006 upustilo a politický projev nyní spadá pod úřední a zpravodajskou licenci (§ 34 písm. d), toto pojetí taktéž nezasahuje do práva na souborné vydání, ale je z hlediska práva čistějším a elegantnějším řešením.\n\nNeméně důležité je ujasnit co, resp. kdo je autor a další osoby vstupující do autorskoprávních vztahů, toto zákon činí v několika paragrafech. Pojem autor je definován § 5, který říká, že autorem je fyzická osoba, která dílo vytvořila, nebo v případě souborných děl (resp. databází) uspořádala či vybrala, což je ale nutno činit „tvůrčím způsobem“, protože jinak by nešlo o autora, ale plagiátora. V případě souborných děl či databází je třeba mít na zřeteli, že práva jednotlivých autorů nepřechází na databázi (souborné dílo) pokud jsou předmětem ochrany. Zde je jeden ze základních rozdílů mezi právem kontinentálním a anglo-americkým, kde může být autorem i právnická osoba. V evropském právu (v ČR dle tohoto zákona) může právnická osoba nabýt jen majetková práva k dílu. V § 8 je pak stanoveno, co mohou či nemohou spoluautoři a kdo je a kdo není spoluautorem a jak se stanovuje podíl na ziscích z díla. Ze zákona vyplývá, že spoluautorství je možné pouze ve stejném oboru lidské činnosti (spoluautory tedy nejsou např. fotograf a spisovatel, protože jde o dvě různá autorská díla, která mohou být spojena v majetkových, ale nikoli osobnostních právech). Zároveň je zde stanovena zásada jednomyslného rozhodování a možnosti obrany proti bezdůvodné zvůli jednoho ze spoluautorů. U autorů audiovizuálních děl je podle § 63 autorem režisér.\n\nDo autorskoprávních vztahů vstupuje ještě tzv. pořizovatel databáze, který je definován § 89 jako fyzická nebo právnická osoba, která na svou odpovědnost pořídí či nechá zřídit databázi a pořizovatel pak vykonává majetková práva k databázi. V případě, kdy není jasné, kdo nechal databázi pořídit, je rozhodující právě fakt, že by vždy mělo být jasné, kdo vykonává majetková práva.\n\nK pojmu autora se ještě vztahuje pojem výkonný umělec, což je fyzická osoba, která tvoří umělecký výkon, např. herec, zpěvák, tanečník, atp. (§ 67).\n\nDalším případem, na který zákon pamatuje jsou díla anonymní a pseudonymní (§ 7), kde je zcela v souladu s mezinárodním právem zakázáno zveřejnit jméno autora anonymně či pseudonymně zveřejňovaného díla (§ 7 odst 1). Mimo to tento paragraf říká, že taková díla právně spravuje osoba, která je prvně uveřejnila a to do té doby než se autor veřejně přihlásí.\n\nOhledně autorství, ačkoli již trochu mimo definici autora je v zákoně zakotven (§ 6 a § 82) velmi důležitý princip, jehož cílem je posílit právní jistotu a vychází z Bernské úmluvy (čl. 15 odst. 2). Tímto krokem je snaha definovat autora pomocí tzv. vyvratitelné domněnky. Za autora je pak považován ten, kdo je na díle uveden, pokud není prokázán opak.\n\nHlavní náplní zákona jsou samozřejmě práva. Pojem autorských práv je velmi široký, některé právní nároky jsou často v mnoha diskusích zpochybňovány jako něco nemorálního. Často bývá diskutována nutnost změny pojetí autorských práv. To je zpravidla jediné, na čem se shodují téměř všichni, otázkou je, jakým způsobem je třeba tato práva měnit. Kritika se často opírá o vznik nových technologií, jejich potřeb a s nimi spojenými novými licencemi. S tímto voláním po uvolnění je často spojena neochota dodržovat přirozená práva autora a nepochopení faktu, že pro mnoho lidí je taková tvorba obživou. Pokud se hovoří o změně, je relativně běžné dovolávat se amerického způsobu autorské ochrany. Americký způsob ochrany však vedl ke vzniku softwarových patentů, které rovněž mnoho lidí považuje za amorální. V mnoha ohledech je však změna práva skutečně nutná a to především v takových ohledech, které v celé Evropě umožní vyřešit problémy spojené s bezplatnými licencemi, dále pak vyřeší otázky spojené s určením rozhodného práva. Cestou k tomu je poskytnutí větší smluvní volnosti, která je pro tyto potřeby v tomto zákoně nedostatečná a to v tom ohledu, že autor nemůže na základě své vůle dílo udělat volným. Co se otázky rozhodného práva týče, nespadá do kompetence tohoto zákona. Zákon, kvůli nemožnosti udělat dílo volné, může za určitých situací chránit autora, aniž by si to přál. Na druhou stranu je nutné, aby chráněná díla byla skutečně respektována a tedy je nutné uvést autorský zákon více do praxe. Častou námitkou proti uvolnění práv tímto směrem je, že již nynější stav je nemožné uhlídat a pokud se zvolí volnější cesta, nedomůžou se autoři svých práv vůbec. Proto také v celosvětovém měřítku dochází k posílení moci majitele práv, který má právo požadovat na státních úřadech stále více informací (např. § 42). Ohledně problému porušování práv tak dochází k uzavírání značného množství mezinárodních smluv, které se velmi často zaměřují spíše na prosazení stávajících práv, anebo se v některých případech pohybují mimo reálné možnosti. Dalším kritizovaným prvkem je doba trvání majetkových práv, ke zkrácení této doby však existuje velmi málo relevantních důvodů. Často se v tomto ohledu hovoří o tlaku velkých společností, ale argumenty většinou směřují k věcem jako je zájem společnosti, kritika toho, že velké společnosti bohatnou, atp. To však není a nemůže být důvod ke změně dědických práv a vývoj autorských zákonů jistě nebude směřovat směrem ke zkrácení dědických dob. Nastavení vychází i z úvahy, že autorových plodů může využívat každá osoba, která žila v době smrti autora a autor jí tudíž mohl svá práva odkázat.\n\nCo se faktických práv týče, je nutné si uvědomit, jak autorské právo vzniká, protože i zde lze najít několik možných koncepcí vzniku takovéhoto práva. Kontinentální a v poslední době i anglo-americké právo přiznává vznik tohoto práva automaticky se vznikem díla, tzn. autor nemusí nic dělat a právo samovolně vzniká při vzniku díla. Není teda třeba žádné registrace ani na vyhrazení práv upozorňovat. Je tedy zbytečné psát, že všechna práva jsou vyhrazena, protože všechna práva jsou vyhrazena zcela automaticky. K tomu se váže jediná výjimka, kterou je ustanovení § 34 c (tzv. zpravodajská licence), ta umožňuje pro jisté situace užít některá díla, pokud to není zakázáno, proto to ve zcela výjimečných případech může mít význam. Obecně však platí, že na práva není třeba nijak upozorňovat, prostě jsou. Toto je vyjádřeno § 9, který identicky pro zvukový záznam doplňuje § 75. Toto bývá často chybně vykládáno, proto je třeba upozornit na fakt, že podmínkou není ani zveřejnění díla, ale jeho vznik. Tento princip vychází z kontinentálního pojetí práva a rozhodně to není samozřejmostí na celém světě (např. v některých státech USA) a není to ani jediný možný fungující způsob. Mezinárodně takovéto chápání vzniku autorských práv potvrzuje všeobecné úmluvy o právu autorském z roku 1952. Některým internetovým licencím a požadavkům by spíše vyhovoval princip, kdy platí, že pokud není upozorněno práva nejsou, ale tento princip vede k problémům s tvrzeními, že to tam dříve nebylo, proto je nutná registrace, což znepříjemňuje autorům život.\n\nSe vznikem práva souvisí i jeho zánik, který je v mnoha ohledech velmi zajímavý. Z hlediska českého autorského zákona (§ 28) je jediným způsobem zániku autorských práv jejich vypršení, tzn. práv se nelze vzdát. Vypršením práv se dílo stává dílem volným (§ 28).\n\nDoba vypršení práv je u jednotlivých typů děl různá, základní úpravu této problematiky nalezneme v § 27, dle kterého majetková práva trvají během autorova života a 70 let po jeho úmrtí, v případě spoluautorů pak 70 let po smrti posledního spoluautora. U audiovizuálních děl práva trvají 70 let po smrti posledního z těchto profesí režiséra, autora scénáře, autora dialogů a skladatele hudby.\n\nPro anonymní či kolektivní dílo se doba 70 let počítá od vydání, pokud je dílo vydáno ve více svazcích atp. (např. slovník) počítá se tato doba (70 let) pro každý svazek zvlášť (§ 27).\n\nV § 28 je stanoveno, že majetková autorská práva přísluší každému, kdo zveřejní volné, ještě nezveřejněné dílo a to na 25 let, tím nezískává práva osobnostní, ale pouze majetková.\n\nMajetková práva výkonného umělce trvají 50 let, v případě, že dojde ke zveřejnění záznamu tohoto výkonu, trvají 50 let od zveřejnění tohoto záznamu (§ 73). Stejné pravidlo platí i pro výrobce zvukového (§ 77) a u zvukově obrazového záznamu (§ 81). U vysílatele toto právo trvá 50 let od prvního vysílání (§ 85).\n\nTaké nakladatel má právo na odměnu v případě, že dojde k vytvoření rozmnoženin jím vydaného díla, toto právo trvá 50 let (§ 87).\n\nPrávo pořizovatele databáze trvá 15 let od prvního veřejného zpřístupnění, pokud však dojde k podstatnému rozšíření či změně databáze počítá se tato doba od této změny.\n\nPro chápání jednotlivých práv je nutno chápat, že se jedná o práva dvojího druhu, jednak o tzv. práva osobnostní (morální) a majetková. Práva osobnostní lze tedy chápat jako nároky morálního charakteru, které by neměly být nikomu odpírány a jsou spojeny s osobností autora, tato práva nelze tedy na nikoho převádět ani je dědit (např. právo osobovat si autorství).\n\nDruhým typem práv jsou práva majetková, ta jsou také nepřevoditelná a jsou předmětem dědictví. Tato práva jsou v různých systémech různě oddělena, lze je chápat monisticky (tato práva jsou pevně spojena v jeden celek), což činil, nebo se k tomu blížil např. předchozí autorský zákon č. 35/1965 Sb. nebo dualisticky (tato práva jsou oddělena), k čemuž se velmi blížil zákon č. 115/1953 Sb. Tento zákon lze označit jako nedůsledně dualistický, někteří právní teoretici ho označují jako quasidualistický, což ale není přesné. Toto pojetí práv vychází jednak z nutnosti právní kontinuity s předchozím autorským zákonem (č. 35/1965 Sb.) a z moderního pojetí kontinentálního práva. Práva však nejsou oddělena zcela a toto oddělení, tak jak je v tomto zákoně prezentováno je spíše právnickou konstrukcí, ta je v souladu s kontinentálním právem, ale není přirozeným hledáním práva.\n\nV obecných ustanoveních o autorských právech (§ 9) je, zejména odstavcem dva a tři, vyjádřena vůle po oddělení majetkových a osobnostních práv. Tyto odstavce ukazují, že osobnostní a majetková práva jsou na sobě nezávislá. Odstavec 2 říká, že autorské právo trvá i po zničení věci. Je nutno zdůraznit, že taková formulace se v českém autorském právu objevuje prvně, tímto problémem se doposud zabývala pouze právní teorie. Paragraf 10 rozděluje, nedůsledně dualistickým pojetím, autorská práva na práva osobnostní a práva majetková. Tato práva netvoří zcela samostatnou kategorii a jsou vždy v nějaké spojitosti s právy majetkovými, což platí i naopak. Paragraf 11 přisuzuje autorům právo rozhodnout o prvním zveřejnění svého díla, které je § 4 chápáno jako první zpřístupnění veřejnosti (nebo její části). Oprávněné znamená se souhlasem autora. Dalším osobnostním právem autora je nejen právo osobovat si autorství včetně rozhodnutí, jak bude jeho autorství uvedeno, ale i na nedotknutelnost díla. Odstavec 3 § 11, pak říká, že užití díla jinou osobou se nesmí dít způsobem, který snižuje hodnotu autorova díla. Práva zde uvedená jsou pouze příklady, neznamená to, že se autor nemůže domáhat dalších osobnostních práv. V odstavci 4 je pak napsáno, že se těchto práv (všech osobnostních) autor nemůže vzdát, tzn. že pokud tak učiní např. smlouvou je tato na základě § 39 občanského zákoníku neplatná. Po smrti autora tato práva zanikají, tudíž nejsou předmětem dědictví. Dílo pak smí být užíváno pouze způsobem nesnižujícím jeho hodnotu a musí být uveden autor (výjimkou je dílo anonymní). Toto pojetí osobnostních práv je v kontinentálním právu zcela běžné, ale v anglo-americkém právu jsou osobnostní práva autora podstatně omezena, resp. není jim přisuzován takový význam. Z tohoto rozdílu plyne velké množství odlišností, které mezi těmito dvěma systémy existují. Toto ustanovení platí i po uplynutí majetkových práv, která jsou definována následujícími paragrafy.\n\nMajetková práva jsou také nepřevoditelná, autor se jich nemůže vzdát a jsou předmětem dědictví (§ 26). Za nejzákladnější majetkové právo autora lze považovat právo dílo užít a udělit oprávnění někomu jinému k užití díla. Dále pak právo na odměnu (§ 49) a právo, které mu dává § 24 a který ukládá při opětovném (tzn. osoba na níž majetková práva převedl prodává dílo dále) prodeji originálu uměleckého díla, právo na další odměnu, kterou stanoví příloha autorského zákona.\n\nCo znamená dílo užít, definuje § 12. I toto právo je nepřevoditelné, autor pouze může někomu udělit oprávnění dílo užít, tím jeho právo nezaniká, jen je povinen nebránit zásahu do svých práv ve smyslu stanoveném smlouvou. Dále v tomto paragrafu nalezneme povinnosti obou stran plynoucí z tohoto aktu. Autor má právo na přístup k dílu, ale nikoli na vydání věci (originálu). S tímto je spojen třetí odstavec § 9, který říká nesmírně důležitou věc a to, že ziskem vlastnického práva k věci nový majitel nenabývá právo věc užít, pokud není určeno něco jiného (a to ať již zákonem nebo smlouvou). Toto je velmi zásadní sdělení, zákonodárce měl patrně na mysli, že vlastnictvím nevznikají subjektu práva autorská, což zákon dává najevo několikrát. Zde však říká, že tato práva (vyjma pro svoji potřebu) nesmí užít, to znamená, že k jakémukoli užití nad rámec osobních potřeb je třeba uzavřít smlouvu. Zákon nevyžaduje smlouvu písemnou. Právo užít tedy neznamená nabýt věc fyzicky, ale znamená to oprávnění, využít díla, především ekonomicky, ve svůj prospěch. Paragraf 12 pak v odstavci 4 jmenuje jednotlivá práva věc užít. Tato práva jsou dále rozvedena v následných paragrafech. Tento výčet je dle odstavce 5 pouze demonstrativní, ohledně demonstrativnosti tohoto výčtu panovala řada sporů, které ukončila až novelizace č. 216/2006 Sb. platná od 21. května 2006, která přímo uvádí, že jde o výčet demonstrativní.\n\nPrávo dílo užít je dílo rozmnožit (§ 13), tzn. vytvořit takové kopie (kopii). Před novelizací zde bylo uvedeno, že jde o rozmnožení díla s cílem zpřístupnit ho veřejnosti. Z této definice plynulo, že do této kategorie nespadalo vytváření kopie pro vlastní potřebu. Protože evropské právo jednoznačně směřovalo k takovému pojetí, které i tuto kopii považovalo za rozmnožování, byla definice změněna vypuštěním části o zpřístupnění, čímž se začalo jednat o jakoukoli kopii. Druhým právem věc užít je právo originál či jeho rozmnoženiny rozšiřovat (§ 14). Rozšiřování je chápáno jako zpřístupnění díla v „hmotné podobě“ převodem vlastnického práva k originálu nebo k rozmnoženině. Zároveň zákon říká, že prvním převodem vlastnického práva je toto právo tzv. vyčerpáno. Dále pak jsou definována práva na pronájem (§ 15), půjčování (§ 16), vystavování (§ 17), tato práva jsou opět vázána na hmotnou podobu. S vystavováním souvisí ještě § 39, který vlastníkovi originálu či rozmnoženiny umožňuje dílo vystavovat, pokud nebylo při převodu práv toto výslovně zakázáno. Paragraf 18 se zabývá tzv. „sdělováním díla“ veřejnosti, což je jeho zpřístupnění díla v nehmotné podobě (Internet, televize, apod.), s tím souvisí nutnost definovat další pojmy a povolit jim toto provádět, což se děje v § 19 pro živé provozování (divadlo, koncert) a v § 20 pro provozování takového vystoupení ze záznamu. Paragrafy 19 a 20 se netýkají televizního a rozhlasového vysílání, tento způsob zpřístupnění díla je řešen § 20–23. Paragrafem 23 končí paragrafy, které přímo hovoří o právu dílo užít.\n\nZa užití díla pak zákon nepovažuje užití díla pro osobní potřebu fyzické osoby (§ 30). Zde je nutno zdůraznit, že z tohoto užití nesmí mít fyzická osoba přímý ani nepřímý finanční prospěch. Dále je stanoveno, že do práva autorského nezasahuje ten, kdo jej užije za účelem předvedení zákazníkovi, nebo ten kdo jej opravuje, dále pak ten, kdo si pro svou potřebu vytvoří kopii díla, pokud se nejedná o kopii databáze, architektonického díla stavbou, počítačového programu či oficiálně nevydaného audiovizuálního díla. Užití těchto děl byť pouze pro osobní potřebu je chápáno jako porušení výlučných autorských práv. Porušení práv není úprava počítačového programu, je-li to nutné pro jeho použití k účelu, k němuž byl stanoven (§ 66). V tomto paragrafu jsou upraveny ještě další omezení práv autora k počítačovému programu. Jako porušení autorských práv je také chápána jakákoli činnost, která vede k odstranění jakéhokoli prostředku sloužícího k ochraně díla (§ 43). Není tedy protizákonné jen odstranění této ochrany, ale i dovážení, vývoj pomůcek, nebo i návod vedoucí k tomuto odstranění. Není zde rozdíl mezi tím, zda taková činnost vede k obohacení nebo ne. Dále zákon jako porušení výslovně zmiňuje odstranění jakýchkoli informací, které mohou vést k identifikaci díla, je zároveň zásahem do práv taková díla šířit či sdělovat veřejnosti (§ 44), mimo to je jako porušení chápáno i použití stejného názvu nebo i postav, pokud by se tak dělo způsobem, který by mohl vést k záměně takových děl.\n\nSpecifická situace nastává u výkonných umělců, kteří vykonávají svoje dílo společně (orchestr), jejich práva pak dle § 68 musí obhospodařovat společný zástupce (umělecký vedoucí tělesa). Jinak jsou práva výkonného umělce prakticky stejná s právy ostatních autorů (§ 69–71 a § 74, kde je nikoli taxativně vypsáno co se z předchozích ustanovení na ně vztahuje).\n\nPokud autor poskytuje někomu jinému (nabyvateli) právo dílo užít, pak tak činí pomocí licence. Taková licence se v předchozí úpravě autorského zákona nazývala autorská licence. V tomto zákoně se s cílem sjednotit pojmy od tohoto označení upustilo. Základní ustanovení pro licence podle autorského zákona nalezneme v § 46 (§ 57 pak říká, že věci platné pro licence se vztahují i na podlicenční smlouvy), který ukládá základní povinnosti smluvnim stranám. Je zde smluvním stranám dávána značná volnost a vyjma licence výhradní není vyžadována smlouva písemná, písemná forma je vyžadována ještě v některých případech audiovizuálních děl (§ 63 a 64). Přestože není písemná smlouva vyžadována je v mnoha případech rozhodně vhodnější formou. Přestože volnost licencí vzrostla, nelze se vzdát svých práv a je zakázáno poskytnout oprávnění k užití, které není v době uzavření známo. Dále je, pokud není sjednáno jinak, předpokládán autorův nárok na odměnu, toto je dále rozvedeno § 49, kde je tato problematika rozvedena velmi podrobně a jednoznačně směřuje k přiznání přiměřené odměny. Dalším podstatným bodem je povinnost nabyvatele smlouvu užít (není-li stanoveno jinak), pokud by nabyvatel této povinnosti nevyužil může autor od smlouvy, za předpokladů definovaných § 53 odstoupit. Odstoupit od licence je za autora možné ještě podle § 54 (pro změnu přesvědčení) i zde jsou stanoveny podmínky, které nutí autora k serióznímu jednání a brání se tím zneužití tohoto ustanovení. Tento paragraf se podle § 66 nevztahuje na počítačové programy. Jak může licence, ve smyslu tohoto zákona, omezovat nabyvatele práv je řečeno § 50. Dle tohoto paragrafu může být způsob užití díla omezen místně, časově i množstevně, zákon zde zároveň říká co se považuje za standard není-li uvedeno jinak. V následujícím paragrafu (51) je řečeno, že nestanoví-li licenční smlouva jinak, nesmí nabyvatel upravovat a měnit dílo, jeho název, ani autora, pokud se nedá předpokládat, že by autor s takovými změnami souhlasil. Paragraf 55 řeší stav zániku licence a na koho licence přechází v případě zániku právnické osoby či smrti fyzické osoby, zde lze obecně říci, že není-li stanoveno jinak, přechází na dědice resp. právního nástupce.\n\nOhledně licencí lze rozlišit dva základní typy a to licenci výhradní a nevýhradní, zjednodušeně lze říci, že nevýhradní licence umožňuje dále vykonávat veškerá práv spojených s dílem, taková licence nemusí mít písemnou formu. Naopak písemná forma je vyžadovaná u licence výhradní, ta autorovi neumožňuje dále vykonávat práva, k nimž udělil výhradní licenci. Další podrobnosti jsou stanoveny v § 47, dále je potřeba brát zřetel k občanskému zákoníku (zejména § 35, § 44), ale i některá ustanovení obchodního zákona a v některých případech i k dalším zákonům. Jedna z nejčastějších smluv, která má řadu specifik je licenční smlouva nakladatelská, některé specifické problémy, které z tohoto vztahu mohou vznikat, jsou rozvedeny v § 56.\n\nZákon pomocí tzv. bezúplatných zákonných licencí také řeší, za jakých okolností a kdo může omezit autorská práva (např. svoboda panoramatu), přičemž je velmi důležité, že zákon říká, že tak lze činit pouze v jím určených případech. Ty musí být vždy prováděny pouze v odůvodnitelné míře.\n\nDo těchto licencí se řadí v první řadě citace (§ 31). Citace jsou umožněny Bernskou úmluvou (čl. 10 odst. 1 a 2), v jejímž duchu jsou definovány i v tomto zákoně. Citace se dělí na malé a velké, přičemž malé může ve svém díle užívat kdokoli, zatímco v určitých zákonem vymezených dílech (vědeckých, odborných, kritických nebo pro děl vyučovací účely) lze, pro objasnění jeho obsahu, použít i drobné dílo. K vědeckým a vyučovacím účelům lze použít i větší dílo. Vždy je nutné uvést autora, název díla, pramen a musí být zřetelně odlišena od díla. Ještě je třeba zmínit, že o tom, co je dílo vědecké, nerozhoduje jeho autor, ale forma jakou je psáno. Je pravděpodobné, že v této oblasti bude docházet ke změnám, neboť evropské právo (resp. právo EU) směřuje k jiným formulacím. Zajímavostí je, že v úpravě platné do 21. května 2006, nebyla zmíněna možnost užití ve smyslu § 18, která je od té doby uvedena v odstavci 2.\n\nDalším případem bezúplatné zákonné licence je tzv. katalogová licence, která umožňuje použít dílo, pro propagaci výstavy či prodeje, bez souhlasu autora (§ 32), i zde je nutno uvádět všechny náležitosti jako u citací.\n\nSpecifickým případem je užití díla umístěného na veřejném prostranství. Zde zákon jmenuje jakými způsoby (fotografie, film, atp.) může být takové dílo šířeno bez souhlasu autora, formy zde uvedené lze chápat taxativně. Rovněž v tomto případě je nutno uvádět náležitosti jako v předchozích případech.\n\nU všech těchto tzv. bezúplatných zákonných licencí zůstávají nedotčena autorská osobnostní práva (především nezasahování do díla).\n\nPo těchto obecných paragrafech jsou jmenovány případy, kdy se určitým lidem a organizacím umožňuje za určitých podmínek zasáhnout do autorských práv, ale právní konstrukcí těchto paragrafů to není jako zásah vnímáno. Jde především o úřední a zpravodajskou licenci (§ 34), zde zákonodárce dává v „odůvodnitelné míře“, právo užít díla k úřednímu účelu (a) a k účelu zpravodajství (b, c), písmenu \"c\" se lze vyhnout tím, že toto užití člověk zakáže. Paragraf 35 pak dává možnost za určitých podmínek používat díla školní, užívat díla pro školní účely, občanské a náboženské obřady. Dále pak vznikla tzv. knihovní licence, ta § 37 umožňuje archivu, knihovně, školskému zařízení atp. vytvořit kopii, kterou smí za určitých předpokladů i dále půjčovat. Půjčování je možné teprve od novelizace (č. 186/2006 Sb.) platné od 21. května 2006, dříve bylo možno takovou kopii zhotovit jen pro konzervační a archivní účely. Tento pararaf je nutno vidět ve světle několika dalších zákonů jako je např. knihovnický zákon (č. 257/2001 Sb.). Velmi důležitá jsou i ustanovení dalších odstavců, kde je definováno za jakých podmínek lze půjčovat audio a audiovizuální díla. Paragraf 38 umožňuje zhotovit kopii pro potřeby zdravotně postižených spoluobčanů, toto se však musí dít v rozsahu odpovídajícímu jejich postižení (Licence pro zdravotně postižené). Velmi důležitá věc je řešena § 38 písm. a), c), kde je řešena situace vznikající z technických záležitostí kolem počítačů, jedná se o prohlášení, že do autorského práva nezasahuje ten kdo náhodně nebo dočasně vytvoří elektronickou kopii, ovšem pouze za splnění té podmínky, že tato nemá samostatný hospodářský význam, nebo je součástí technologického postupu (tzv. Licence pro dočasné rozmnoženiny a nepodstatné vedlejší užití díla). V § 38 b je umožněno zhotovit fotografickou rozmnoženinu svého fotoportrétu, který byl zhotoven na objednávku, není-li smlouvou dáno jinak, může ji i nevýdělečně dále užívat (tzv. Licence pro fotografickou podobiznu). Dále je definována tzv. Licence k dílům užitého umění a dílům architektonickým a Licence pro sociální zařízení, která umožňuje nemocnicím, věznicím a obdobným zařízením využívat díla, které zhotoví záznamem vysílaných děl pro jejich potřeby. Tato licence neruší právo na odměnu autora dle § 25.\n\nDalším omezením je omezení autorského práva k databázi (§ 36), kde se toto vztahuje pouze na jejího oprávněného uživatele a zároveň se týká pouze stavu, kdy databázi používá pouze „za účelem přístupu k jejímu obsahu a pro běžné využívání jejího obsahu“. Toto vychází ze Směrnice 96/9/ES Evropského parlamentu a Rady EU. K databázím se samozřejmě vztahují i předchozí omezení, z databáze elektronické není možno pořizovat kopii pro vlastní použití.\n\nZvláštním druhem zákonné licence je tzv. úplatná zákonná licence, která se vztahuje k výkonným umělcům, je dána § 72 a definuje za jakých podmínek je a není možno užít jimi vytvořené dílo. Specifičnost těchto věcí je dána kolektivním správcem.\n\nBezúplatné zákonné licence platí i pro databáze a to ve smyslu § 92, kdy oprávněný uživatel její obsah využívá pro svou potřebu, vědecké nebo školní účely (nevýdělečně), nebo pro účely soudního řízení či veřejné bezpečnosti. Paragraf 94 pak odkazuje na ustanovení, která se týkají i databází. V některých situacích nastává tzn. kolektivní správa děl, která je řešena paragrafy 95–104, v těchto paragrafech je jsou popsány nejen případy, kdy je tato správa povinná (§ 96), ale i vzájemné vztahy z takovéto správy vyplývající (§ 100), princip kolektivního správce a smlouvy s tímto spojené (kolektivní a hromadné). Z této oblasti je patrně nejzajímavější § 104, kde jsou pravidla pro rozdělování odměn a § 103, který hovoří o možnostech, jak může ministerstvo kontrolovat kolektivní správce.\n\nSpecifickým druhem díla je zvukový záznam (§ 75) a audiovizuální dílo (§ 79), kdy práva výrobce takového záznamu definuje § 76 (resp. 80) a platnost předchozích paragrafů pak rekapituluje § 78 (resp. 82). Dále je stejným způsobem definován pojem vysílatel a vysílání (§ 83), čímž je míněno vysílání televizní a rozhlasové. Jejich práva jsou v § 84 a 86. U těchto případů se jedná o odkazy na paragrafy řešící problematiku práv obecněji, jde tedy o uzákonění faktu, že tato ustanovení se týkají také těchto specifických děl.\n\nK databázi má majetková práva (§ 90) pořizovatel databáze a na tato práva je pohlíženo jako na práva převoditelná, tato práva jsou ve smyslu práv předchozí tj. její sdělování veřejnosti jakýmkoli způsobem, tj. smí zveřejnit i pouze její podstatnou část. Co se jednotlivých děl, z nichž je databáze složena, týká, tak práva a povinnosti autora jsou nedotčena (§ 105).\n\nO tom, jak se autor může domáhat a jaké prostředky mu k tomu tento zákon dává, nás informuje paragraf 40 a 42, dále je (§ 41) definována možnost obrany majitele výhradních práv. Krajním případem, ke kterému může porušování Autorského zákona vést, je trestný čin popsaný v § 270 trestního zákoníku (40/2009 Sb.) a který vyjma propadnutí věci, zákazu činnosti nebo peněžitého trestu zná i trest odnětí svobody, který může za normálních okolností dosahovat až dvou let. Při naplnění kvalifikované skutkové podstaty může být uložen trest až osm let.\n\nZákon samotný je rozdělen na dvanáct částí a je doplněn jednou přílohou, přičemž vlastní zákon je obsažen v první části, ostatní části pak obsahují změny jiných zákonů (části 2 až 10), zrušovací ustanovení (část 11) a účinnost (část 12). Příloha obsahuje \"Sazebník odměn při opětném prodeji originálu díla uměleckého a v souvislosti s rozmnožováním díla pro osobní potřebu\".\n\nSamotná první část je rozdělena podle logických kapitol na šest hlav, které jsou dále děleny na jednotlivé díly. Před první hlavou je umístěn § 1, který se nazývá předmět úpravy a informuje o tom co tento zákon ošetřuje. Po tomto vymezujícím paragrafu již začíná hlava I. Jedná se o základní a také nejdelší část zákona, která nese název \"Právo autorské\" a pojednává tedy o autorských právech. Je logicky dělena na sedm dílů a obsahuje 66 paragrafů. První díl (§ 2–4) se zabývá samotnými předměty autorského práva a definuje nám co je dílo (§ 2), věci vyjmuté z právní ochrany (§ 3) a v § 4 pak rozlišuje a definuje pojmy zveřejnění a vydání díla. Díl druhý (§ 5–8) se jmenuje autorství a vysvětluje pojmy jako autor, spoluautor, atp. Třetí díl je rozdělen na sedm oddílů a zabývá se samotnými právy (osobnostními i majetkovými) jejich vznikem, dobou jejich trvání, atd. Tento díl začíná § 9 a končí § 28. Díl čtvrtý je rozdělen na tři oddíly (§ 29–39) a zabývá se volným užitím a zákonnými volnými licencemi. Díl pátý (§ 40–45) hovoří o ochraně práv. Díl šestý má tři oddíly (§ 46–57) ve kterých jsou upraveny smluvní typy a jejich obecné možnosti. Hlava I končí sedmým dílem, který se zabývá zvláštními ustanoveními jednotlivých typů děl, jedná se o § 58–66.\n\nHlava II obsahuje pět dílů (§ 67–86), přičemž jejím námětem jsou práva souvisící s autorským právem. V prvním dílu (§ 67–74) lze najít většinu náležitostí ohledně výkonného umělce. Ve druhém dílu (§ 75–78) je popsáno právo výrobce ke zvukovému záznamu, díl třetí (§ 79–82) pak obsahuje prakticky totožná ustanovení pro audiovizuální díla. Díl čtvrtý (§ 83–86) se týká práv televizních a royhlasových vysílatelů a díl pátý (§ 87) práva nakladatele.\n\nHlava III se týká výhradně databází a obsahuje § 88–94.\n\nHlava IV se zabývá výhradně kolektivní správou práv (§ 95–104).\n\nHlava V řeší paragrafem 105 souběh ochrany.\n\nHlava VI obsahuje přechodná a závěrečná ustanovení, tj. § 106 a 107.\n\nDalší části se zabývají změnami zákonů, které vznik tohoto zákona přinesl, jedenáctá část obsahuje zrušovací ustanovení a poslední, dvanáctá, část obsahuje účinnost. Poté je již pouze příloha.\n\nZákon v původním znění byl účinný do 22. května 2005, kdy začala být účinná novela č. 81/2005 Sb., 22. března 2006 začala být účinná novela č. 61/2006 Sb, která platila do dne 21. května 2006, od kdy začala účinná č. 216/2006 Sb. jejíž platnost je do 31. prosince 2006. Poté vstoupila v účinnost č. 186/2006 Sb.\n\nK autorskému zákonu se vztahuje velké množství zákonů, mezinárodních smluv, které Česká republika ratifikovala, těmito dokumenty a organizacemi je ovlivněno české autorské právo, jeho působnost. Lze z nich odhadovat další vývoj a jsou nezbytné pro správné chápání jednotlivých aspektů autorského práva.\n\nSouvisející právní předpisy s autorským zákonem ČR v aktuálním konsolidovaném znění:\n\n\nEvropského pojetí autorského práva se dotýká řada směrnic vydávaných EU, které nemají sice platnost zákona, nicméně se pokouší o obecné sladění zákonů členských států a promítají se tak do jednotlivých zákonů, ohledně autorského práva lze za nejdůležitější označit patrně tyto.\n\n\n\n\n"}
{"id": "100934", "url": "https://cs.wikipedia.org/wiki?curid=100934", "title": "Basso continuo", "text": "Basso continuo\n\nBasso continuo, zkráceně continuo, také číslovaný bas, nebo generální bas (francouzsky: \"basse chiffrée\", německy: \"Generalbass\") je způsob vytváření (realizace) harmonické struktury skladby, při němž nástroj nebo skupina nástrojů hraje basovou linii a nad ní improvizuje harmonii podle číselných údajů skladatele.\n\nTento způsob notového zápisu byl používán zcela universálně po celé období hudebního baroka, tj. přibližně v letech 1600 až 1750. Nástroji či skupině nástrojů se říká \"continuo\". Skladatelé nikdy nepředepisovali, které nástroje má skupina obsahovat, ani se nezabývali detaily skutečného provedení zápisu. To bylo zcela ponecháno na vůli interpretů, nicméně nejméně jeden z nástrojů continua musel být schopen akordické hry. Nejčastěji to bývalo cembalo nebo varhany, ale také loutna, theorba, kytara nebo harfa. Dále skupina zpravidla obsahovala nástroje znějící v basovém rejstříku jako violoncello, kontrabas, violone, violu da gamba nebo fagot. V současných realizacích barokních skladeb je nejčastěji v instrumentální hudbě používána kombinace cembalo a violoncello a v chrámové hudbě varhany.\n\nZákladem je basová linie, tj. sled nejhlubších tónů, které mají být hrány. Pokud u noty nebyly uvedeny žádné číselné údaje, bylo na vůli interpreta hrát pouze tuto notu nebo celý kvintakord postavený na této notě. Např. byla-li v notovém zápise skladby komponované ve stupnici C-dur uvedena nota C, pak interpret dopnil noty E a G. Byla-li to nota E, pak doplnil G a H. Pokud byla nota doprovázena čísly, pak to znamenalo, že k základní notě je nutno hrát ještě další noty v pořadí daném číselným zápisem.\n\nNapř. zápis:\n\nznamenal, že k základní notě C je nutno hrát kvartu a sextu k tónu C, tedy akord CFA, což je vlastně druhý obrat akordu F-dur.\n\nPodrobnosti lze nalézt např. v práci Roberta Kelleyho\n\nDnešní čtení těchto zápisů je ovšem komplikováno dobovými zvyklostmi, které se v průběhu let měnily; navíc každý skladatel používal své vlastní zkratky, které bychom mohli přirovnat k samoznakům v těsnopise, proto realizace barokních skladeb není úplně jednoduchou záležitostí.\n\nJiž v období klasicismu přestali skladatelé ponechávat na interpretovi vedení doprovodných hlasů a předepisovali konkrétní instrumentaci i přesný notový zápis. Nejdéle se udržel zápis pomocí číslovaného basu v chrámových skladbách, zejména v partech pro varhany. Nalezneme jej ještě i ve mších takových skladatelů jako byli Anton Bruckner, Ludwig van Beethoven nebo Franz Schubert.\n\nInterpreti barokní doby byli natolik zkušení, že byli schopni prakticky z listu realizovat basso continuo. V dnešní době zpravidla umělecký vedoucí souboru předepíše konkrétní realizaci zápisu a realizace je považována za autorský podíl a autor je také zpravidla jmenovitě u provedení uveden. Mezi realizátory barokních skladeb v Česku patří např. Milan Munclinger nebo Miroslav Venhoda.\n\nV jisté zjednodušené formě se s číslovaným basem setkáváme dodnes. Jsou to všem dobře známé akordové značky používané nejčastěji kytaristy při doprovodu populárních písní, ale stejně dobře je využívají klavíristé i harmonikáři a zejména hráči na elektronické klávesové nástroje.\n\n\n\n"}
{"id": "100941", "url": "https://cs.wikipedia.org/wiki?curid=100941", "title": "Seznam skladeb pro violoncello", "text": "Seznam skladeb pro violoncello\n\n\n"}
{"id": "100948", "url": "https://cs.wikipedia.org/wiki?curid=100948", "title": "Čert na koze jel", "text": "Čert na koze jel\n\nČert na koze jel je název šestého alba skupiny Kabát. Bylo vydáno roku 1997 a je na něm 17 skladeb. Jedná se o album ze kterého skupina málokdy či skoro vůbec nezahraje ani jednu píseň. Kvůli přebalu desky a také skladby \"Satan Klaus\" se vedly spekulace že čert na přebalu desky je podobný tehdejšímu předsedovi vlády Václavu Klausovi. M.Špalek později uvedl že je jen podobný ale nešlo o žádný výsměch. \n\nhttps://www.kabat.cz\n\nhttps://www.youtube.com/watch?v=trjk1qn0I3Y\n"}
{"id": "100951", "url": "https://cs.wikipedia.org/wiki?curid=100951", "title": "Donald Tusk", "text": "Donald Tusk\n\nDonald Franciszek Tusk (* 22. dubna 1957 Gdaňsk) je polský politik kašubské národnosti, mezi roky 2014 až 2019 předseda Evropské rady a v letech 2003 až 2014 předseda Občanské platformy. V letech 2007–2014 působil jako nejdéle sloužící předseda vlády třetí republiky, když stál v čele svého prvního a druhého kabinetu.\n\nTusk se narodil v Gdaňsku v katolické rodině, která patřila k národnostní menšině Kašubů. Jeho otec Donald Tusk (1930–1972) byl truhlář, matka Ewa (1934–2009) pracovala jako zdravotní sestra. Jeho dědeček Józef Tusk (1907–1987) byl námořník, železniční úředník a houslař. 19. března 1940 byl uvězněn v koncentračním táboře Neuengamme u Hamburku. V srpnu 1942 byl propuštěn a 2. srpna 1944 jako občan Třetí říše povolán do Wehrmachtu. Nejdříve byl nasazen v Kuronsku a později budoval zákopy v Dánsku. Později přešel na stranu Spojenců, aby mohl bojovat v polské západní armádě. Minulost Józefa Tuska byla negativně použita proti Donaldu Tuskovi při prezidentské kampani v roce 2005. Dědeček z matčiny strany Franciszek Dawidowski zase pracoval při budování Hitlerova Vlčího doupěte, kde při atentátu 20. července 1944 utrpěl zranění, při kterém přišel o oko.\n\nJméno Donald získal po otci a ten tak byl pojmenován podle přítele své matky, kterého poznala ve Skotsku. V rozhovoru pro izraelský deník Haarec popsal postavení kašubské menšiny jako skupiny obyvatel, která byla neustále v podezření jak u nacistů, tak u komunistů z neloajality. Sám se však o svých kašubských kořenech dozvěděl až během studií historie. Dům rodičů stál v těsné blízkosti gdaňských loděnic. Mohl tak sledovat, jak státní moc zasahuje proti loděnickým dělníkům. V roce 1976 maturoval na gdaňské střední škole Mikuláše Koperníka. Během studií se v roce 1978 oženil s Małgorzatou Sochackou. Roku 1980 ukončil studium historie na gdaňské univerzitě po obhajobě diplomové práce na téma Józef Piłsudski. Na univerzitě pomáhal zakládat studentský výbor Solidarity a později místní nezávislé sdružení studentů. Začal pracovat jako novinář, spolupracoval s nezávislými odbory a s kašubským aktivistou, spisovatelem a novinářem Lechem Bądkowskim (1920–1984). Tusk měl zakázáno být zaměstnán ve státních firmách. Do novin pak přispíval pod pseudonymem Anna Barycz. Napsal první kašubský slovník pro děti a také několik knih o historii Gdaňsku. S přáteli založil firmu Swietlik na natírání továrních komínů, kde pracoval 7 let.\n\nSpoluzakládal středově konzervativní, liberálně katolickou politickou stranu Liberálně demokratický kongres (\"Kongres Liberalno-Demokratyczny\"), která měla kořeny v polské Solidaritě. V roce 1990 se stal předsedou této strany. Prosazoval tržní hospodářství, decentralizaci a evropskou integraci. Se sloganem \"Ani vlevo, ani vpravo - pouze rovnou do Evropy\" získala jeho strana 8 % hlasů ve volbách v roce 1991 a Tusk usedl v polském Sejmu. Při volbách v roce 1993 se strana nedostala do Sejmu. V březnu 1994 se sloučila s Demokratickou unií (\"Unia Demokratyczna\") v Unii Svobody (\"Unia Wolności\"). Tusk se stal místopředsedou strany a při volbách v roce 1997 byl opět zvolen do Sejmu, kde působil jako náměstek předsedy senátu. V roce 2001 se Unie Svobody sloučila se stranou Akcja Wyborcza Solidarność pod novým názvem Občanská platforma. Po volbách ve stejném roce se stala největší opoziční silou a Tusk byl zvolen místopředsedou Sejmu a v roce 2003 i předsedou strany. V roce 2005 kandidoval v prezidentských volbách, ve kterých nakonec zvítězil Lech Kaczyński ze strany Právo a spravedlnost (\"Prawo i Sprawiedliwość\").\n\nV roce 2007 Občanská platforma zvítězila ve volbách a prezident Lech Kaczyński pověřil Tuska sestavením vlády. Ten se v listopadu stal 14. premiérem třetí Polské republiky. Vítězství strana zopakovala i při parlamentních volbách roku 2011. V roce 2014 byl nejdéle sloužícím polským premiérem od roku 1989. V květnu 2010 byl v Cáchách oceněn Cenou Karla Velikého.\n\nNa summitu Evropské unie (EU) 30. srpna 2014 byl Donald Tusk jmenován předsedou Evropské rady. 9. září 2014 podal i s celou tehdejší polskou vládou demisi. Od 1. prosince 2014 se tak po Hermanu Van Rompuy stal novým tzv. evropským prezidentem. V březnu 2017 byl v této funkci Evropskou radou na dalšího 2,5 roku přes odpor vlády Beaty Szydłové potvrzen.\n\nV listopadu 2017 přirovnal Tusk Polsko pod vládou strany Právo a spravedlnost (PiS) k „putinovskému Rusku“. Polská premiérka Beata Szydłová na to reagovala slovy: „Donald Tusk jako předseda Evropské rady pro Polsko nic neudělal. Dnes zneužívá svůj post k útoku na polskou vládu, čímž útočí na Polsko.”\n\nNa zasedání Evropské rady v Bruselu dne 14. prosince 2017 vzbudil Tusk pozornost svým nekonformním postojem k otázce tzv. uprchlických kvót. Prohlásil, že politika kvót, kterou prosazuje Evropská komise zvláště vůči zemím tzv. Višegrádu, je neúčinná a rozděluje Evropskou unii. Za toto vyjádření byl Tusk některými evropskými politiky tvrdě kritizován.\n\nV roce 1978 se Donald Tusk oženil s Małgorzatou Sochackou. Manželé mají bydliště v Sopotech. Tuskova manželka vystudovala také historii. Syn Michał (* 1982) pracoval v deníku Gazeta Wyborcza, později na gdaňském letišti v marketingovém oddělení. Dcera Katarzyna (* 1987) působí v zábavních pořadech televize Polsat. Mezi Tuskovy koníčky patří fotbal.\n\n\n\n"}
{"id": "100953", "url": "https://cs.wikipedia.org/wiki?curid=100953", "title": "Pacov", "text": "Pacov\n\nPacov ( ) je město v okrese Pelhřimov v Kraji Vysočina, 17 km severozápadně od Pelhřimova, na západním okraji Českomoravské vysočiny. Žije zde obyvatel. Jeho historické jádro je městskou památkovou zónou. Patří k němu místní části Jetřichovec, Velká Rovná, Bedřichov, Roučkovice a Zhoř. Při jihovýchodním okraji města protéká Kejtovský potok, který je pravostranným přítokem řeky Trnavy.\n\nPacovem prochází 15. stupeň východní délky, který je nultým poledníkem pásma středoevropského času. Od roku 2000 se v Pacově každoročně pořádá vícežánrový festival \"Pacovský poledník\".\n\nNejstarší písemné zmínky o Pacově pochází z počátku 14. století, hmotné doklady jsou však ještě mnohem starší. 15. a 16. století bylo obdobím prvního rozkvětu – Pacov totiž obdržel první městská privilegia. Právo volby purkmistra, užívání pečeti a znaku získalo město roku 1519. Roku 1597 byl Pacov povýšen na panské město. Po krátkém období vlády Jana staršího Černína z Chudenic přešlo město do majetku Zikmunda Jana Myslíka z Hyršova. Na základě jeho závěti se panství i město stalo majetkem církevního řádu bosých karmelitánů (řád byl zrušen za josefínských reforem).\n\nAž v polovině 19. století došlo znovu k oživení hospodářského, kulturního a spolkového života. V tomto období má svůj základ také současná průmyslová výroba – strojírenství pro potravinářský průmysl (mědikovectví), stejně tak jako drobná kožená galanterie. Roku 1888 došlo k otevřené českomoravské transverzální dráhy. Tím Pacov získal rychlejší spojení se světem. Pravděpodobně na začátku 20. století vznikla první myšlenka založení mezinárodní motocyklové federace. Ta byla uskutečněna 22. prosince 1904 v Paříži na prvním kongresu FIM. O dva roky později se na Pacovském okruhu jely první mezinárodní závody.\n\nPo roce 1918 docházelo po hospodářské stránce především k rozvoji truhlářství. K propagaci kvalitního pacovského nábytku sloužily i dobře organizované nábytkářské trhy. 20. a 30. léta 20. století jsou spojená se jménem nejznámějšího pacovského rodáka – tím je Antonín Sova. Návštěvy básníka byly pro město vždy výjimečnou kulturní událostí. Německá okupace a druhá světová válka znamenaly především ztráty na životech. Ve městě bylo poměrně hodně židovských obyvatel. Většina z nich se však z Osvětimi, Terezína a dalších táborů nevrátila.\n\nV poválečných letech došlo v Pacově k oživení jak podniků a živností, tak i kulturního a společenského života. Po roce 1948 přišla vlna znárodňování a načas ustala i spolková činnost. V 60. až 80. letech 20. století došlo k podstatnému rozšíření podniků s tradiční výrobou. Vznikaly i podniky nové. V této době byly také vystavěny nové školní budovy, sídliště a poliklinika s lékárnou.\n\nMístní občan Michal Čeřen se rozhodl vykonat pouť do Jeruzaléma. Prohlásil, že pokud se do roka nevrátí, má být za jeho peníze pořízen nový zvon pro místní kostel sv. archanděla Michaela a statek prodán ve prospěch chudiny. Dlouhá léta byl pryč, když náhle začal jeho zvon sám od sebe zvonit. Lidé viděli, že se z ciziny vrací starý Michal Čeřen. Dobelhal se ke svému domu, na jehož prahu vysílením zemřel a jeho zvon ustal ve zvonění.\n\nV Pacově vznikla roku 1904 myšlenka založení Mezinárodní motocyklové federace (FIM) a na historickém okruhu z roku 1906 se pořádají VETERAN RALLYE. Na nedalekém hradě Kámen lze navštívit expozici motocyklů od veteránů až po soudobé stroje.\n\nPacovem prochází 15. stupeň východní délky, který je nultým poledníkem pásma středoevropského času. Každoročně se na začátku července koná festival \"Pacovský poledník\".\n\nPacov tvoří části obce Bedřichov (Friedrichshof), Jetřichovec (Jetrichowitz), Pacov (Patzau), Roučkovice (Rautschkowitz), Velká Rovná (Groß Rowna) a Zhoř (Shorsch) a sídelní jednotky Bedřichov, Hrádek u Pacova, Chroustky, Jetřichovec, K oboře, K Trucbabě, Na Propadě, Pacov-střed, Roučkovice, Trucbaba, U nádraží, V hnízdech, Velká Rovná a Zhoř.\n\n\n\n\nPůvodně hrad založený ve 13. století byl v 16. století přestavěn na rozlehlý opevněný zámek, který však až do 1. poloviny 18. století obsahoval četné části původního hradu.\n\nMezi významné majitele patřil rod rytířů Španovských z Lisova a od 40. let 17. století Zikmund Jan baron Myslík z Hyršova – císařský generál-polní podmaršálek, komorník arcivévody Leopolda Viléma a válečný rada. Roku 1708 přišel do Pacova (dle jeho odkazu) z Prahy řád bosých karmelitánů. Ten po roce 1718 postupně změnil šlechtické sídlo v klášter s kostelem sv. Václava. Kilián Ignác Dientzenhofer, slavný architekt, navrhl roku 1739 plány na další stavební úpravy. Za vlády Josefa II. byl roku 1787 klášter zrušen a budova se znovu užívala jako šlechtický zámek. V 19. století bylo ubouráno vstupní křídlo, vnitřní nádvoří zaniklo a zámek se otevřel do města pěkným čestným dvorem.\n\nČást zámku posléze sloužila i jako škola a byt pro učitele (v 60. letech 19. století). Tehdy se v rodině učitele Jana Sovy narodil dne 26. února 1868 básník Antonín Sova. Do května roku 1945 vlastnila pacovský zámek rodina Weissů z Tessbachu, poté zámek přešel pod státní správu. Roku 1947 ho obsadila vojenská posádka ČSR, která zdevastovaný objekt opustila roku 1992. Teprve roku 1997 byl zámek převeden do majetku města, jenž zámek vzorně obnovilo a opět jej zpřístupnilo veřejnosti.\n\nV dnešní době zde sídlí Městský úřad Pacov, Městská knihovna, Městské muzeum Antonína Sovy a Turistické informační centrum.\n\nMezi dominanty Pacova patří také děkanský chrám sv. Archanděla Michaela, který se nachází na náměstí Svobody. Založen byl ve 13. století. Z původní stavby je zachována věž a půdorys. Do dnešní podoby byl přestavěn ve druhé polovině 15. Století. Většina maleb v interiéru je ze 2. poloviny 16. století. Severní a západní empora v lodi stejně jako zbytky malby pochází z počátku 17. století. Mobiliář chrámu je z větší části barokní. V lodi je osazen raně gotický žulový náhrobek ze 13. století na památku zakladatele pacovského hradu – Hrona z Pacova. Ve zdi po obvodu kostela jsou vsazeny i další náhrobní desky. Věž byla do soudobé výšky dostavěna až v 70. letech 19. století. Vnější oprava byla dokončena v roce 1997.\n\nMěstské muzeum Antonína Sovy bylo založeno jako historické muzeum v roce 1908 prof. Ferdinandem Pakostou. Ve 30. letech 20. století se muzejní sbírky rozšířily o literární pozůstalost básníka Antonína Sovy a později i o pozůstalosti dalších významných rodáků – malíře Jana Autengrubera a Jana Vojny a divadelníků Jiřího Frejky a Saši Machova.\n\nMuzeum se nyní nachází v prostorách pacovského zámku. Návštěvníci mohou vidět stálou expozici, která zahrnuje galerii Jana Autengrubera, dějiny Pacova, síň básníka Antonína Sovy a motocyklový sport v Pacově. Pro milovníky umění muzeum připravuje i časté krátkodobé výstavy.\n\nŽidovský hřbitov v Pacově byl založen roku 1680. Nejstarší zachovalé náhrobky pocházejí z 18. století. Nachází se v Myslíkově ulici, na okraji města u silnice vedoucí do Hořepníka. Hřbitov je součástí městské památkové zóny Pacov.\n\nPacovská synagoga byla postavena na počátku 19. století v klasicistním slohu s pseudorománskými prvky. Stojí uvnitř domovního bloku mezi Hronovou ulicí a náměstím Svobody. Budova je nyní ve vlastnictví neziskové organizace Tikkun Pacov, z. s., která usiluje o její zrenovování a dlouhodobé využívání k osvětovým a kulturním účelům. Veřejnosti je přístupná v rámci občasných akcí pořádaných spolkem.\n\nKaple sv. Anny byla postavena v barokním stylu v letech 1701–1703. Postavena byla kvůli údajně zázračnému pramenu vody. Přestavěna byla ve druhé polovině 18. století do podoby, v jaké je dnes. Zevní osmiboký kruhový půdorys kaple pochází z poloviny 18. století. Kopule je vymalovaná malbou znázorňující pohled na Pacov počátkem 18. století. Uvnitř se nachází rokokový oltář z 18. století.\n\nPůvodně hřbitovní osmiboký kostelík, který byl přestavěný a podstatně rozšířený hraběnkou Johanou Eusebií Barborou ze Ždáru v letech 1681–1682. Hlavní oltář je stylem barokní s obrazem sv. Barbory, jako ochranitelkou ve smrtelném nebezpečí a jmenovkyní patronky. K původnímu vybavení patří kazatelna, varhany pravděpodobně z poloviny 18. století.\n\nPark Antonína Sovy se nachází u silnice z Pacova směrem na Lukavec. Roku 1934 byl v parku vztyčen kamenný pomník. V něm je uložena urna s básníkovým popelem. Nápis na desce zní „Kruh se uzavírá“.\n\n284 německých vojáků zemřelých v zajateckém táboře u Pacova po druhé světové válce odpočívá na zřízeném pietním místě – vojenském hřbitově. Hřbitov se nachází u silnice za Pacovem směrem na Eš.\n\n\n\n\n"}
{"id": "100958", "url": "https://cs.wikipedia.org/wiki?curid=100958", "title": "Nelly Furtado", "text": "Nelly Furtado\n\nNelly Kim Furtado (* 2. prosince 1978, Victoria, Kanada) je kanadská zpěvačka, textařka, instrumentalistka, hudební producentka a příležitostná herečka. První velký úspěch zaznamenala v roce 2000 s albem \"Whoa, Nelly!\", za které obdržela i prestižní cenu Grammy díky songu \"I'm Like a Bird\". Po narození dcery v roce 2002 se vrátila na hudební scénu s albem \"Folklore\", kde hlavní pozornost vzbudil singl \"Força\" (často psáno nesprávně \"Forca\"), který byl oficiální hymnou k mistrovství Evropy ve fotbale 2004 v Portugalsku. V létě 2006 vydala své třetí album nazvané \"Loose\", na kterém jsou i velmi úspěšné hity \"Maneater\" nebo \"Promiscuous\".\n\nZnáma je hlavně svým experimentováním s různými hudebními nástroji, díky němuž na svých albech představuje rozmanitou hudbu a míchání různých stylů a kultur.\n\nNarodila se ve městě Victoria a pochází ze tří dětí. Dětství prožila ve Victorii (Britská Kolumbie, Kanada). Její rodiče Maria Manuela a Antonio Jose Furtado pocházejí z Azorských ostrovu (Portugalska). Jméno dostala po sovětské gymnastce Nelli Kimové.\n\nJejí rodiče emigrovali z Portugalska do Kanady na konci 60. let. Rodiči byla společně se sourozenci vedena ke vztahu k oběma kulturám, a proto umí i výborně portugalsky.\n\nToto mísení kultur od dětství na ni mělo vliv, první písničky, které skládala, byly vesměs dvojjazyčné. Později se ve škole začala učit i španělsky a hindsky.\nJelikož její rodiče neměli mnoho peněz, chodila od mladých let do práce, se svou matkou pracovala jako pokojská, později dostala místo hospodyně. Jak později přiznala v jednom rozhovoru, toto ji pomohlo objevit své pravé já a navedlo ji na pozitivní cestu.\n\nPoprvé vystupovala v kostele se svou matkou při oslavách \"portugalského dne\". Když jí bylo devět, začala se učit hrát na pozoun a ukulele, později i na kytaru a klávesy.\n\nVe dvanácti letech začala hrát ve své první skupině. Zpívali tehdy portugalsky a texty psala Nelly. V pozdějších letech jí začali hlavně ovlivňovat různí DJové a rappeři. Během návštěvy Toronta v roce 1996 se potkala s kanadskou hip-hopovou kapelou \"Join to Ranks\" a to ji nejvíce ovlivnilo. V létě 1996 se dala dohromady s duem \"Nelstar\" a \"Newkirk\" a společně začali koncertovat. O pár let později se všichni osamostatnili a Nelly nahrála pár demo nahrávek, se kterými začala obcházet hudební nakladatelství, nejvíce pozornosti se těšila v nakladatelství DreamWorks.\n\nK natočení svého debutového alba přizvala producenty Geralda Eatona a Briana Westa, kteří jí pomohli k vydání alba v říjnu 2000. Hlavní úspěch zaznamenaly na tomto albu první tři singly, které se jmenovaly \"I'm Like a Bird\", \"Turn off the Light\" a \"…On the Radio (Remember the Days)\". V roce 2002 obdržela 4 nominace na prestižní ceny Grammy, nakonec dostala jeden gramofon a to za nejlepší ženskou nahrávku za píseň \"I'm Like a Bird\". Mimoto byla Furtado kritiky chválena za směsici různých zvuků a žánrů. Prestižní časopis \"Slant\" označil album za „rozkošné a svěží“. Úspěšnou desku završila úspěšným turné, které absolvovala společně s Mobym.\n\nPředtím, než vydala své druhé album, porodila své první dítě, dcerku, která dostala jméno Nevis. Album Folklore vyšlo v listopadu 2003 a hodně songů bylo napsáno ve vzpomínce na bezstarostné dětství, jeden ze songů, \"Childhood Dreams\", věnovala i své malé dcerce. Nejvíce do povědomí posluchačů se vryl song s názvem \"Força\", který zpívá ve své rodné portugalštině a který se stal oficiální hymnou Mistrovství Evropy ve fotbale 2004. Píseň zazpívala i před finále, které se konalo 4. července 2004 v Lisabonu. Dalšími významnými písněmi se staly balada \"Try\" nebo pilotní \"Powerless (Say What You Want)\".\n\nAlbum ale nebylo tak úspěšné jako její debut, vina padla na vydavatelství s tím, že jej málo propagovala, proto koncem roku 2005 odešla od nakladatelství DreamWorks ke Geffen Records.\n\nJejí třetí album vyšlo v červnu 2006 a podařilo se mu navázat úspěch prvního \"Whoa, Nelly\". Zpěvačka se dala do spolupráce s mnoha významnými umělci jako jsou Timbaland nebo Juanes. A podařilo se jí to, co ještě žádnému umělci. V Evropě vydala song s názvem \"Maneater\" načež v Americe song, který se jmenoval \"Promiscuous\", a s oběma v jednom týdnu vedla jak prestižní hitparádu v Británii, tak v USA.\n\n\n\n\n"}
{"id": "100964", "url": "https://cs.wikipedia.org/wiki?curid=100964", "title": "Fala aí!", "text": "Fala aí!\n\nPo úspěšném turné po Brazílii v průběhu karnevalu v roce 2006 se Fatboy Slim rozhodl vydat exklusivní album pro tuto zemi, která ho přijala velmi kladně. Toto album dokáže na jakémkoliv místě vytvořit dobrou party atmosféru. Sám Fatboy Slim o Brazílii řekl:\"„I love Brazil. I love the Brazilians!“\". Karneval, kterého se zúčastnil, považuje za jeden z jeho nejlepších momentů vůbec.\n\n"}
{"id": "100965", "url": "https://cs.wikipedia.org/wiki?curid=100965", "title": "Hvězdicový motor", "text": "Hvězdicový motor\n\nHvězdicový motor je koncepce pístového spalovacího motoru s válci rozmístěnými okolo klikové skříně v kruhu. U jednodušších a méně výkonných motorů jsou válce pouze v jedné rovině (tj. hvězdici) kolmé k ose klikového hřídele tak, že sousední válce spolu svírají stejný úhel. Dříve (ještě po druhé světové válce) byly motory s tímto uspořádáním válců rozšířené v roli pohonných jednotek letadel. Podstatně méně časté (či spíše zcela okrajové) bylo jiné užití, například u vozidel, ale některé typy amerických tanků za druhé světové války byly poháněny upravenými leteckými hvězdicovými motory.\n\nJako ventilový rozvod se používá OHV. Ovšem na rozdíl od motorů řadových zde není použito vačkových hřídelů, nýbrž jen jediný vačkový kotouč (viz animace funkce rozvodu OHV vpravo s popiskou \"časování ventilů; rozvodový systém\"; vačkový kotouč se může otáčet buď ve stejném smyslu jako hřídel klikový, nebo ve smyslu opačném; pro druhý případ viz následující vysvětlení, doplněno výše již zmíněnou animací funkce rozvodu). Vačkový kotouč s vačkami se otáčí \"(p-1)\"krát pomaleji než kliková hřídel motoru a opačným směrem, kde p je počet válců motoru. Excentr obsahuje \"(p-1)/2\" sacích a výfukových vaček, takže například pětiválcový motor bude mít excentr se dvěma sacími a dvěma výfukovými vačkami a bude se otáčet 4x pomaleji nežli kliková hřídel. Vačky pohybují rozvodovými tyčkami, jejichž pohyb je přenášen vahadly na ventily.\n\nChlazení těchto motorů je až na naprosto bezvýznamné výjimky vzduchem. Vzduchem chlazené motory bývají opatřeny \"deflektory\" (usměrňovacími plechy), které zajišťují rovnoměrnější chlazení po obvodu válce (mj. se tak válec při provozních teplotách méně deformuje; válec s nikoli čistě kruhovým vrtáním za provozu trpí zvýšeným opotřebením).\n\nHvězdicový motor může být být uspořádán i s více, než jen s jednou hvězdicí (zde ovšem nejde o motory víceřadé, nýbrž, kupříkladu, dvou- či čtyřhvězdicové). V letech po druhé světové válce také vznikla řada čtyřdobých vznětových šesti- a osmihvězdicových motorů určených k pohonu lodí. Spojením dvou osmihvězdicových 56válcových motorů dokonce byl vyroben lodní hvězdicový 112-válec o objemu 382,82 litru. Fakticky ovšem šlo pouze o spojení dvou výstupním hřídelem proti sobě postavených samostatných motorů, které měly společnou redukční převodovku; oba motory pracovaly nezávisle na sobě a podle potřeby mohl pracovat i jen jeden z nich. Jednalo se o lodní čtyřdobé vznětové motory s vodním chlazením, v každé hvězdici bylo po sedmi válcích. Vznikly tak šestihvězdicový 42-válec a osmihvězdicový 56-válec, při shodných parametrech vrtání válce 160 mm a zdvihu pístu 170 mm měly tyto motory zdvihový objem 143,55 litru, resp. 191,41 litru.\n\nPočet válců závisí na počtu pracovních dob motoru. V drtivé většině případů se používá čtyřdobý cyklus, proto musí být počet válců každé řady lichý, aby vycházelo zapalování. Na animované ukázce v pořadí válců: 1-3-5-2-4-1-.\n\n"}
{"id": "100972", "url": "https://cs.wikipedia.org/wiki?curid=100972", "title": "Pythagorejské ladění", "text": "Pythagorejské ladění\n\nPythagorejské ladění je v hudbě způsob ladění, odvozený od intervalu čisté kvinty s poměrem frekvencí 3:2.\n\nZa tvůrce pythagorejského ladění je pokládán řecký filosof a matematik Pythagoras. Je však pravděpodobné, že systém ladění založený na číselném poměru 3:2 znali již Babyloňané a před nimi Sumerové. V Číně popsal tento typ ladění dle legendy Ling Lun již kolem roku 2000 př. n. l.\n\nV pythagorejském ladění jsou všechny tóny stupnice (v rámci oktávy) získány pomocí skládání intervalu kvinty s případným posunutím o jednu nebo více oktáv.\n\nMá-li základní tón relativní frekvenci 1, má o kvintu vyšší tón frekvenci 3:2. Tón o další kvintu vyšší má frekvenci (3:2)×(3:2)=9:4. Tón o kvintu nižší než základní tón má frekvenci 2:3, tón o další kvintu nižší má frekvenci (2:3)×(2:3)=4:9. Dvěma kvintovými kroky nahoru a dolů získáme tedy 5 tónů s frekvencemi 4:9, 2:3, 1:1, 3:2 a 9:4.\n\nTón 9:4 leží výše než oktáva k základnímu tónu (9:4 je větší než 2:1). Snížíme ho proto o oktávu (frekvenci vydělíme dvěma) a získáme tón s frekvencí 9:8. Podobně o jednu oktávu zvýšíme tón 2:3, ležící pod základním tónem, a dostaneme tón s frekvencí 4:3. Nejnižší tón zvýšíme o dvě oktávy a získáme tón 16:9. Nová řada v rozsahu oktávy tvoří pětitónovou stupnici – pentatoniku: 1:1, 9:8, 4:3, 3:2 a 16:9.\n\nV oktávě máme tyto intervaly:\n\nMezi sousedními tóny jsou intervaly 9:8 (velká sekunda) nebo 32:27 (malá tercie).\n\nDalším kvintovým krokem nahoru a dolů a přemístěním nových tónů do základní oktávy vytvoříme diatonickou stupnici, tvořenou sedmi tóny: 1:1, 9:8, 32:27, 4:3, 3:2, 27:16, a 16:9.\n\nZákladní tón můžeme označit jako D a následující tóny dnes obvyklým způsobem. Vytvořená stupnice je dórský modus s následující intervalovou strukturou:\nDiatonickou transpozicí všech tónů o sekundu níže získáme základní durovou stupnici (C dur):\nPodobně lze vytvořit mollovou stupnici od tónu A a další mody.\n\nDalšími kvintovými kroky od krajních tónů lze získat další tóny a intervaly. Jelikož formula_1 pro libovolná dvě přirozená čísla \"n\" a \"m\", lze provést libovolný počet kvintových kroků a každý nový tón bude mít i po případných oktávových posunech jinou výšku než tóny, vytvořené dříve.\n\nPo dvanácti krocích získáme následující tóny:\n\nMezi tóny Eb a D# je velmi malá vzdálenost 531441:524288 = 1.0136…, což je asi 23,5 centů, tedy necelá čtvrtina půltónu. Tento interval se nazývá Pythagorejské koma, někdy též Ditonické koma.\n\nPokud rozdíl mezi tóny Eb a D# zanedbáme, provedeme enharmonickou záměnu a namísto tónu D# použijeme tón Eb, postačuje nám 12 tónů Eb až G# pro vytvoření chromatické stupnice. V této stupnici jsou všechny kvinty čisté, pouze kvinta mezi tóny G# a Eb je o Pythagorejské koma menší a proto zní velmi rozladěně. To způsobuje obtíže při hraní hudby, modulující do vzdálených tónin. Pro omezení tohoto problému bylo vytvořeno mnoho temperovaných ladění.\n\nPočet stupňů v oktávě však nemusí být omezen na 12. Např. po 41 kvintových krocích je mezi krajními tóny vzdálenost 19,84 centů, což je trochu méně než Pythagorejské koma. Výrazně lepší situace nastane po 53 krocích, kdy vzdálenost mezi krajními tóny je jen 3,62 centů. Kvinta menší o necelé 4 centy je velmi dobře použitelná, 4 centy by případně bylo možné snadno „vytemperovat“ a vytvořit tak např. rovnoměrně temperovanou 53 tónovou stupnici. Ta by byla velmi dobrou aproximací Pythagorejského ladění. Její nevýhodou je však příliš velký počet tónů v oktávě, který by působil technické potíže při stavbě hudebních nástrojů a hře na ně.\n\nPythagorejská velká tercie má 81:64 a malá tercie 32:27, jsou tudíž (velká čísla) poměrně disonantní (snížená harmonie souzvuku); totéž platí i pro malou a velkou sextu. Pythagorejské ladění bylo proto v evropské hudbě používáno především v období, kdy byly za konsonance (souzvuk) považovány pouze oktáva, kvinta a kvarta. S příchodem dur-mollové harmonie a potřebou konsonantních tercií a kvintakordů se objevila čistá ladění s velkou (durovou) tercií 5:4 a malou (mollovou) tercií 6:5.\n"}
{"id": "100973", "url": "https://cs.wikipedia.org/wiki?curid=100973", "title": "Yanni", "text": "Yanni\n\nYanni (vlastním jménem Yannis Hrysomallis (čte se Chrysomallis); , přepis Giannis Chrysomallis; * 14. listopadu 1954 Kalamata, Řecko) je pianista samouk, klávesista a skladatel. Poté, co získal titul B.A. z psychologie, chtěl raději zasvětit život hudbě, přestože nemá formální vzdělání a neumí číst noty.\n\nV roce 1992 získal nominaci na Grammy za své album Dare to Dream a v roce 1993 následovalo album In My Time. Jeho úspěšným průlomem byl živý koncert v roce 1994: Yanni Live at the Acropolis, o kterém se tvrdí, že šlo o druhý nejprodávanější koncert na videu všech dob.\n\nYanni měl od té doby živé koncerty před více než 2 miliony lidí ve více než 20 zemích po celém světě. Získal celosvětově více než 35 platinových a zlatých alb, kterých se prodalo přes 20 milionů kopií. Yanni je považován za jednoho z nejlepších dobrodinců (fundraisers?) všech dob pro veřejnou televizi. Jeho kompozice byly zahrnuty do všech televizních vysílání Olympijských her od roku 1988 a jeho hudba byla často použita v televizi a při sportovních událostech vysílaných televizí. Jeho tvorba je často řazena do stylu New Age, přestože on sám preferuje označení „současně instrumentální“. Regenti Minnesotské univerzity udělili Yannimu čestný titul Doctor of Humman Letters (D.H.L.). Následně na této univerzitě studoval a obhájil titul B.A. z psychologie a získal čestný titul Ph.D. z hudby.\n\nYanni je pianista samouk. Začal svoji hudební kariéru tím, že hrál recitály pro členy své rodiny, přestože neměl žádné formální hudební vzdělání a neuměl číst noty. Byl řeckým závodním plavcem, který vytvořil národní rekord v soutěži na 50 metrů volným stylem. V 18 letech navštěvoval Minnesotskou univerzitu. V době kdy zde studoval, se Yanni připojil k místní nově vznikající a nadějné skupině, která si říkala Chameleon. V této skupině se poprvé se setkal s bubeníkem Charlesem Adamsem. Chameleon měl pár menších úspěchů díky turné\nna středozápadě, zvláště pak ve státech USA: Minnesota, Iowa, Wisconsin, Illinois a Severní Dakota. Poté, co Yanni získal titul B.A. z psychologie, se začal soustředit na hudbu. Přestěhoval se do Kalifornie, kde začal dělat hudbu pro film. V roce 1987 dal dohromady malou hudební skupinu, ve které byl John Tesh a Charlie Adamas a začali cestovat, aby propagovali Yanniho raná instrumentální alba: Keyes to Imagination, Out of Silence a Chameleon Days.\n\nAlbum Dare to Dream vyšlo v roce 1992. Bylo to první Yanniho album, které bylo nominováno na cenu Grammy. Na albu poprvé zazněla skladba \"Aria\", která je inspirována písní The Flower Duet. Druhé album nominované na cenu Grammy, In My Time, vyšlo v roce 1993. Yanniho hudba byla často použita v televizi a při televizních přenosech sportovních událostí jako například: Super Bowl, Wide World of Sports, U.S. Open, Tour de France, World Figure Skating Championships, Olympiada a ABC News.\n\nVelkým komerčním průlomem pro Yanniho bylo v roce 1994 vydání alba a současně i videa Yanni Live at the Acropolis, natočeném 23. října 1993 ve 2000 let starém Herod Actticus divadle v Athénách, Řecko. Bylo to první Yanniho živé album upravené pro celý orchestr pod vedením Íránského dirigenta, Shahrdad Rohani za podpory Yanniho hudební skupiny. Následně byl koncert vysílán veřejnoprávními televizními společnostmi v USA. Díky tomu se koncert stal nejvíce populárním programem. Byl viděn v 65 zemích USA přes půl miliardou lidí. Téměř nepřetržitě držel nejvyšší místa v žebříčcích až do doby, kdy byl koncert vydán na VHS. Jde o druhé nejprodávanější hudební video všech dob. Bylo prodáno přes 7 milionů kopií po celém světě. Kompozice pro album, \"Acroyali/Standing in Motion\", byla předurčena mít tzv. Mozartův efekt (podle \"Journal of the Royal Society of Medicine\"), protože je podobná jako Mozart K 448. Má podobné tempo, strukturu, melodii, harmonickou konsonanci a předvídatelnost. Objevil se v mnohých PBS Pledge TV Speciálech jako \"A Decade Of Excellence\". Součástí byly i ukázky z \"Live at the Acropolis\", \"Tribute\", a \"Live at Royal Albert Hall\" v Londýně.\n\nV březnu 1997, se Yanni stal jedním z pár západních umělců, kteří dostali svolení koncertovat a nahrávat v Taj Mahal v Indii. Později tentýž rok účinkoval v Zakázaném městě v Číně. Z těchto dvou vystoupení udělal další živé video album \"Tribute\", které vyšlo v roce 1997. Armen Anassian, dirigent, připustil, že měl určité pochybnosti o Yanniho plánu hrát v indickém Taj Mahal a čínském Zakázaném městě: \"Abych byl upřímný, pár let před tím, když o tom (Yanni) mluvil, mi přišla ta myšlenka úžasná. Byl jsem velmi skeptický, pochopitelně. Ale pravda je, že se to stalo. My jsme to dokázali.\" Anassian popisuje Yanniho jako \"velmi optimistického\" a též vypozoroval, že ho \"nic nevyvede z míry\". Tento nadhled se přenáší přirozeně i do jeho hudby. \"Nemyslím, si že je v tom cílený záměr. On je velmi upřímný ve svých pocitech. Jeho hudba skutečně přichází z jeho srdce. Hudbu píše s lehkostí, hudba z něj vychází relativně snadno. Ten kus dobrého pocitu z hudby je vedlejší produkt. Shoduje se to s tím, co lidé rádi slyší.\"\n\nSvětelní designeři Lee Rose a David \"Gurn\" Kaniski získali nominaci na Emmy za \"Výjimečný osobitý výkon ve světelné režii pro dramatická, varietní, malé nebo speciální scény\" za osvětlení na Live at the Acropolis a Tribute.\n\nV roce 2000, po dvouleté přestávce, Yanni vydal první studiové album za 7 let: \"If I Could Tell You\". Yanni měl též turné v letech 2003 až 2004 s debutujícím albem \"Ethnicity\", které navazovalo na jeho filozofii \"Jeden svět, jedno lidstvo\". Podle hodnocení časopisu Billboard Magazine odstartovalo toto album čtvrté největší koncertní turné roku.\n\n6. května 2004 udělila univerzita v Minnesotě Yannimu čestný titul Doctor of Humman Letters (D.H.L.). V období mezi rokem 2004 až 2005 odstartoval své turné \"Yanni Live!\" v Mandalay Bay v Las Vegas v Nevadě a jeho živě nahrané album a současně i video záznam Yanni Live! The Concert Event bylo zveřejněno v roce 2006.\nVe spolupráci s producentem Ricem Wakem v roce 2008 představil na koncertě Yanni Voices své skladby interpretované vokálními zpěváky. 24. března 2009, Disney Pearl Imprint vydal \"Yanni Voices\", což je Yanniho první studiové album po šesti letech. Současně od dubna 2009 divize Buena Vista Concerts produkuje stejnojmenné turné.<ref name=\"Billboard/Disney\">\n</ref>\n\n\"Truth Of Touch\" - 16. studiové album v pořadí, bylo Yanniho první studiové album od roku 2003, kdy natočil \"Ethnicity\". Yanni jej nazval \"návratem k jeho instrumentálním kořenům.\" V kontrastu s vokálně-centrickým \"Yanni Voices\" (2009), je Truth Of Touch z velké části instrumentální album a představuje \"návrat k formě\" Yanniho hudebnímu stylu 90. let, aby album zahrnovalo filmové prvky, s hladkým jazzem a domorodými prvky.\n\nYanniho autobiografie, \"Yanni in Words\" (Yanni ve Slovech), sepsaná ve spolupráci s Davidem Rensinem, vyšla v únoru 2003. Jde o biografii, která zahrnuje vzpomínky na útlé dětství v Řecku, jeho studia na universitě v Minnesotě a jeho úspěch jako mezinárodního hudebního umělce včetně nahlédnutí do jeho tvořivého procesu komponování hudby. Též se v knize píše o jeho 9letém vztahu s herečkou Lindou Evans. Kniha vyšla ve stejný okamžik jako jeho třinácté album Etnicity a stala se podle New York Times bestsellerem.\n\n\n\n\n\n\n"}
{"id": "100979", "url": "https://cs.wikipedia.org/wiki?curid=100979", "title": "Paricutín", "text": "Paricutín\n\nParicutín je sopka (přesněji struskový kužel), která se nachází v mexickém sopečném pásu jihozápadního Mexika ve státě Michoacán. Poslední erupce se odehrála v roce 1952.\n\nSopka Paricutín je nejvíce zdokumentovaná sopka z přibližně 1400 sopek v oblasti vulkanického centra Michoacán - Guanajuato. Jedná se o velmi mladý vulkán, který vznikl pyroklastickým výbuchem uprostřed kukuřičného pole v roce 1943 a během následných erupcí dosáhl výšky 336 metrů během jednoho roku. Série následných erupcí kužel sopky neustále narůstal a do roku 1952 se výška zvětšila o dalších 88 metrů. Celkově tedy o 424 metrů výše než okolní krajina. Celková plocha, na které se sopka rozrostla, dosahuje 25 km². Následně se sopečná aktivita uklidnila a další erupce již významně sopku nezvětšují.\n\nSopka je ideálním místem pro vulkanology, kteří zde mají ideální možnost pozorovat sopku od svého zrodu. Podrobné mapování a dokumentace se stávají cenným materiálem pro další modelové studie a předpovídání chování sopek.\n"}
{"id": "100982", "url": "https://cs.wikipedia.org/wiki?curid=100982", "title": "Islámská expanze", "text": "Islámská expanze\n\nTento článek pojednává o výbojích arabských kmenů uskutečněných pod praporem islámu, zahájených ve třicátých letech 7. století a pokračujících až do počátku 8. století. Předmětem tohoto článku je samotná vojenská expanze Arabů. O hospodářském a kulturním vývoji pojednávají články arabská věda a islámské umění. Teologický a náboženský vývoj popisuje článek islám. Historickému vývoji prvního islámského státu se věnuje článek chalífát\n\nMoc islámu se v době smrti proroka Mohameda v roce 632 rozprostírala především na Arabském poloostrově, ovšem jeho okrajové oblasti setrvávaly pod kontrolou východořímské resp. sásánovské říše.\nObě tyto pozdně antické mocnosti přenechaly obranu svých pohraničních oblastí z velké části spojeneckým arabským kmenům a využívaly je také ve vzájemných konfliktech. Východní Římané se již od 5. století často spoléhali na částečně christianizované arabské Ghasánovce, kteří vládli na území jižně od Damašku. Avšak sásánovský velkokrál Husrav II. zničil již kolem roku 602 svého hlavního arabského vazala, říši Lachmovců, jejíž hlavní město Híra se nacházelo v dnešním jižním Iráku. Během těchto bojů Arabové dobře poznali, že jejich pohyblivá lehká jízda se vyrovná těžce opancéřovaným, nicméně těžkopádným sásánovským katafraktům, a dokonce nad nimi dokáže získat i převahu. Toto zjištění, vlastní schopnosti vojensky porazit mocnou sásánovskou říši, se mezi Araby rychle rozšířilo a nepochybně sehrálo významnou úlohu v pozdějších událostech. Islámská expanze byla v podstatě reakcí na nebezpečí vzájemných arabských rozbrojů, které nastaly bezprostředně po smrti proroka Mohameda. Staletou vzájemnou řevnivost jednotlivých arabských kmenů se proto první kalifové rozhodli překonat sjednocením věřících v boji proti vnějším nepřátelům.\n\nArabskou expanzi výrazně usnadnila tehdejší slabost obou jejích mocných soupeřů: Byzantinci stejně jako Peršané byli vyčerpáni dlouhým obdobím vzájemných konfliktů, které skončily teprve v roce 629. Obě říše střežily především své společné hranice. Naproti tomu primitivní arabské kmeny nebyly pokládány za závažnou hrozbu. Toto podcenění se mělo později ukázat jako osudové. Třebaže císař Herakleios porazil Peršany a zachránil tak východořímskou říši před zkázou, ještě za jeho života začala hlavní fáze arabské-islámské expanze a to právě v okamžiku, kdy Římané byli nuceni v důsledku akutního nedostatku financí zastavit platby svým arabským spojencům, čímž oslabili svoji pohraniční obranu.\n\nJiž v roce 629 vpadlo do Palestiny arabské vojsko, které však bylo spojenými silami Římanů a křesťanských Arabů poraženo. V roce 630 byla Mekka dobyta Mohamedem. O dva roky později prorok umírá. Na podzim roku 633 pronikla do Palestiny a Sýrie další silná arabská armáda. Dokázala porazit některé menší císařské oddíly, avšak její postup byl celkově pomalý. Z části asi také díky soustředěnému odporu východořímských pohraničních oddílů. Kalif Abú Bakr proto požádal velitele vojska v jižním Iráku, Chálida ibn al-Valíd, aby vyslal do Sýrie posily.\n\nS touto pomocí byl pak lokální římský odpor konečně zlomen. Císař Herakleios, který nepočítal s tak silným útokem z pouště, nyní správně zhodnotil rozsah arabského vpádu a vyslal do Sýrie silné vojsko pod velením svého bratra Theodora, které však bylo v létě roku 634 poraženo jihovýchodně od Jeruzaléma.\n\nKrátce na to se Arabové zmocnili Damašku. Při kapitulaci byly městu stanoveny následující podmínky: Nemuslimské obyvatelstvo mělo novým pánům odvádět daň z hlavy (\"džizja\"), bylo ale osvobozeno od islámské daně, \"zakátu\". Kromě toho byla nevěřícím zaručena možnost svobodného vykonávání svých náboženských obřadů a v běžném životě byli akceptováni jako rovnoprávní občané.\n\n20. srpna roku 636 se odehrála na řece Jarmúku v dnešním Jordánsku osudová bitva. Římské vojsko - asi 40 000 mužů - mělo sice početní převahu, avšak bylo vyčerpané předchozím náročným pochodem. Především ale trpělo spory ve velení, které přispěly k četným chybám. Převaha arabské lehké jízdy nad římskou těžkou jízdou, zvláště ale spory ve vrchním velení císařského vojska a topografická nevýhodnost bojiště nakonec způsobily, že Římané, jejichž arabští spojenci pravděpodobně před začátkem bitvy přešli k nepříteli, byli po krutém boji drtivě poraženi. Tím byl osud římské Sýrie zpečetěn. Císař Herakleios, který jen několik let předtím s velkou námahou říši ubránil před Peršany, opustil Antiochii dříve, než také toto město padlo do rukou Arabů a stihl se tak ještě dožít zhroucení svého životního díla. Poničené zbytky císařské armády se stáhly zpět do Anatolie. Císař sám prý upadl do naprosté letargie.\n\nV roce 638 kapituloval rovněž odříznutý Jeruzalém. Významný přístav Caesarea Maritima se s pomocí císařské flotily dokázal udržet až do roku 640. Arabům nyní nestála v cestě žádná římská armáda, a když v červenci roku 640 poblíž dnešní Káhiry porazili slabou římskou posádku v Egyptě, padla jim celá tato bohatá římská provincie, nazývaná „obilnicí říše“, k nohám. Alexandrie, někdejší centrum helénismu, padla v roce 642. Poté co v roce 646 selhala poslední římská protiofenzíva císaře Konstanta II., byla tato země pro říší ztracena. Po zdolání posledního organizovaného odporu císařských vojsk se velká část civilního obyvatelstva Sýrie a Egypta poměrně rychle přizpůsobila nové arabské vládě. Svou roli přitom asi sehrála skutečnost, že zdejší křesťané byli z větší části monofyzité a nacházeli se proto v trvalé opozici vůči ortodoxním císařům v Konstantinopoli. Do jaké míry přispěla řevnivost uvnitř křesťanské církve k arabskému úspěchu je přesto velmi sporné.\n\nNa severu porazili Arabové do konce padesátých let 7. století Armény. Pohoří Taurus ve východní Anatolii však bránilo Arabům v rychlém postupu do Malé Asie, což poskytlo Byzantincům dost času připravit se na jejich vpád. Reakcí na hrozící arabské nebezpečí bylo vytvoření nového správního systému – themat. Římané zde navíc úspěšně uplatňovali taktiku spálené země. Rovněž se vyhýbali jakékoliv rozhodné bitvě, neboť si už nemohli dovolit další ničivou porážku. Tato opatření nakonec umožnila Byzantincům udržet Malou Asii. Římané tak naposledy prokázali schopnost pružně reagovat na vnější ohrožení. Dva obrovské arabské útoky na Konstantinopol v letech 674-678 a 717-718 byly odraženy. Přesto Byzantinci nedisponovali žádnými vojenskými ani materiálními prostředky nutnými k zahájení protiofenzívy k znovu dobytí ztracených provincií.\n\nV severní Africe se Arabové postupem času probojovali až do dnešního Maroka. Římské Kartágo však kapitulovalo až v roce 698, neboť Berbeři zpočátku bojovali proti Arabům, stejně jako dříve proti Římanům, a zpomalili tak jejich pronikání.\nImpérium ztratilo dvě třetiny svého území, tři čtvrtiny svých daňových příjmů a více než polovinu obyvatelstva. Kromě toho přispěli pravidelné arabské vpády do Anatolie k zániku většiny zdejších \"poleis\", které byly buď opuštěny nebo byly nahrazeny malými, opevněnými sídly - takovéto opevněné obce byly nazývány \"kastron\".\n\nByzantská říše potřebovala dvě staletí, než se zotavila z tohoto šoku a mohla opět přejít do omezené protiofenzívy. Avšak ztráta severoafrických teritorií stejně jako velké části Sýrie a Palestiny se ukázala být trvalá. Tím prakticky skončila pozdně antická fáze vývoje východořímského impéria, k čemuž výrazně přispěli také důsledky rozsáhlých administrativních, vojenských a společenských změn. Staré senátorské elity, které byly již za Fokovy vlády vystaveny těžkým úderům, po arabských vpádech vymizely úplně. S jejich zánikem vzal za své také antický způsob života stejně jako klasická vzdělanost.\n\nNa byzantské území proudili četní uprchlíci, kteří přispěli k posílení císařství. Východořímská říše nyní úplně pozbyla svůj latinsko-římský charakter. Metamorfóza ve středověkou řeckou byzantskou říši tak byla završena.\n\nSoučasně s invazí na římské území bylo zahájeno arabské dobývání sásánovské říše, která byla vedle Římanů již 400 let nejmocnějším státem na Blízkém východě. V Mezopotámii byl arabský postup nejdříve velmi razantní, neboť zánikem říše Lachmovců vzalo za své nárazníkové pásmo perských arabských vazalů. Perský odpor však oslabily především vzájemné mocenské a bratrovražedné boje mezi Sásánovci po prohrané válce s Herakleiem. Mezi lety 628 a 633 panovalo v Persii celkem 14 různých vládců, včetně dvou žen. Teprve v roce 633 byl opět nastolen klid. Nový velkokrál Jazdkart III. odmítl platit tribut požadovaný Araby a energicky se připravoval k obraně. Prvnímu arabskému útoku se v roce 634 úspěšně ubránil.\n\nBěhem dalšího arabského tažení došlo v roce 636 (podle některých pramenů až v roce 637) k bitvě u místa jménem Kádisíja, nacházejícím se v dnešním jižním Iráku. Sásánovský vojevůdce Rostám, který velel zdejším pohraničním oddílům, po třídenním krutém boji padl a Arabové po svém vítězství ovládli celou bohatou Mezopotámii i s hlavním městem říše, Ktésifóntem. Následnému rychlému zhroucení sásánovské obrany zřejmě také napomohla vojenská reforma z doby vlády Husrava I. Od té doby totiž čelila eventuálním útokům pouze pohraniční armáda, zatímco v centrálních částech země nebyly umístěny žádné rezervní vojenské oddíly.\n\nNásledná perská obranná opatření probíhala nejprve naprosto chaoticky, později ale sásánovský odpor opět zesílil. Především v perském vnitrozemí, na íránské náhorní plošině východně od řeky Tigris, se arabský postup velmi zpomalil. V roce 642 se však přesto osud Sásánovců naplnil. U Nehávandu, jižně od dnešního íránského města Hamadánu, došlo k rozhodující bitvě. Peršané měli zřejmě převahu, ovšem počet 150 000 mužů udávaný arabskými kronikáři slouží zřejmě jen ke zvýraznění arabského vítězství. Sásánovské vojsko patrně čítalo nanejvýš 70 000 vojáků. Samotný průběh bitvy měl proměnlivou povahu. Peršané už téměř dosáhli vítězství, avšak nechali se vylákat zdánlivě ustupujícími Araby, kteří sami utrpěli těžké ztráty a po tvrdém boji Arabům podlehli. Těžká opancéřovaná sásánovská kavalérie se stejně jako v předchozích bojích ukázala málo efektivní proti rychlé arabské jízdě. Kvůli tomu Peršané ztratili bitvu a útočníci si tak brzy podrobili celou Íránskou vysočinu. Poslední sásánovský král Jazdkart III. se následně stáhl na severovýchod do nejzazších končin své říše, do města Mervu v dnešním Turkmenistánu.\n\nOrganizovaný odpor Peršanů brzy úplně ustal. Mnozí příslušníci perské šlechty se zřejmě rychle přizpůsobili nové situaci a naučili se s útočníky vycházet. Prosté obyvatelstvo přesto čas od času vedlo povstání proti Arabům, které ostatně považovalo za ďábly. V některých oblastech pokračoval odpor ještě po desetiletí. V roce 651 byl Jazdkart III. usmrcen jedním svým místodržitelem. Ještě po dlouhé době potomci tohoto místodržitele nesli přízvisko „Kralovrah“. Pokusy nejstaršího králova syna Peróze, znovu dosáhnout moci s čínskou pomocí, neuspěly. Peróz později zemřel ve vyhnanství na dvoře čínského císaře z dynastie Tang. Zánikem sásánovské říše tak z jeviště světových dějin zmizela poslední říše starověkého Orientu, třebaže sásánovská kultura si udržovala značný věhlas ještě v dobách abbásovského kalifátu, čímž přetrvala zánik říše. Teprve kolem roku 900 tvořili muslimové v Íránu většinu. Peršané si navíc na rozdíl od obyvatelstva ostatních Araby dobytých zemí zachovali vlastní jazyk.\n\nArabský kalifát se za vlády kalifa Umara stal námořní mocností, čímž narušil dosavadní byzantskou námořní dominanci ve Středozemním moři. Následovala nová vlna výbojů, během kterých byly dobyty Kypr a Rhodos. V letech 654/655 Arabové porazili Byzantince v několika námořních bitvách.\n\nV letech 674-678 a znovu v zimě na přelomu let 717 a 718 oblehli Konstantinopol, aniž by se jí ale dokázali zmocnit. Tím byl arabský-islámský postup směrem na severozápad fakticky ukončen, neboť zdroje kalifátu byly zcela vyčerpané, navíc počáteční expanzivní síla už vyprchala. Zvláště vnitřní arabské občanské války se postaraly o to, že východ Íránu a části palestinského pobřeží, stejně jako Kypr se dočasně vymkly kontrole kalifátu.\n\nNa západě se však ještě na počátku 8. století podařilo Arabům ovládnout severoafrické pobřeží a v roce 711 přistála arabská vojska vedená muslimským Berberem Tárikem ibn Zijádem u Gibraltaru (\"Gebr el Tárik\" – Tárikova skála) ve Španělsku. Vizigóti byli v červenci 711 poraženi v bitvě na Guadalete. Arabové si během několika let po této bitvě podrobili celou zemi. Pouze s výjimkou odlehlé a nepatrné křesťanské enklávy na severu (Království Asturie). Arabové postupovali dále na sever, než je v roce 732 v bitvě u Tours v Akvitánii zastavil franský majordomus Karel Martel. Přesto si Arabové až do roku 759 podrželi kontrolu nad územím Septimánie v dnešní jižní Francii.\n\nNa východě dosáhli muslimové v roce 712 hranic Číny a Indie. V Transoxanii si podrobili tamní turecká území, což mělo dalekosáhlé důsledky v podobě pomalé islamizace tohoto národa. Na jihu podnikali Arabové první vpády do Indie. V roce 751 porazili v bitvě u Talas čínské vojsko, neboť mnozí čínští vojáci pokládali Araby za osvoboditele a proto k nim houfně dezertovali. Důsledkem tohoto vítězství bylo vytlačení čínského vlivu ze střední Asie a jeho nahrazení islámem.\n\nTím byla skončena první a rozhodující fáze expanze islámu. V 9. století proběhla ještě invaze na Sicílii a na Krétu. Do té doby než Byzanc opět přešla do ofenzívy, mohli Arabové operovat ve Středozemním moři zcela nerušeně. Vliv islámu na západě již od konce 10. století krok za krokem upadal vlivem počínající reconquisty na Pyrenejském poloostrově a dobytím arabské Sicílie Normany v druhé polovině 11. století.\n\nSýrii rozdělili Arabové podle byzantského vzoru do čtyř správních oblastí. Rovněž byly převzaty řecké správní úřady, což mělo za následek, že řečtina stejně jako perština sloužily jako jazyky správních orgánů kalifátu až do 8. století. Arabové stávající správní systémy zřejmě změnili jen nepatrně, neboť pracovaly poměrně efektivně. Přesto byl kalifát hlavně zpočátku relativně špatně spravován. Správcové provincií měli značnou moc, s kterou mohli nakládat, jak se jim jen zamanulo. Teprve schopný organizátor, kalif Mu‘ávija I., vytvořil pevnou centrálně řízenou administrativu. V náboženských otázkách byli Arabové s výjimkou pohanů relativně tolerantní. Stoupenci křesťanství, judaismu a zoroastrismu museli odvádět speciální daň z hlavy (\"džizja\") a nemohli nosit zbraně, avšak směli nadále praktikovat svou víru, třebaže ne veřejně. Tento status se nazývá \"dhimma\". Teprve později došlo k značným násilnostem ze strany muslimů. Rovněž daňové zatížení nevěřících později získalo vzestupnou tendenci.\n\nArabové zakládali na dobytých územích četná nová města (Kufa, Basra, Fustát, Kairouan, Fes, Tunis), která přebírala funkce dosavadních správních a kulturních center.\n\nDůvody tohoto jedinečného historického fenoménu jsou historiky ještě stále velmi živě diskutovány. Tento jev je do určité míry srovnatelný s Alexandrovým tažením nebo mongolským vpádem.\n\nSkutečností je, že Byzanc a Persie byly vyčerpány dlouhým obdobím vzájemných válek. Mezi léty 540 a 630 panoval mezi oběma říšemi mír sotva dvacet let. Přičemž v poslední římsko-perské válce se obě říše přivedly téměř na pokraj zániku. Kromě toho měli Arabové na své straně jednu obrovskou výhodu, kterou jejich nepřátelé zcela postrádali: Hluboké fanatické náboženské přesvědčení. Nezanedbatelným důsledkem byla skutečnost, že arabská vojska měla v každé bitvě mnohem vyšší morálku než jejich protivníci. Třebaže náboženství hrálo významnou roli i v poslední římsko-perské válce.\n\nDalším důležitým aspektem byla všeobecná neoblíbenost ortodoxních císařů v Sýrii a v Egyptě, neboť v těchto zemích převládal Konstantinopolí neuznávaný monofyzitismus. V neposlední řadě je také nutné uvést etnickou příbuznost semitského obyvatelstva dobytých oblastí a Arabů, která je srovnatelná se vztahem evropských Řeků a Římanů.\n\nArabové podrobenému obyvatelstvu dovolili vykonávat své náboženství, i když za to bylo nuceno platit daň z hlavy. To se vztahovalo jak na křesťany, tak na stoupence zoroastrismu. Tento tolerantní přístup vedl k pozvolné islamizaci obyvatelstva. Svou roli sehrál také fakt, že nevěřící měli jen malou šanci na společenský vzestup. Aspoň zpočátku nesměli dobyvatelé přebírat jednotlivé provincie do svého soukromého vlastnictví (což se však mělo brzy změnit). Během svých výbojů se Arabové domohli ohromné kořisti, která byla nepochybně významným stimulem těchto válečných tažení. Dosavadní správní orgány byly Araby obvykle přebírány. Řečtina tak zůstala až do konce 7. století úředním jazykem na někdejších východořímských územích. V Persii byl zachován sásánovský systém výběru daní.\n\nVýchodořímská armáda byla po dlouhé válce s Peršany demobilizována. Římanům proto zabralo spoustu času než se jejich vojsko stalo opět plně aktivní. Sásánovská říše byla následnou vnitřní krizí oslabena ještě zásadněji. Arabskými útoky byla překvapena předtím, než se dokázala znovu konsolidovat.\n\n"}
{"id": "100983", "url": "https://cs.wikipedia.org/wiki?curid=100983", "title": "František Plánička", "text": "František Plánička\n\nFrantišek Plánička (2. června 1904 Žižkov – 20. července 1996 Praha) byl český fotbalový brankář a reprezentant Československa. Jeden z nejlepších světových fotbalových brankářů. Byla po něm pojmenována cena Františka Pláničky, která hledala nejlepšího fotbalového brankáře v České republice a ve které hlasovali od roku 1998 ligoví a reprezentační trenéři a novináři.\n\nFrantišek Plánička po celou svou sportovní kariéru nevyměnil slavistický dres za jiný než reprezentační, byl spolu se Španělem Zamorou považován za nejlepšího brankáře předválečné Evropy. Největšího úspěchu dosáhl v roce 1934, kdy jako kapitán a velká opora týmu přivedl Československo až do finále MS, v němž mužstvo podlehlo domácí Itálii 1:2. Byl vzorem nejen pro svou klubovou věrnost, ale také pro svoji skromnost, příkladnou celoživotní životosprávu a profesionalismus, který provázel celou jeho sportovní dráhu. Za Slavii sehrál téměř tisíc zápasů, od 1. října 1923 až do svého zranění 14. června 1938. Kuriozitou je, že do Slavie přestoupil z SK Bubeneč v roce 1923 za 800 Kč. Z této částky dokonce neměl ani haléř. Za národní mužstvo nastoupil poprvé jako 67. reprezentant v řadě (osmý brankář) 17. ledna 1926 v přátelském zápase v Turíně proti Itálii, celkem chytal v 73 oficiálních mezistátních zápasech. Poslední byl proti Brazílii roku 1938. Ve fotbalové brance stál naposledy 4. července 1970 jako šestašedesátiletý v Domoušicích u Rakovníka v dresu jedenáctky bývalých internacionálů.\n\nZnámý je jeho výrok: \"Penalta se nedá chytit, dá se jen špatně kopnout.\"\n\n\n\n\nV roce 1985 se mu dostalo vysokého mezinárodního ocenění - od UNESCO převzal čestný diplom fair play. Až do konce svého života sledoval se zájmem veškeré fotbalové dění a radoval se z každého úspěchu českého fotbalu.\n\nPoslední rozloučení s F. Pláničkou se uskutečnilo v pátek 26. července 1996 ve velké obřadní síni krematoria v Praze-Strašnicích. Františku Pláničkovi byl v roce 1994 udělen Titul fotbalového rytíře a byl vyznamenán Cenou dr. Václava\nJíry.\n\nV roce 2000 skončil čtvrtý v anketě o českého fotbalistu století.\n\n"}
{"id": "100985", "url": "https://cs.wikipedia.org/wiki?curid=100985", "title": "Celtic FC", "text": "Celtic FC\n\nCeltic F.C. (čti seltyk) je skotský fotbalový klub z Glasgow. Klubové barvy jsou zelená a bílá, tým má vodorovně pruhované dresy složené z těchto dvou barev. Celtic je jedním z nejstarších fotbalových klubů nejen ve Skotsku, ale i na světě. Tradičním soupeřem Celticu, týmu katolické minority, je další glasgowský tým Rangers FC, klub protestantské majority. Jako první tým z Velké Británie vyhrál nejprestižnější klubovou soutěž, a to v roce 1967.\n\nVznikl v roce 1887 jako klub irských katolických přistěhovalců. Jeho zakladatelé se inspirovali vznikem týmu Hibernian FC v Edinburghu. První zápas odehrál dne 28. května 1888, jednalo se o přátelské utkání s budoucím rivalem Rangers FC; Celtic vyhrál 5:2. Roku 1890 se stal účastníkem prvního ročníku Scottish Football League a nikdy z nejvyšší soutěže nesestoupil: odehrál v ní celkem 119 sezón (za druhé světové války se liga nehrála).\n\nFinále skotského poháru v roce 1937 proti Aberdeenu na národním stadionu Hampden Park navštívilo 147.365 diváků. To je světový rekord na finále národního poháru a zároveň rekord v evropském klubovém fotbale.\n\nV roce 1967 získal evropské treble (tzn. vyhrál dvě hlavní domácí soutěže – ligu, národní pohár a navíc i ligový pohár – plus titul v Poháru mistrů evropských zemí) jako první evropský klub v historii. Týmu, který v Lisabonu vyhrál finále PMEZ nad Interem Milán, se v Británii přezdívá \"Lisbon lions\" (Lvi z Lisabonu).\n\nV roce 1970 se Celtic dostal do finále PMEZ znovu, ale prohrál s Feyenoordem. Domácí zápas semifinále s anglickým Leedsem United na národním stadionu Hampden Park navštívilo 136.505 diváků. To je historicky nejvyšší návštěva evropských pohárů.\n\n\n\n\n\n"}
{"id": "100987", "url": "https://cs.wikipedia.org/wiki?curid=100987", "title": "El Chichón", "text": "El Chichón\n\nEl Chichón je sopka, přesněji typ \"lávového dómu\" spolu s tufovým sypaným kuželem, který se nachází v izolované části Mexika ve státě Chiapas.\n\nPoslední známá erupce proběhla roku 1982, během ní došlo k vytvoření pyroklastických proudů, které se dostaly až do vzdálenosti 8 km daleko. Proudy byly extrémně mobilní a tak překvapily obyvatele okolních 9 vesnic, které téměř zničily a zahubily více než 2000 obyvatel. Unikající magma bylo extrémně bohaté na síru, která se z magmatu během odplyňování dostala s pyroklastiky do atmosféry, což mělo za následek změnu barev při západu slunce na celém světě. Bohatost magmatu na síru měla ještě za následek to, že se během erupce do atmosféry dostalo až 40 krát více aerosolu než v případě exploze Mount St. Helens, konkrétně okolo 12 megatun.\n\nSpolečně s erupcí filipínské sopky Pinatubo z roku 1991 se erupce sopky El Chichón stala jednou z prvních erupcí detailně zaznamenána satelity, ve snaze porozumět dopadům šíření pyroklastického mračna v atmosféře na globální počasí a klima. Analýza ukazuje, že změna klimatu v 80. letech 20. století je ovlivněna erupcí sopky El Chichón.\n\nNa vrcholu sopky vzniklo po erupci kráterové jezero, ve kterém se z okolních hornin začala koncentrovat vyloužená síra. Postupným zvyšováním koncentrace vedlo ke vzniku kyselého kráterového jezera, ve kterém se nachází koncentrovaná kyselina sírová. V roce 2000 došlo k nárůstu teploty jezerní vody.\n"}
{"id": "100994", "url": "https://cs.wikipedia.org/wiki?curid=100994", "title": "Královská zahrada", "text": "Královská zahrada\n\nKrálovská zahrada se nachází v Praze na Hradčanech na severním hřebenu táhnoucím se od západu k východu. Má rozlohu 3,6 ha a od Pražského hradu je oddělena Jelením příkopem. Byla založena králem Ferdinandem I. roku 1534 na místě původních středověkých vinic. Zahrady byly navrženy v renezančním slohu a postupem doby do nich přibylo mnoho objektů. Ve východním čele zahrady je to Letohrádek královny Anny, přední dílo italské renesance v českých zemích. Uprostřed je to Míčovna a sochy od Maxmilliána Brokofa a J. J. Bendla, k západu pak Vila Dr. Eduarda Beneše. Hlavním cílem zahrad bylo pěstovat zde stromy, které neodpovídají ekotopu střední Evropy. A tak se zde můžeme setkat s kaštany, javory, lískami a dalšími nepůvodními druhy. V současnosti prostor Královské zahrady není jednolitý, ale je tvořen různými oddíly, které byly upravovány a přepracovávány v průběhu staletí. Královská zahrada je stejně jako jiné zahrady Pražského hradu otevřena jen přes den. V zimě je zcela uzavřena.\n\nZahrada je na svém západním cípu ohraničena cestou vedoucí přes Prašný most do Hradu, na opačné jižní straně pak Letohrádkem královny Anny, nesprávně označovaném jako \"Belvedér\". Na jižní straně hraničí s Jelením příkopem, který ji odděluje od Pražského hradu. Na severní straně se nachází zeď. V zahradě je řada objektů, soch, fontán, vodotrysků a zahradnických prvků. Patří sem:\n\n\nV Královské zahradě se můžeme setkat se statnými stromy ve stáří zhruba do 150–300 let. Jsou to většinou dřeviny nepůvodní, tedy dovezené z ciziny. I když se tu najde několik lip. Jsou zde hlavně listnáče (javor, buk, kaštan, dub), ale i menší konifery. S keřů jsou to nádherně kvetoucí magnólie.\n\n"}
{"id": "100996", "url": "https://cs.wikipedia.org/wiki?curid=100996", "title": "Umění milovat", "text": "Umění milovat\n\nUmění milovat je název dvou děl:\n"}
{"id": "100998", "url": "https://cs.wikipedia.org/wiki?curid=100998", "title": "Egyptologie", "text": "Egyptologie\n\nEgyptologie je věda zabývající se dějinami a všemi oblastmi Starověkého Egypta, čili obdobím dějin Egypta přibližně 5000 let př. n. l. až do doby římského panství (5. stol. n. l.). Začátky egyptologie se datují přibližně do období renesance, za zakladatele moderní, novověké egyptologie je považován Jean-François Champollion (1790 - 1832), který mj. i rozluštil staroegyptské písmo. Zásadní význam pro rozvoj egyptologie měla Napoleonova výprava do Egypta v letech 1798 - 1800.\n\nVýznamnou událostí v dějinách egyptologie byl rovněž objev Tutanchamonovy hrobky Howardem Carterem v roce 1922.\n\nTémata spojená s egyptologií a Starověkým Egyptem jsou ve veřejnosti poměrně populární a jsou tématem řady uměleckých děl. V hudbě je to např. Verdiho opera Aida nebo Berliozova kantáta La Mort de Cléopâtre (Smrt Kleopatry).\nV literatuře je to např. Waltariho román Egypťan Sinuhet, román Bolesława Pruse Farao, v češtině pak pozoruhodný román Alexeje Pludka Faraónův písař.\n\nV Česku se v současnosti egyptologie vyučuje na Karlově Univerzitě.\n\n\n\n"}
{"id": "100999", "url": "https://cs.wikipedia.org/wiki?curid=100999", "title": "Zpívající fontána (Praha)", "text": "Zpívající fontána (Praha)\n\nZpívající fontána se nachází v Královské zahradě v Praze na Pražském hradě. Přesněji je umístěna v „giardinettu“, které se nachází před Letohrádkem královny Anny. Jde o vrcholné dílo pražského kovolijce Tomáše Jaroše z Brna.\n\nFontánu si objednal císař Ferdinand I. Habsburský v roce 1562. Návrh vytvořil italský sochař a malíř Francesco Terzi. Podle jeho nákresů pořídil řezbář Hanuš Peysser dřevěný model. Výrobou formy a odlitím byl pověřen přední pražský zvonař a kovolijec Tomáš Jaroš z Brna. Kvůli finančním neshodám i nedostatku materiálu se výroba protahovala, takže císař Ferdinand r. 1564 zemřel, aniž se dožil dokončení díla.\n\nJednotlivé figury pro formu vytvářel mistr Vavřinec Křička z Bítyšky, cizelérskými pracemi byl pověřen Wolf Hofprugger. Fontána byla pod vedením Tomáše Jaroše odlita a osazena r. 1568. Protože Tomáš Jaroš posléze odešel do Košic, dokončovacími pracemi (roury pro přívod vody) byl pověřen Hofprugger, který se po Jarošově smrti r. 1571 stal hlavním královským puškařem. Voda do fontány byla přivedena až v r. 1574. V okolí fontány byly už v 60. letech 16. století vysázeny první tulipány ve střední Evropě.\n\nJedná se o renesanční fontánu, vážící 5121 kg. Je vyrobena z měkkého bronzu (94% mědi, 6% cínu). Fontánu tvoří dvě nad sebou umístěné mušlovité nádrže, spojené silným sloupem. Dřík sloupu je bohatě zdoben figurálními motivy bájných postav, vrchol fontány je zakončen soškou dudáka. Původně nad ním bývala ještě dvouhlavá orlice. Jako zpívající se označuje proto, že voda dopadající na bronzový disk vytváří zvuk. Pokud člověk přiloží ucho zespodu bronzové mísy, měl by zaslechnout resonanci v oblasti tónu „a“. Zvuk dopadající vody připomíná velmi vzdálené zvonění všech pražských zvonů.\n\nFontána je zmíněna v písničce \"Praha 1581\" na albu Malé písně do tmy od Bratrů Ebenů.\n\n\n"}
{"id": "101000", "url": "https://cs.wikipedia.org/wiki?curid=101000", "title": "Tomáš Jaroš", "text": "Tomáš Jaroš\n\nTomáš Jaroš z Brna (asi 1500–1571) byl pražský zvonař a kovolijec 16. století. Mezi jeho největší díla patří zvon \"Zikmund\" z r. 1549 pro katedrálu sv. Víta na Pražském hradě, největší český zvon, a Zpívající fontána v Královské zahradě, navržená italským sochařem Francescem Terzem. \n\nTomáš Jaroš se narodil v Brně na počátku 16. století. Působil ve Vídni jako kovolijec, kolem r. 1543 přesídlil do Čech. V r. 1547 už je zmiňován jako přední pražský kovolijec, pročež je mu svěřena zakázka vyrobit nový velký zvon pro katedrálu sv. Víta, náhradou za zvon, zničený požárem Pražského hradu v r. 1541. Jeho nejvýznamnějším dílem je Zpívající fontána, po jejím dokončení odešel v r. 1569 do Košic vyrábět děla. R. 1571 zemřel. Zůstala po něm vdova Barbora, která se ještě dlouhá léta domáhala na královské komoře o doplatek odměny za Zpívající fontánu. \n\nZpívající fontána z Královské zahradě Pražského hradu představuje hlavní Jarošovo dílo. Vytvářel ji s přestávkami v letech 1562–1568. Bronzová fontána je bohatě zdobena figurálními motivy. Jedním z Jarošových pomocníků na fontáně byl Vavřinec Křička z Bítyšky. \n\n\n\n"}
{"id": "101001", "url": "https://cs.wikipedia.org/wiki?curid=101001", "title": "Modrý mauricius", "text": "Modrý mauricius\n\nModrý mauritius (odborně označována jako \"Mauritius post office\") je patrně nejznámější poštovní známka. Zároveň je jednou z nejcennějších známek světa. Známka modré barvy s nominální hodnotou 2 pence byla vydána spolu se známkou červené barvy (červený mauritius) s nominální hodnotou 1 penny 20. září 1847 na ostrově Mauricius. Jedná se o vůbec první známky britské koloniální říše vydané mimo vlastní Velkou Británii, kde byly první známky vydány o sedm let dříve, v roce 1840. Každá z nich byla vydána v počtu pouhých 500 kusů. Mnoho z nich bylo použito na pozvánkách k plesu, které posílal tehdejší mauricijský guvernér Sir William Maynard Gomm krátce po jejich vydání.\n\nVzácnost známek spočívá především v poměrně malém množství známek tohoto vydání, které byly původně vydány s nápisem \"POST OFFICE\" (poštovní úřad). O rok později, v roce 1848, byly totiž vydány obdobné známky, ale již se změněným nápisem \"POST PAID\" (poštovné zaplaceno), který lépe vystihoval poštovní funkci známek. Ty byly vydány již ve větším množství, takže jejich cena je relativně nižší (nejméně 10násobně). V současné době existuje na světě pouhých 14 exemplářů známek s nápisem \"POST OFFICE\" v červené barvě (z toho 2 nepoužité a 12 použitých) a 12 exemplářů v modré barvě (4 nepoužité a 8 použitých). Dva z nich jsou i ve sbírce britské královny Alžběty II., další dva jsou ve sbírce berlínského poštovního muzea.\nJeden z několika exemplářů těchto známek s hodnotou 2 pence byl v poslední době vydražen na aukci za 1,6 milionu švýcarských franků. Nejvzácnější exempláře jsou však na obálce s nalepenou jak modrou, tak červenou známkou (tzv. \"Bordeaux cover\"). Za tento dopis byly na aukci zaplaceny 4 miliony amerických dolarů. V Česku byl modrý mauritius k vidění na Světové výstavě poštovních známek Praga 2008. Předtím se tyto známky objevily v roce 2005 na Evropské výstavě poštovních známek v Brně a na pražské Světové výstavě poštovních známek v roce 1978.\n\nV srpnu 2016 zakoupil nejcennější dvojici známek modrého a červeného mauritia soukromý investor z České republiky za přibližnou cenu 100 milionů korun.\n\nNa konci roku 2016 získal tento sběratel v aukci za cenu 2,4 miliónu eur obálku s dvěma červenými mauritii, takzvaný Bombay Cover neboli Bombajský dopis.\n\nZnámka se stala velmi populární zejména pro velké množství legend, které se k ní vztahují. Podle nejznámější z nich si známky nechala k příležitosti velkého plesu vytisknout manželka mauricijského guvernéra Lady Gommová, protože chtěla jít s dobou. Protože však vzhledem k blízkému termínu plesu neměla čas objednat tisk známek do Velké Británie, pověřila tím jednoho místního starého poloslepého hodináře Josepha Osmonda Barnarda. Ten údajně v roztržitosti zaměnil nápis \"POST PAID\" za \"POST OFFICE\". Pravdou však je, že rytec známek Barnard nebyl ani starý (narodil se v roce 1816), ani poloslepý, ani hodinář. Známky nebyly ani vydány v přímé souvislosti s plesem. Nápis \"POST OFFICE\" byl pravděpodobně pro toto první vydání původně skutečně zamýšlen, objevuje se i na jiných (např. amerických) známkách a nejedná se tak o chybotisk.\n\nMotiv této známky vystupuje také v komiksových příbězích Rychlých šípů od Jaroslava Foglara. V jednom z příběhů filatelista Maxmilián Dráp zemřel poté, co omylem spálil obálku s modrým mauriciem. Spisovatel Josef Kuchynka nazval chlapecký román o padělatelích vzácné známky \"Modrý Mauritius\" (vydáno pod pseudonymem Jiří Medula, il. Jiří Trnka, vydal Toužimský a Moravec, Praha, 1937)\n\nJednopencový červený mauritius lze považovat za spíše oranžový.\n\n"}
{"id": "101002", "url": "https://cs.wikipedia.org/wiki?curid=101002", "title": "Slavětín nad Metují", "text": "Slavětín nad Metují\n\nSlavětín nad Metují () je obec v Královéhradeckém kraji v okrese Náchod. Rozkládá se na katastrální ploše 555 ha v nadmořské výšce 268 m n. m. Žije zde  obyvatel. Poštovní směrovací číslo je 54901. Obec je členem dobrovolného \"Svazku obcí Metuje\".\n\nPrvní písemné zprávy o obci jsou z roku 1495 . V té době to byly dvě samostatné vsi, Slavětín a Hlohov (v některých pramenech uváděný též jako Lochov). Ke sloučení pod společným jménem Slavětín došlo někdy koncem 18. století. Obec střídavě patřila poddanstvím ke zboží veselickému, později novoměstskému a opočenskému. Menší část obce patřila určitou dobu i k panství žambereckému.\n\nObec měla vždy samostatné obecní zřízení, které nebylo do současnosti nikdy přerušeno. Od roku 1750 je doloženo pravidelné školní vyučování, nejprve v soukromých domech, později v samostatné škole. V roce 1895 byla slavnostně otevřena nově postavená škola, kde se vyučovalo až do roku 1965, kdy byla škola zrušena pro malý počet žáků. Školu navštěvovaly děti od 1. do 5. třídy, vyučování v tzv. měšťanských školách bylo zajišťováno v Novém Městě nad Metují, Opočně, Jaroměři a Českém Meziříčí. Od 1. září 1965 je spádovou školou základní škola v Českém Meziříčí, ačkoli od roku 1990 navštěvují děti také základní školy v jiných obcích (Černčice, Bohuslavice, Nahořany, Nové Město a dalších). V současné době v budově bývalé školy sídlí obecní úřad a obecní knihovna. Na zahradě obecního úřadu bylo v roce 2004 otevřeno nové hřiště na volejbal a tenis.\n\nV době pobělohorské během slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, kontroly duchovních i světských úředníků, odpírání souhlasu vrchnosti k uzavírání sňatků atd. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům. Ze Slavětína z těchto důvodů uprchli (cestou přes Münsterberg) tito rodáci-obyvatelé:\n\n\nVšem těmto rodinám byl v Čechách zabaven majetek. Podrobně celou historii popisuje ve svých knihách Edita Štěříková (včetně informačních zdrojů a odkazů). Dokumenty se nacházejí převážně v archivu Jednoty bratrské v Herrnhutu (Ochranov), ve Státním oblastním archivu v Zámrsku i jinde. Potomci exulantů z Opočenska žijí v Německu, Polsku, USA, Kanadě, Austrálii, někteří se jako reemigranti vrátili v roce 1945 do Čech z polského Zelova (odkud byli repatriováni). Rodokmeny exulantů spravuje (kromě jiných badatelů) Exulant (spolek), který spojuje potomky exulantů doby pobělohorské z celého světa.\n\nObec se nachází v údolí řeky Metuje a měla vždy ryze zemědělský charakter, doplněný živnostmi drobných řemeslníků. Po odchodu exulantů doby pobělohorské byla obec vyrabována a vylidněna. Na počátku 20. století zde žilo více než 500 obyvatel , což je zřejmě největší doložený počet. \n\nDominantu obce tvoří kaple Navštívení Panny Marie, dokončená v roce 1887 po úspěšné rekatolizaci zbytku slavětínského obyvatelstva. K dalším zajímavostem patří i nové koryto řeky Metuje, vybudované zajatci v době 1. světové války. Současně s ním byl vybudován i zavodňovací systém pro okolní pole a louky, který byl velmi dlouho využíván. V současné době (2019) však již není plně funkční. Další pozoruhodností je faremní chov jelena evropského, čítající více než 100 kusů. Na více než stoletou tradici dobrovolného hasičstva navázal, po několikaleté přestávce, v roce 2000 obnovený \"Sbor dobrovolných hasičů\". V závěru roku 2003 zahájil svoji obnovenou činnost i oddíl stolního tenisu \"SK Sokol\".\n\n\n\n\n\n"}
{"id": "101003", "url": "https://cs.wikipedia.org/wiki?curid=101003", "title": "Masaya (sopka)", "text": "Masaya (sopka)\n\nMasaya je jedna z nejaktivnějších nikaragujských sopek, která je známá svou obrovskou kalderou, která je 11 km široká a má více než 12 sopouchů obklopených 300metrovými stěnami. Známá je pod názvem \"Las Sierras\". Vznikla přibližně před 2500 lety. Sopka se nachází na západ od jezera Nikaragua.\n\nSopka Masaya má v okolí i své dvojče sopku Nindiri, se kterou se často doprovází v erupcích. Přibližně před 6500 lety došlo v oblasti k silné sopečné erupci pliniovského typu bazaltové tefry. Následující časté sopečné výlevy měly za následek pokrytí velké části kaldery lávou a přibližně roku 1650 př. n. l. došlo k výlevu přes její severní okraj.\n\nSopka samotná i okolní území byla v roce 1979 vyhlášena jedním z nikaragujských národních parků.\n"}
{"id": "101005", "url": "https://cs.wikipedia.org/wiki?curid=101005", "title": "Justin Timberlake", "text": "Justin Timberlake\n\nJustin Randall Timberlake (*31. ledna 1981 Memphis, Tennessee, USA) je americký zpěvák a herec, devítinásobný držitel prestižní Ceny Grammy a čtyřnásobný držitel Emmy Awards.\n\nDo povědomí posluchačů se dostal coby člen světoznámé chlapecké skupiny 'N Sync. V roce 2002 vydal své první sólové album nazvané \"Justified\", kterého se celosvětově prodalo více než 7 milionu kopií. Timberlakovo druhé album nazvané \"FutureSex/LoveSounds\" bylo vydáno v září 2006 a tři písně z desky se umístily na prvním místě Billboard Hot 100. Založil i svou vlastní nahrávací společnost nazvanou Tenman Records a oděvní značku \"William Rast\".\n\nNarodil se v Memphisu rodičům Randallovi Timberlakovi a Lynn Bommarové, ale dětství prožil v malém městě ve státě Tennessee Millingtonu. Jeho děda byl baptistický kazatel. Jeho rodiče se rozvedli. Matka později založila firmu s názvem JustinTime Entertainment. Otec, dříve bankovní úředník, se stal ředitelem sboru v baptistickém kostele.\n\nVe svých jedenácti letech soutěžil v televizní show Star Search, kde pod jménem Justin Randall zpíval country písně. V letech 1993 a 1994 účinkoval v pořadu The Mickey Mouse Club, ve kterém se seznámil se svým budoucím kolegou, jímž byl Joshua Scott \"JC\" Chasez, se svojí budoucí láskou a zpěvačkou Britney Spears, hercem a kamarádem Ryan Goslingem a zpěvačkou Christinou Aguilerou.\n\nOd roku 1996 byl členem později známé chlapecké skupiny vystupující v 90. letech 20. století pod jménem 'N Sync, v ní se stal idolem teenagerů. V letech 1996 až 1997 se skupinou vystupovali především v Evropě. Roku 1998 vydali album \"*NSYNC\", kterého se prodalo 11 milionů kusů. Druhé album vydali v roce 2000 a \"No Strings Attached\" se stalo nejrychleji se prodávaným albem historie (se 2,4 miliony prodaných kusů za první týden prodeje). Obdobně úspěšné bylo i jejich třetí album \"Celebrity\". Skupina zanikla v roce 2002, rozpad využil k vydání sólového alba.\n\nDebutový singl se jmenoval \"Like I Love You\", poprvé jej zazpíval na udílení cen MTV Video Music Awards v srpnu 2002, kde si již získal řadu příznivců. Singl se umístil na 11. příčce žebříčku Billboard Hot 100 a zaznamenal i mezinárodní úspěch. V listopadu téhož roku vydal u vydavatelství Jive a Zomba debutové album nazvané \"Justified\". Album bylo vřele přijato u kritiků a dosáhlo velkého komerčního úspěchu. V prvním týdnu prodeje v USA debutovalo na čísle dvě a prodalo se jej 439 000 kopií. Nakonec se jen v USA tohoto alba prodalo více než 3,8 milionu kusů, celosvětový prodej přesahoval 7 milionovou hranici. Dalšími singly byly písně \"Cry Me a River\" (3. příčka), \"Rock Your Body\" (5. příčka) a \"Señorita\" (27. příčka). Album produkovali The Neptunes a Timbaland.\n\nMezi lety 2003 až 2005 spolupracoval s mnoha známými interprety. Nejvýraznější je spolupráce s The Black Eyed Peas, na jejichž druhém albu \"Monkey Business\" nazpíval píseň „My Style“, a podílel se i na veleúspěšném singlu z prvního alba \"Elephunk\" \"Where Is the Love?\". Dále vydal singl i s rapperem Nellym \"Work It\" a se Snoop Doggem \"Signs\". V červenci 2003 s Christinou Aguilerou vydal EP \"Justin & Christina\", které obsahovalo remixy jejich největších hitů.\n\nV září 2006 vydal svou druhou sólovou desku \"FutureSex/LoveSounds\". Pilotní singl \"SexyBack\" zaznamenal celosvětový úspěch (1. příčka v USA, Kanadě, Spojeném království a v dalších). Výborně si vedly z alba i singly \"My Love\" (ft. T.I.) a \"What Goes Around...Comes Around\", oba dosáhly 1. příčky v USA a TOP 10 v dalších státech. Další singly byly také úspěšné: \"Summer Love\" (6. příčka), \"LoveStoned\" (17. příčka) a \"Until the End of Time\" s Beyoncé (17. příčka). Hudbu produkovali Timberlake s Timbalandem. O první týden prodeje se v USA prodalo 684 000 kusů, a tím album debutovalo na 1. příčce Billboard 200. Celkem se v USA prodalo okolo 4,4 milionu kusů. Celosvětově poté 10 milionů kusů.\n\nV létě 2007 založil svou vlastní nahrávací společnost \"Tennman Records\". S Timbalandem a s Nelly Furtado spolupracoval na hitu \"Give It to Me\", který se umístil na 1. příčce v USA. Také s Madonnou nazpíval píseň \"4 Minutes\", která pochází z jejího alba \"Hard Candy\" a umístila se na 3. příčce. Roku 2009 spolupracoval na úspěšných singlech \"Dead and Gone\" od rappera T.I., \"Love Sex Magic\" zpěvačky Ciara a \"Carry Out\" Timbalanda. Roku 2010 hostoval na singlu zpěváka Jamie Foxx \"Winner\". Také se přidal k charitativnímu albu \"Hope for Haiti\", kde se podílel na písni \"Hallelujah\".\n\nV březnu 2013 vydal, po téměř sedmi letech, své třetí studiové album s názvem \"The 20/20 Experience\". Vydal ho u vydavatelství Wright Entertainment Group a RCA Records, jako svou první spolupráci s těmito společnostmi. Všechny skladby produkoval společně s producenty Timbalandem a Jeromem \"J-Roc\" Harmonem. Z alba pochází úspěšné singly \"Suit & Tie\" (ft. Jay-Z) a \"Mirrors\", oba se umístily na 3. příčce žebříčku Billboard Hot 100. O první týden prodeje se v USA prodalo 968 000 kusů, což je jeho osobní rekord. Ve Spojeném království se o první týden prodalo 106 000 kusů. Celosvětově si o první týden koupilo album v digitální podobě z iTunes svého času rekordních 580 000 lidí. Album debutovalo na prvních příčkách žebříčků v USA, Kanadě, Spojeném království, Austrálii či v Německu. Celkem se alba v USA prodalo 2 427 000 kusů.\n\nPo vydání svého třetího alba ihned oznámil, že ještě v roce 2013 i své čtvrté album nazvané \"\". Album bude vydáno 30. září 2013. Pochází z něj singly \"Take Back the Night\" (29. příčka v Billboard Hot 100) a \"TKO\" (36. příčka). Stejně jako předchozí album i toto produkovala trojice Timberlake, Timbaland a Jerome Harmon. Na albu hostují Drake a Jay-Z. V první týden prodeje se v USA prodalo 350 000 kusů alba, které tím debutovalo na první příčce. Celkem se v USA prodalo 781 000 kusů alba.\n\nNa 56. předávání hudebních cen Grammy, konaném v lednu 2014, získal tři ocenění, a to za nejlepší rap/zpěv píseň (\"Holy Grail\" (od Jay-Z)), nejlepší R&B píseň (\"Pusher Love Girl\") a nejlepší videoklip (\"Suit & Tie\"). V roce 2014 se produkčně i zpěvem podílel na úspěšném posmrtně vydaném singlu Michaela Jacksona \"Love Never Felt So Good\" z alba \"Xscape\".\n\nKromě hudební produkce se podílel (např. dabing) na výrobě více než desítky filmů. Do hlavní role byl obsazen ve filmu \"Edison Force\" z roku 2005, kde ztělesnil pisálka z komunitních novin, postupně se dostávajícího k odhalení organizovaného zločinu zvláštní policejní jednotky.\n\nSvůj herecký debut si odbyl roku 2000 ve filmu \"Longshot\" (Přesný zásah). Téhož roku hrál i v komedii \"Model Behavior\" (Změna je život). Další role přišly až po pěti letech. Například hrál v thrilleru \"Edison\" (Mimo zákon), \"Southland Tales\" (Apokalypsa), \"Alpha Dog\", \"The Love Guru\" (Guru lásky) či \"The Open Road\".\n\nMezi komerčně nejúspěšnější filmy ve kterých hrál patří snímky \"The Social Network\", \"Bad Teacher\" (Zkažená úča), \"Friends with Benefits\" (Kamarád taky rád) a \"In Time\" (Vyměřený čas). Úspěšnými byly i animované snímky jejichž postávám propůjčil hlas, jako ve filmech \"Shrek the Third\" (Shrek Třetí) a \"Yogi Bear\" (Méďa Béďa).\n\nOd roku 2012 si zahrál ve filmech \"Trouble with the Curve\" (Zpátky ve hře), \"Runner, Runner\" (Hra na hraně) a \"Inside Llewyn Davis\".\n\nV letech 1999 až 2002 měl vztah s popovou zpěvačkou Britney Spears. Znali se už od dětských let z televizního pořadu, ve kterém spolu účinkovali například i s Christinou Aguilerou. Po tvrdém rozchodu (nejspíše nevěra ze strany Britney) napsal píseň Cry Me a River celkem provokujícím klipem vůči Britney. Poté měl čtyři roky trvající vztah s herečkou Cameron Diaz, pár se ale v prosinci 2006 rozešel. Jeho novou partnerkou se stala herečka Jessica Biel, se kterou se 19. října 2012 v jižní Itálii oženil.\n\nTaké se čile věnuje charitě, a to již od dob v 'N Sync. Od roku 2001 spravuje nadaci Justin Timberlake Foundation, která původně podporovala hudební výchovu na školách, ale dnes má širší záběr. Roku 2007 věnoval sto tisíc amerických dolarů organizaci Wildlife Warriors, kterou vede Steve Irwin. Stejnou sumu věnoval roku 2008 Memphiskému Rock 'n' Soul muzeu, a také nadaci Memphis Music Foundation.\n\nRoku 2007 asociace PGA Tour oznámila, že je Timberlake profesionálním golfistou s handicapem 6. Poprvé hrál roku 2008 na turnaji v Las Vegas. Ukázalo se, že šlo o charitativní akci a turnaj dostal nové jméno Justin Timberlake Shriners Hospitals for Children Open. Turnaj vynesl devět milionů dolarů.\n\n\n\n"}
{"id": "101006", "url": "https://cs.wikipedia.org/wiki?curid=101006", "title": "Citrus", "text": "Citrus\n\nCitrus (\"Citrus\", česky nepřesně citroník) je běžné označení a zároveň rozsáhlý botanický rod rostlin z čeledi routovité (\"Rutaceae\"), které pochází z tropické a subtropické jihovýchodní Asie. Slovo citrus pochází z starořeckého nebo latinského , těmito slovy byly označovány rostliny s vonnými listy nebo dřevem.\n\nMezi nejčastější citrusy, se kterými se můžeme setkat, patří pomeranč, mandarinka, citron, grapefruit, limetka či pomelo. Citrusy jsou též velmi oblíbenými pokojovými rostlinami a existují kluby jejich pěstitelů – citrusářů.\n\nCitrusy jsou nízké stálezelené stromy nebo keře. V úžlabí listů se tvoří jednoduché trny, některé druhy jsou zcela bez trnů. Listy jsou jednoduché, s hladkým, nebo pilovitým okrajem. Vytvářejí zvláštní druh plodů, tzv. hesperidium (typ bobule), složené z tuhé vnější kůry (flaveda), které může nabývat široké škály barevných odstínů (zelené, žluté, oranžové, bílé). Pod ním se nachází měkčí vláknitý obal (albedo) bílé barvy, z nějž dovnitř plodu vyrůstají emergence, ze kterých se tvoří měkká, šťavnatá dužina. V dužině jsou uložena semena, která někdy zcela chybějí v důsledku partenokarpie (bezsemennost, vytváření plodu z neoplodněného semeníku).\n\nDnes se jako citrus označují všechny rostliny z botanického rodu \"Citrus\" a některé příbuzné rody, jejichž systematika není ještě zcela vyřešena. Proto ani počet druhů citrusů není jasný. Existují totiž tisíce taxonů, které se někdy překrývají. Mnoho známých citrusů jsou hybridy, a dokonce některé dnes planě rostoucí druhy vznikly křížením.\n\nCitrusy se obvykle rozdělují z pěstitelského hlediska, a to na mandarinky, grapefruity, pomerančovníky, šedoky a kyseloplodé citrusy; nicméně některé citrusy nespadají do žádné z těchto skupin, jiné jsou v důsledku křížení obtížně zařaditelné.\n\nMandarinka, pomelo a cedrát jsou tři původní druhy, které byly hybridizovány do současných, komerčně dostupných druhů citrusových plodů. \n\n\n\n\n\n\n\n\n\n\n \n"}
{"id": "101008", "url": "https://cs.wikipedia.org/wiki?curid=101008", "title": "Fredrik Stenman", "text": "Fredrik Stenman\n\nFredrik Stenman (* 2. června 1983 Munktorp) je švédský fotbalový obránce hrající v německém klubu Bayer Leverkusen. Stenman patří k nejvšestrannějším hráčům švédské reprezentace, ve které měl svůj debut v květnu 2006 v zápase proti Finsku. Mezi jeho největší dosavadní úspěchy patří dvakrát zisk švédského titulu v letech 2003 a 2005 s prvoligovým týmem Djurgarden.\n\nLeverkusen who's who\n"}
{"id": "101014", "url": "https://cs.wikipedia.org/wiki?curid=101014", "title": "Gramofonová deska", "text": "Gramofonová deska\n\nGramofonová deska neboli gramodeska, známá těž jako vinylová deska nebo prostě jen vinyl, je záznamové médium určené pro záznam, uchování a reprodukci zvuku.\n\nGramodeska má nejčastěji podobu plochého kruhového kotouče černé barvy, uprostřed opatřeného kruhovou papírovou nálepkou s informacemi o záznamu. V samém středu gramodesky je středicí otvor pro nasazení na přehrávací zařízení – gramofon.\n\nZvukový záznam je na gramodesku zanesen ve formě spirálové drážky, soustředně umístěné na jejím povrchu. Zvuková informace v drážce má analogovou podobu. Záznam na desce je mechanický, což znamená, že je snímán mechanicky – pomocí hrotu, lidově zvaného jehla.\n\nMonofonní záznam má podobu vlnovky, kdy hrot (chvějka) kmitá horizontálně ze strany na stranu, jde vlastně o kopii pohybu membrány mikrofonu. U stereofonního záznamu je použit další směr, kdy jehla kmitá taky dolů. Pro představu: Pokud jehla kmitá přímočaře v úhlu 45° od svislice, je zvuk (v ideálním případě) slyšet jen z jednoho kanálu. Je to dáno tím, že přenoska je konstruována tak, aby se dal rozlišit pravý a levý kanál. Což je samozřejmě možné jen u elektrických přenosek, kdy je v podstatě jedno jestli jde o přenosku (v tomto případě přesněji) vložku krystalovou (využívající piezoelektrický jev), nebo magnetodynamickou (pracující na principu elektromagnetické indukce). U krystalové vložky samozřejmě na úkor kvality reprodukce, a trvanlivosti gramodesek. Slangově byla v některých kruzích označována za „hoblovačku“, díky své „tvrdé charakteristice“, protože k přenosu signálu byl využit princip deformace krystalu. Na rozdíl od magnetodynamické přenosky, kde je na chvějce, na opačném konci jehly miniaturní magnet, který je volně uložen v elektricky vodivém pouzdře.\n\nGramofonová deska byla od doby svého vynálezu – konce 19. století až do 80. let 20. století nejrozšířenějším nosičem zvukového záznamu. Od konce 80. let byla gramofonová deska postupně nahrazována kompaktními disky (CD), až byly nakonec gramofonové desky z trhu téměř úplně vytlačeny.\n\nV současnosti jsou gramofonové desky vydávány pouze okrajově, v malých nákladech jako sběratelské edice, popřípadě jsou vydávány nezávislými vydavateli nekomerční hudby.\n\nGramodesky i v době svého strmého úpadku v 90. letech 20. století zůstávaly oblíbené mezi dýdžeji, kteří využívají hudební materiál z gramodesek pro mixáž hudby při klubových tanečních produkcích. Avšak ani této oblasti se digitalizace nevyhnula a pro mixáž taneční hudby se stále častěji používají digitální konzole.\n\nPřesto existuje úzké, avšak živé společenství milovníků gramofonů a gramodesek, kteří preferují poslech analogového záznamu zvuku z gramodesek před záznamem digitálním. Proto i dnes je na trhu množství výrobců gramofonů a dalšího vybavení pro poslech gramodesek.\n\nZáklady pro vývoj záznamu a reprodukce zvuku položil roku 1878 Thomas Alva Edison vynálezem fonografu. U jeho fonografického válečku jakožto nosiče zvukového záznamu je zvuk zaznamenán na válec pokrytý vrstvou vosku. Při záznamu byla do voskového povrchu otáčejícího se válečku při záznamu achátovým hrotem vyryta spirálová drážka, měnící svoji hloubku v rytmu zaznamenávaného zvuku. Jednalo se tedy o hloubkový záznam (zvaný také Edisonův). Hrot byl mechanicky spojen s membránou umístěnou v kovovém trychtýři (troubě). Mluvilo-li se do trouby, membrána začala kmitat, a tím rozkmitala i hrot ryjící drážku. Při reprodukci záznamu z válečku se postupovalo přesně opačně – hrot snímal kmity drážky otáčejícího se válečku, kmital v rytmu záznamu, a tím rozkmitával membránu, s níž byl mechanicky spojen. To způsobilo, že membrána vydávala zvuk. Trouba, v níž byla membrána umístěna, zvuk dále zesílila.\n\nEmile Berliner roku 1887 nahradil fonografický váleček plochou kruhovou deskou, na jejíž povrch nanesl spirálovou drážku se záznamem. Hloubkový záznam nahradil záznamem stranovým, u nějž drážka kmitá nikoliv do hloubky, ale ze strany na stranu (horizontálně). Tím udal Berliner základní podobu dnešní gramofonové desce.\n\nÚplně první gramofonové desky měly průměr 12 cm a byly vyrobeny z tvrzené pryže. Frekvence otáčení desky při reprodukci byla u prvních gramofonů 70 ot/min. Tyto gramofony byly velmi primitivní.\n\nTvrzená pryž byla později nahrazena šelakovou hmotou. Ta měla výhodu, že se dala lisovat, což značně usnadnilo sériovou výrobu mnoha gramodesek lisováním z jedné matrice.\n\nNa počátku 20. století ještě nebyly nijak normalizovány rozměr ani frekvence otáčení gramofonových desek. Jejich průměr obvykle kolísal mezi 15 a 30 cm, výjimkou nebyly ani desky s průměrem 6 cm i 60 cm. Frekvence otáčení desek při reprodukci byla také různá – od 74 do 82 ot/min. Některé desky měly jednu středovou díru, jiné dvě. První desky neměly ani středovou etiketu v takové podobě, jak ji známe dnes, a měly záznam pouze po jedné straně. S výrobou desek se záznamem na obou stranách se začalo až roku 1905.\n\nPrvní gramofonové desky byly nahrávány tzv. akusticky. Ten byl prováděn tak, že hudebníci a zpěváci byli rozestavěni před jedním či více trychtýři, které soustřeďovaly zvuk na membránu. Membrána rozechvívala zapisovací hrot záznamového stroje, který byl obvykle umístěn ve vedlejší místnosti. Jednalo se o otáčivý talíř, umístěný na mohutném podstavci (kvůli omezení vibrací). Na otáčejícím se talíři byl upevněn voskový kotouč, do kterého kmitající hrot ryl drážku se záznamem. Hrot se během otáčení pomalu posouval od kraje desky k jejímu středu, takže drážka tvořila soustřednou spirálu. Nahraný voskový kotouč dále sloužil jako předloha pro výrobu kovové matrice, z níž se lisovaly šelakové desky.\n\nNevýhodou akustického záznamu byl především omezený kmitočtový rozsah – zhruba od 150 Hz do 3,5 kHz. Tehdejší nekvalitní gramofony byly schopné reprodukovat kmitočtové pásmo ještě užší – 300 Hz až 2,5 kHz. To zdaleka nestačilo k dosažení věrné reprodukce zvuku – takto nahraný zvuk lze charakterem přirovnat k přednesu telefonního přístroje. Postrádal jak hluboké, tak vysoké tóny. Dalším problémem byla omezená práce se zvukem nástrojů a zpěváků – „mixáž“ jednotlivých zvuků a hlasů byla možná pouze poměrem jejich vzdálenosti od nahrávací trouby. Mnozí zpěváci, ač jinak talentovaní, se pro gramofonový záznam nehodili, protože jejich hlas na desce zněl nevýrazně – neměl tonální charakteristiku vhodnou pro akustický záznam, jenž měl omezený kmitočtový rozsah.\n\n20. léta 20. století přinesla revoluční objev v záznamu zvuku – elektronické nahrávání. První pokus s elektronickým (či jak se tehdy říkalo, elektrickým) záznamem gramofonové desky provedli inženýři Maxfield a Harrison se svými spolupracovníky v laboratořích americké firmy Bell Telephone Company. Elektronický záznam umožnil postupně dále rozšiřovat zaznamenávaný kmitočtový rozsah. Jeho princip zjednodušeně spočíval v tom, že nahrávaný zvuk byl snímán mikrofonem, signál z mikrofonu byl elektricky zesílen elektronkami a poslán do záznamové hlavy záznamového stroje. V záznamové hlavě byl elektromagnet, který rozkmitával kotvičku, na niž byl upevněn záznamový nůž, v rytmu přiváděného modulačního signálu. Kmitající záznamový nůž ryl do otáčejícího se voskového kotouče drážku se záznamem. Tento způsob záznamu je v principu užíván dodnes, byť v modernějších obměnách.\n\nPolyvinylchlorid (PVC) pro výrobu gramofonové desky byl vůbec poprvé použit roku 1931. Tehdy americká nahrávací společnost RCA Victor vydala řadu gramofonových desek s názvem „Program transcriptions“ („Záznamy vystoupení“). Tyto desky z PVC již měly průměr 30 cm (12\") a byly nahrány rychlostí 33⅓ ot/min, stejně jako pozdější dlouhohrající (LP) desky. Drážka měla sice ještě stejnou šířku jako soudobé desky šelakové, byla však mělčí a drážková rozteč byla také užší. To vše umožnilo výrazné prodloužení délky záznamu. Pro prodejní neúspěch (potřeba gramofonu s nižšími otáčkami, světová hospodářská krize) však byla výroba těchto desek po pár letech ukončena.\n\nBěhem druhé světové války, z důvodu nedostatku šelaku na trhu, americká nahrávací společnost V-Disc začala z PVC lisovat desky se stejnými parametry jako desky šelakové. Tyto desky bylo možno přehrát na běžném gramofonu rychlostí 78 ot/min a jejich výhodou byla oproti šelaku nerozbitnost a nízká hmotnost. Desky se pro tyto vlastnosti osvědčily ve vojenských dodávkách pro bojující americké vojáky v zámoří. Bez povšimnutí nezůstal ani nižší šum desek z PVC.\n\nRoku 1939 se konkurenční americká nahrávací společnost Columbia Records rozhodla pokračovat ve vývoji technologie dlouhohrajících desek z PVC, započatém společností RCA Victor. Vývojový tým pod vedením doktora Petra Goldmarka se rozhodl dále zúžit záznamovou drážku na desce a pro přehrávání použít tenčí hrot s menším poloměrem zaoblení. Toto zúžení bylo nutné, nejen z důvodu dalšího prodloužení záznamové doby, ale také z důvodu možnosti záznamu vysokých kmitočtů (tónů) i při nižších otáčkách desky. Skupina vývojářů pojala úkol komplexně s cílem vyvinout spotřebitelsky spolehlivý, nenákladný gramofonový systém. To se také podařilo roku 1948, kdy byla novinářům na New York Press Conference v hotelu Waldorf Astoria představena nová dlouhohrající LP deska o průměru 30 cm, rychlosti otáčení 33⅓ ot/min a s novou úzkou drážkou zvanou microgroove (mikrodrážka). Tedy standard gramofonové desky používaný dodnes. Záznam na desce byl sice stále ještě monofonní, ale na jednu stranu desky se vměstnala až 23minutová nahrávka skladatele Mendelssohna.\n\nV reakci na uvedení LP desek firma RCA Victor přišla roku 1949 se svým vlastním formátem gramofonové desky z PVC – malou deskou průměru 17 cm (7\") nahranou rychlostí 45 ot/min, zvanou „single play“ (SP) nebo prostě „45“. První komerčně vydaná skladba ve formátu sedmi palců (tzv. sedmičky) nesla jméno „Texarkana Baby“ od interpreta Eddy Arnold. Parametry záznamové drážky byly totožné s deskami LP. Tyto desky se brzy staly hitem mladé generace, přestože se na jednu stranu vešly nejvýš dvě skladby. Byly totiž levné, skladné a esteticky přitažlivé – lisovány v různých barvách, odlišujících žánr – country byla vydávána na zelených deskách, vážná hudba na červených, R&B a gospel na oranžových, desky pro děti byly žluté. Populární hudba se vydávala na tradiční černé barvě. Pro přehrávání RCA Victor prodávaval speciální malé gramofony, leckdy vybavené měniči, schopnými automaticky přehrát najednou sadu těchto desek. Konkurenční LP desky však nebyly schopné přehrát. V pozdějších letech byly na trh uvedeny bateriové gramofony pro tyto desky. Tak se do vynálezu magnetofonových kazet, CD a MP3 „pětačtyřicítky“ staly prvním přenosným hudebním médiem. Nutno dodat, že SP desky si také později našly cestu do jukeboxů, kde nahradily zastaralé desky šelakové.\n\nV následujících letech vypukla na americkém gramofonovém trhu válka formátů, nazývaná „válka rychlostí“ („battle of speeds“). Někteří upřednostňovali 33⅓ot LP desky, jiní 45ot SP desky a konzervativci preferovali 78ot šelakové desky. Výsledkem tohoto boje bylo, že šelakové desky definitivně ustoupily SP deskám, neboť co do délky záznamu byly SP desky jejich dokonalou náhradou, navíc s lepšími vlastnostmi. SP desky navíc naplnily tržní potřebu tam, kde bylo třeba média s kratší hrací dobou. Pro LP desky jako by se zpočátku nedostávalo využití, ale brzy se začaly osvědčovat v oblasti nahrávek vážné hudby. Dlouhá stopáž LP desek dále dává vzniknout novému hudebnímu formátu – hudebnímu albu.\n\nPoněvadž člověk vnímá zvuk prostorově dvěma ušima, jsou již koncem 19. století ve snaze o dosažení realistické, životné reprodukce zvuku podnikány první pokusy o dvoukanálový přenos zvuku živého představení.\n\nPočátkem 20. století pak byl vyvinut fonograf, který pomocí dvou snímacích trub a rycích jehel zaznamenával stereofonní zvuk do dvou oddělených drážek na fonografickém válečku. Žádná z těchto prvních stereofonních nahrávek se však nedochovala.\n\nV období před druhou světovou válkou se objevují různé pokusy zaznamenat dvoukanálové stereo na gramodesku. Vesměs využívají myšlenky dvou oddělených drážek, z nichž do jedné je zaznamenán levý a do druhé pravý kanál. Buď byly dvojice drážek vedeny těsně vedle sebe v jedné spirále, anebo byla každá z nich nahrána v jedné polovině záznamové oblasti desky. Tyto desky pak byly snímány na speciálním gramofonu vybaveném dvěma zvukovkami či přenoskami. Žádný z těchto principů oddělených drážek se pro nepraktičnost a technické nedostatky komerčně neprosadil.\n\nPrůlom pak přinesl objev záznamu obou kanálů do jedné drážky. První praktický experiment s jednodrážkovým stereofonním záznamem byl proveden 1. června 1934 A. C. Kellerem a I. C. Rafusem v laboratořích americké společnosti Bell Telephone Laboratories v New Yorku. Princip spočíval v tom, že modulace jednoho kanálu byla ryta do drážky hloubkově, zatímco modulace druhého kanálu byla ryta stranově. Systém byl patentován roku 1939.\n\nAvšak teprve roku 1957 byl americkou společností Western Electric připraven prakticky použitelný systém pro dvoukanálové stereo zvaný Westrex 45/45. Byl zpětně slučitelný s dosavadními monofonními deskami LP a SP, neboť využívá drážku stejných rozměrů. Některé nedostatky systému firmy Bell odstraňuje tím, že kanály jsou modulovány v úhlu 45 stupňů vzhledem k svislé ose drážky, každý v jedné stěně drážky. Tím je prakticky docílena shoda obou kanálů a navíc tak umožňuje monofonní desky přehrávat se zvukem v obou kanálech. Desky nahrané tímto systémem a stereofonní gramofony byly uvedeny na americký trh roku 1958. Systém Westrex 45/45 je pro stereofonní záznam využíván dodnes.\n\nZa zmínku stojí ještě dva typy gramodesek:\n\n\nNa „rychlosti“ 16+2/3 ot/min bylo vydáváno jen mluvené slovo.\n\nNejznámější značky gramofonových desek z první republiky jsou Ultraphon, His master's voice (etiketa s pejskem), Esta, Odeon, Polydor, Rekord, Artona, Selekton a mnoho dalších. Mezi těmito značkami existovaly ustálené rozdíly v ceně a kvalitě nahrávek. Například značky Artona a Selekton byly speciálně zřízeny firmou Ultraphon pro vydávání méně kvalitních nahrávek a tato praxe byla obvyklá i u jiných firem.\n\nNejvětším specialistou na šelakové desky je v České republice pan Gabriel Goessel. Jeho pořad Fonogram na Českém rozhlase pravidelně seznamuje posluchače s historií populární hudby První československé republiky.\n\nVýroba gramofonových desek v podniku Gramofonové závody Loděnice (jakož i gramofonů v podniku TESLA Litovel) v období po 2. světové válce byla v Československu vždy na velmi vysoké úrovni.\nČeskoslovenské gramofony ze 70. a 80. let byly vyráběny ve světové špičkové kvalitě. Gramofonové desky z tohoto období byly vyráběny a vydávány pod domácími značkami Supraphon, Panton a Opus. Česká republika je díky této vynikající výrobní tradici, až doposud jedním z největších výrobců a vývozců klasických gramofonových desek na světě. Výroba tohoto sortimentu stále velmi dobře prosperuje a gramofonové desky jsou nyní úspěšně vyváženy do celého světa.\n\nV poválečném Československu bylo běžně možno zakoupit i gramofonové desky vydávané v okolních státech RVHP. V NDR byly gramofonové desky vydávány pod značkou Eterna či Amiga, v Polsku pod značkou Muza, v Sovětském svazu pod značkou Melodia, v Maďarsku pod značkou Pepita či Hungaroton, v Bulharsku pod značkou Balkaton, v Rumunsku pod značkou Electrecord, na Kubě pod značkou Ariel. Mnohé jiné velmi známé a renomované gramofonové značky pocházející ze zemí západní Evropy a z Ameriky byly v té době pro běžného spotřebitele prakticky nedostupné z politických a hospodářských důvodů.\n\nGramofonové nadšence a fandy té doby sdružoval spolek, který se nazýval Gramofonový klub.\n\n\n\n"}
{"id": "101024", "url": "https://cs.wikipedia.org/wiki?curid=101024", "title": "Kostel svatého Petra a Pavla (Kralovice)", "text": "Kostel svatého Petra a Pavla (Kralovice)\n\nKostel svatého Petra a Pavla v Kralovicích je gotický, renesančně přestavěný jednolodní farní kostel.\nKostel je poprvé zmiňován v potvrzení majetku plaského cisterciáckého kláštera papežem Inocencem IV. z roku 1250. Gotický opevněný kostel byl v letech 1575–81 na popud Floriána Gryspeka přestavěn do renesanční podoby, pravděpodobně dle projektů Bonifáce Wolmuta. Gryspek nechal k jižní straně kostela přistavět velkou kapli, jejíž krypta sloužila jako rodinná hrobka Gryspeků.\n\nV rámci Programu záchrany architektonického dědictví bylo v letech 1995-2014 na opravu památky čerpáno 2 970 000 Kč.\nRozměrná stavba kostela má jednu obdélnou loď a užší, trojboce uzavřený presbytář s opěrnými pilíři. Presbytář, zdivo severní strany lodi a dolních dvou pater hranolové věže jsou gotické, zbylé části jsou renesanční. Šířka původní lodi je vyznačena rozponem klenby. Přízemí obíhají slepé arkády, na kterými jsou lomená okna. Hlavní a boční průčelí je zděné z režných cihel, ostatní fasády byly pokryty sgrafity, která byla obnovena v roce 1894 na presbytáři a jižní kapli. Mezi kruhovými okénky jižního průčelí jsou sluneční hodiny. Západní portál je zaklenul polokruhem s toskánskými sloupy s trojúhelníkovým tympanonem. Věž vklíněná do severovýchodního rohu lodi nese cibulovou báň, nad presbytářem je sanktusník.\n\nV presbytáři stojí barokní dřevěný oltář z poloviny 17. století se sochami světců Petra, Pavla a Ondřej. Uprostřed oltáře je v zasklené skříni umístěno znamenité sousoší Zvěstování Panny Marie z počátku 16. století, které bylo do kostela přemístěno z Mariánské Týnice. V lodi po stranách presbytáře jsou umístěny boční oltáře, na sloupu mezi lodí a boční jižní kaplí visí dřevěný kříž s ukřižovaným Ježíšem. Na kruchtě jsou funkční barokní varhany z roku 1689 ozdobené řezbami andělů pocházejí z plaského kostela. Na stěně věže je kazatelna.\n\nV jižní kapli je dřevěný renesanční epitaf Gryspeků z roku 1593, jehož autory jsou Hans Bule z Řezna, Samuel Braun z Kadaně a Hartwig z Wernigerodu. V kryptě je v prosklených rakvích uloženo 17 členů rodu Gryspeků včetně Floriána a jeho manželky Rosiny. Pro zachovalost těl jsou označovány jako \"kralovické mumie\".\n\nVe věži kostela byly tři zvony, z nichž válečné rekvizice přečkal jen renesanční od Brikcího z Cimperka.\n\nPřed průčelím kostela stojí další dřevěný kříž s malbou Ježíše Krista na plechu. K presbytáři kostela byla v roce 1928 přemístěna socha sv. Jana Nepomuckého, která dříve stála na náměstí. Mezi stromy před kostelem lze nalézt křížový kámen. Ke kostelu patří i budova barokní fary z počátku 18. století. Kostel stojí na mírné vyvýšenině nad levým břehem Kralovického potoka.\n\n\n\n"}
{"id": "101025", "url": "https://cs.wikipedia.org/wiki?curid=101025", "title": "Jake Gyllenhaal", "text": "Jake Gyllenhaal\n\nJake Gyllenhaal, vlastním jménem Jacob Benjamin Gyllenhaal (* 19. prosince 1980 Los Angeles, Kalifornie), je americký filmový herec. Mezi jeho největší úspěchy patří filmy \"Den poté\" (2004) a \"Zkrocená hora\" (2005).\n\nNarodil se v Los Angeles do známé umělecké rodiny. Matka Noami Fonerová, pocházející z židovské rodiny, je producentka a scenáristka, zatímco otec, který je britsko-švédského původu, je Stephen Gyllenhaal. Jeho sestra Maggie Gyllenhaalová je herečka. Ve třinácti letech měl bar micvu.\n\nJiž od mala tíhl k herectví, hrál ve školních představeních a roku 1991 ztvárnil svůj první debut v komedii \"Dobrodruzi z Velkoměsta\". Velmi oceňován byl za ztvárnění hrdiny ve filmu \"Říjnové nebe\" v roce 1999. Dále se objevil v mnoha oceňovaných filmech, například za hlavní roli v dramatu \"Donnie Darko\" (2001) byl nominován na cenu Spirit Award. . Pozornost publika i kritiků přilákal filmem stanice HBO \"Půlnoční míle\" v roce 2002\n\nDo povědomí širší divácké obce vstoupil s vysoko-rozpočtovým filmem \"Den poté\" \"v roce 2004\". Poté si z pestré nabídky rolí vybral v roce 2005 kontroverzní drama \"Zkrocená hora\", kde ztvárnil svou zatím nejúspěšnější roli kovboje Jacka Twista, za kterou byl nominován na Oscara. Ve stejném roce se také objevil ve filmech \"Mariňák a Důkaz\"..V roce 2007 získal roli ve filmu \"Zodiac\" pod vedením režiséra Davida Finchera, kde ztvárňuje postavu karikaturisty \"San Francisco Chronicle\" Roberta Graysmithe.\n\nV roce 2010 získal hlavní roli ve filmu \" \"a po boku Anne Hathaway si zahrál v romantické komedii \"Láska a jiné závislosti. \"Za roli získal nominaci na Zlatý glóbus. O rok později se objevil ve filmu \"Zdrojový kód. \"V roce 2012 se objevil ve filmu \"Patrola\".\n\nV roce 2014 si zahrál v erotickém thrilleru \"Nepřítel\" a produkoval a hrál v kriminálním thrilleru \"Slídil. \"Za roli získal nominaci na Zlatý glóbus a na cenu Screen Actors Guild. V roce 2015 měl premiéru snímek \"Everest\", ve kterém si zahrál roli Scotta Fischera, vůdce expedice. Na rok 2016 je stanovená premiéra filmu \"Noční zvířata\". V roce 2017 se objevil ve sci-fi filmu \"Život\" v roli astronauta Davida Jordana. Ve stejném roce si zahrál vedlejší roli v dobrodružném filmu \"Okja\" a hlavní roli v dramatickém filmu \"Silnější\". \n\n"}
{"id": "101029", "url": "https://cs.wikipedia.org/wiki?curid=101029", "title": "John William Madden", "text": "John William Madden\n\nJohn William Madden, přezdívaný také \"Dědek\" Madden, (11. června 1865 \nDumbarton, Skotsko – 17. dubna 1948 Praha) byl skotský fotbalista a fotbalový trenér, který významně ovlivnil tuto hru v českých zemích.\n\nŽivotní dráha trenérské fotbalové legendy začala 11. června 1865 v Dumbartonu. Byl jedním z devíti dětí Edwarda Maddena a Agnes McIlvainové, irských přistěhovalců, kteří se usadili na High Street 71 v Dumbartonu. Pokřtěn by v místním kostele svatého Patrika a získal základní vzdělání ve stejnojmenné škole sídlící v budově přiléhající ke kostelu.\n\nPo nástupu do zaměstnání spojil svoji fotbalovou kariéru a práci nýtaře v loděnicích. Protože v té době hrál za anglický tým Gainsborough Trinity (psal se rok 1887), pracoval celý týden v loděnicích a v pátek přes noc cestoval k utkání. Do práce ve Skotsku se vracel v pondělí vlakem. Nedlouho předtím (1885) se jeho rodina po smrti jeho otce přestěhovala do Particku - dnes čtvrť v Glasgow.\n\nKdyž se stal hráčem Celtiku až v roce 1889, byl pozván k prvnímu zápasu nově vytvořeného klubu, který se hrál 28. května 1888 proti Rangers.\n\nHrál jako střední útočník, tuto pozvánku přijal, ale mezi střelce pěti branek Celtiku, na které odpověděli Rangers jen dvakrát, se nezapsal.\n\nSvé první soutěžní utkání v dresu slavného klubu odehrál 14. září 1889 ve skotském poháru proti Queens Park F.C. (2:1). V následujícím roce v premiérovém ligovém ročníku vstřelil své první dva góly: při vítězství 5:1 na hřišti Hearts 31. srpna 1890. Nastoupil za Celtic ve 118 utkáních (92 ligových a 26 ve skotském poháru) a vstřelil 49 gólů (38 ligových a 11 pohárových). Skotsko reprezentoval celkem čtyřikrát - dvakrát hrál za ligové výběry a dvakrát za skotský národní tým. Oba zápasy proti Walesu, v prvním ve Wrexhamu v roce 1893 vstřelil čtyři branky (Skotsko zvítězilo 8-0), druhé utkání se hrálo o dva roky později a znovu ve Wrexhamu. Madden tehdy vstřelil jeden ze dvou skotských gólů. Střetnutí skončilo remízou 2:2.\n\nTradovalo se o něm mnoho historek. A jak už to bývá, v některých z nich je jen zrnko pravdy.\n\nV roce 1892 se stal hlavním hrdinou události, kterou některé prameny popisují jako únos osnovaný Sheffieldem Wednesday.\n\nV jiné verzi téhož příběhu prý setkal náhodou na vlakovém nádraží Willieho Maleyho a manažera Celtiku Johna Glasse při svém odjezdu do Sheffieldu po podepsání smlouvy. Oba jej při této příležitosti přemluvili, aby zůstal v Celtiku a nabídli mi mu větší gáži.\n\nJiná verze tvrdí, že rozzuření fanoušci napadli funkcionáře anglického klubu, který se s ním setkali na nádraží v Particku, aby s ním projednal případný přestup. V další verzi jej prý přemluvil k návratu do Glasgow jeden katolický kněz.\n\nJak to doopravdy bylo, se už nikdy nedozvíme. V Celtiku zůstal až do roku 1897, kdy svoji hráčskou kariéru ukončil. Krátce se věnoval trénování v Dundee a Tottenhamu Hotspur.\n\nS Willie Maleyem se setkal ještě jednou, o mnoho let později, v roce 1922. Celtik se tehdy vydal do Německa a Československa na zápasové turné. Napsat, že duel mezi Slavií a Celtikem byl „vyhecovaný“, je jen mírné vyjádření. Zřejmě kvůli velké rivalitě obou trenérů bylo utkání mnohem prestižní než obyčejné přátelské zápasy. Slávisté zvítězili 3:2, skotští hráči Willie McStay a John Gilchrist byli vyloučeni za fauly, které Maley po utkání rozhořčeně označil za „běžné“. Celtic na svém turné podlehl i 1:2 Spartě.\n\nV únoru 1905 se ocitl v Čechách, v Praze, která se pro něj stala domovem. Oženil se tu s Františkou Čechovou, se kterou měl syna Jindřicha. V Praze setrval i během obou světových válek.\n\nJak přesně se ale ocitl v Praze v roce 1905, je jednou z dalších záhad jeho života. Podle jedné z historek se funkcionáři Slavie vydali do Velké Británie najít nového trenéra a chtěli získat hráče Rangers Johna Taita Robertsona. Ten o stěhování do Čech zájem neměl, a tak se po domluvě s jiným hráčem Rangers Findlay Speediem převlékl do dresu Rangers, aby oklamal slávistické funkcionáře. Lest se vydařila a ačkoliv to celé nevypadá příliš věrohodně, na pohlednicích týmu z roku 1910 vydaných Slavií je trenér představen jako John Madden z Glasgow Rangers!\n\nNa úspěch ve Slavii nečekal dlouho. V roce 1908, pouhé tři roky po svém příchodu, klub poprvé vyhrál český pohár. Skotský kouč zavedl do týmu moderní metody trenérské práce, masáže a fyzioterapeutické postupy. Uměl rychle léčit výrony a kontuze, na což používal proudy horké a studené vody, mýdlové zábaly i vlastní masti, které sám vyráběl.\n\nČervenobílé trénoval až do června 1930, jeho trenérská kariéra trvala pětadvacet let, což žádný jiný kouč již nikdy nepřekonal. I po svém formálním odchodu do důchodu ve věku 65 let se aktivně podílel na práci v klubu. Na tréninky dohlížel z invalidního vozíku a tréninkové pokyny udílel trenérským ukazovátkem. Se Slavií sice získal jen tři ligové tituly, což však bylo způsobeno tím, že se v Československu začala hrát nejvyšší fotbalová soutěž až v roce 1925. Slavia pod jeho vedením dokonce v roce 1938 zvítězila ve Středoevropském poháru.\n\nNěkdy se mu říká „otec českého fotbalu“. Sehrál důležitou roli nejenom v rozvoji československé kopané, ale ovlivnil i další sporty jako je lední hokej a tenis.\n\n17. dubna 1948, ve věku 82 let, právě rok poté, co Slavia získala další mistrovský titul, zemřel. Je pohřben na Olšanských hřbitovech společně se svou manželkou, která zesnula v roce 1963, a jejich synem, jenž zemřel ještě za života svých rodičů.\n\nBěhem pohřbu byla jeho rakev vystavena na katafalku s čestnou stráží, kterou tvořili hráči Slavie v červenobílých dresech s hvězdou na prsou.\n\nV říjnu 1930 se ocitl na Moravě, v Brně, kde začal trénovat Moravskou Slavii Brno.\n\n4. července 2017 byla po Johnu Williamu Maddenovi pojmenována hlavní tribuna stadionu v Edenu a na chodníku slávy před stadionem byla odhalena trenérova hvězda. Téhož dne byl sehrán přátelský zápas se Celticem Glasgow (0:0), v kterém skotský útočník a trenér také působil.\n\n\n"}
{"id": "101031", "url": "https://cs.wikipedia.org/wiki?curid=101031", "title": "Geografie Belgie", "text": "Geografie Belgie\n\nTento článek pojednává o geografických podmínkách Belgie.\n\nBelgie leží v západní Evropě na pobřeží Severního moře. S rozlohou 32 545 km² je 146. největším státem na světě, 14. nejmenším v Evropě a 2,4× menším než Česká republika. Na severu má 478 km dlouhou hranici s Nizozemskem, na západě 133 km s Německem, 130 km s Lucemburskem a na jihu 556 km s Francií. Pobřeží je dlouhé 72 km. Země se dělí na regiony Vlámsko na severu (13 522 km²), Valonsko na jihu (16 844 km²) a hlavní město Brusel. Ve Vlámsku i Valonsku je vždy 5 provincií. Zeměpisné souřadnice se pohybují mezi 49°30‘ a 51°30‘ s. š. a mezi 2°33‘ a 6°24‘ v. d. Společně s Nizozemskem a Lucemburskem je Belgie součástí Beneluxu. Má přibližně trojúhelníkový tvar.\n\nBrusel, hlavní a zároveň největší město Belgie, se nachází ve střední části země. Belgie je křižovatkou západní Evropy a hlavní města většiny západoevropských států leží v okruhu 1000 km od Bruselu, který je sídlem EU a NATO.\n\n\nGeometrický střed Belgie leží v Nil-Saint-Vincent v obci Walhain v provincii Valonský Brabant a má souřadnice 50° 38‘ 28‘‘ s. š. a 4° 40‘ 5‘‘ v. d.\nDo roku 1919, kdy byly k Belgii na základě Versailleské smlouvy připojeny Východní kantony (do té doby patřící Prusku), se geografický střed Belgie nacházel v obci Ittre.\n\nPodle IGN (Institut Géographique National) se v letech 1995–2004 v belgické obci Virionval na 50° 00‘ 33‘‘ s. š. a 4° 39‘ 59‘‘ v. d. nacházel geografický střed Evropské unie. Po rozšíření EU o deset nových členských zemí v roce 2004 se však střed unie posunul na východ do Německa.\n\nÚzemí Belgie je z větší části ploché a nížinaté. Nadmořská výška a členitost terénu stoupají směrem k oblasti Arden na jihu Belgie. Z geografického hlediska se Belgie skládá ze tří oblastí – \"dolní Belgie\" (nadmořská výška do 100 m), \"střední Belgie\" (100 – 200 m n. m.) a \"horní Belgie\" (více než 200 m n. m.).\n\n\"Dolní Belgie\" tvoří severozápadní část státu. Zahrnuje celé pobřeží, oblast polderů, Flandry a oblast Kempen (fr. \"Campine\"). Pobřeží je charakteristické písčitými plážemi a dunami. Za pásmem dun se nachází oblast polderů, která je kvůli riziku zaplavení mořem chráněna hrázemi. V oblasti polderů jsou velice úrodné půdy.\n\n\"Střední Belgie\" se rozprostírá na území Brabantu, provincie Henegavsko a oblasti Hesbaye. Z jihu ji ohraničují řeky Máza a Sambre. Tato oblast je poměrně rovná a mírně svažitá a protkaná sítí četných vodních toků. Půdy jsou zde hlinité a nejúrodnější v Belgii. Místy je terén členitější s výskytem jeskyní a malých roklí.\n\n\"Horní Belgie\" se nachází na jih od řek Máza a Sambre. Je to nejzalesněnější a zároveň nejřidčeji osídlená část Belgie. Skládá se z oblastí Condroz, Fagne-Famenne, Pays de Herve, Ardeny a belgické Lotrinsko. Nachází se zde nejvyšší bod Belgie Signal de Botrange (694 m).\n\nNejdelší a nejvýznamnější belgické řeky jsou Šelda (dlouhá 350 km, z toho 200 km na belgickém území) a Máza (925 km, z toho 183 km v Belgii). Obě pramení ve Francii a tečou přibližně severním směrem přes Belgii do Nizozemska, kde ústí do Severního moře. Třetí řekou, která se vlévá do Severního moře, je Yser. Tato řeka pramení ve Francii a ústí do moře v belgické obci Nieuwpoort. Šelda, Máza a Yser odvodňují převážnou část belgického území. Výjimku tvoří jižní cíp provincie Henegavsko, odvodňovaný řekou Oise, která se vlévá do Seiny, a část provincie Lucembursko, kterou odvodňuje řeka Sauer a několik dalších přítoků řeky Mosely, jež se vlévá do Rýna.\n\nBelgie má mírné oceánické podnebí, které charakterizují mírné zimy, nepříliš teplá léta a vysoký úhrn srážek po celý rok. V Köppenově klasifikaci podnebí Belgie spadá do oblasti Cfb. Průměrná roční teplota v Bruselu činí 9,8 °C a roční úhrn srážek je 780,1 mm. Doba slunečního svitu je 1555 hodin ročně.\n\n"}
{"id": "101033", "url": "https://cs.wikipedia.org/wiki?curid=101033", "title": "The Frames", "text": "The Frames\n\nThe Frames jsou irská hudební skupina z Dublinu, která vznikla v roce 1990. V současné době ji tvoří Glen Hansard (zpěv, kytara), Joe Doyle (baskytara, zpěv), Colm Mac Con Iomaire (housle, klávesy a zpěv) a Rob Bochnik (sólová kytara). Za bicí soupravou se vystřídalo a střídá několik různých hudebníků. Skupina byla někdy označovaná také jako The Frames DC, aby nedocházelo k záměně se shodně pojmenovanou americkou skupinou.\n\nNázev \"The Frames\" pochází z Hansardova dětství, kdy často opravoval kola svých kamarádů. Kvůli tomu, že kolem domu se často povalovalo velké množství bicyklových rámů, začali mu sousedé říkat „dům s rámy“ („house with the frames“).\n\n\n\n\n\n\n"}
{"id": "101039", "url": "https://cs.wikipedia.org/wiki?curid=101039", "title": "Taklamakan", "text": "Taklamakan\n\nTaklamakan nebo Taklimakan (ujgursky تەكلىماكان قۇملۇقى, transliterováno \"Täklimakan qumluqi,\" čínsky 塔克拉玛干沙漠, pinyin \"Taklimakan Shāmò, Tǎkèlāmǎgān Shāmò,\" český přepis \"Ta-kche-la-ma-kan ša-mo)\" je poušť ve Střední Asii, leží v čínské provincii Sin-ťiang. Z některých zdrojů se dozvíme, že Taklamakan znamená \"„Jakmile vejdeš, není cesty zpět“.\" Jiné uvádějí \"„Poušť smrti“,\" nebo \"„Místo bez návratu“.\"\n\nPoušť pokrývá oblast 327 000 km² v Tarimské pánvi, nachází se v rozmezí 78° - 88° vých. délky a 37° - 40° sev. šířky. Přes její severní a jižní okraje procházela Hedvábná stezka. Přes poušť nevedou téměř žádné cesty především proto, že 85 % povrchu tvoří pohyblivé písečné duny, vysoké až 300 m (nejvyšší na světě).\nNejvětší a klíčové oázy jsou Kašgar, Jarkend a Chotan na jihozápadě; Kchu-čche a Turfan na severu; Lou-lan a Tun-chuang na východě.\n\nZ okolních pohoří do Taklamakanu teče několik řek, z nich největší jsou Bílá nefritová řeka, řeka Jarkend (pramenící v pohoří Kunlun) a řeka Torkan (tekoucí z Ťan-šanu).\nArcheologické výzkumy v oblasti prováděli Aurel Stein, Sven Hedin, Albert von Le Coq, Paul Pelliot a v nedávné době Antonio Graceffo, jenž na základě svého putování pouští napsal cestopis. Nálezy poukázaly především na tatarský, helénistický, indický a buddhistický kulturní vliv.\nNejslavnějšími pozůstatky jsou tzv. tarimské mumie, které dokazují rozličnost etnik, která se v oblasti vyskytovala. Vědce zejména udivilo, že mnoho z mumií má evropské rysy.\n\nPozději byla oblast osídlena Turky, ovšem s nástupem dynastie Tchang získávali Číňané postupně stále větší vliv nad všemi oázami, aby mohli kontrolovat Hedvábnou stezku. Čínská nadvláda byla pouze krátkodobě ovlivněna vpády Turků, Mongolů a Tibeťanů. Současná populace se skládá zejména z Ujgurů a Kazachů, ve větších městech však převládají čínští Chanové.\n"}
{"id": "101040", "url": "https://cs.wikipedia.org/wiki?curid=101040", "title": "Glen Hansard", "text": "Glen Hansard\n\nGlen Hansard (21. dubna 1970, Dublin, Irsko) je zpěvákem a kytaristou irské skupiny The Frames.\n\nGlen Hansard se narodil a vyrůstal v Ballymunu, chudé dělnické čtvrti Dublinu. Otec se živil jako hlídač parkoviště a matka prodávala u stánku s ovocem. Když se rodině začalo trochu dařit, přestěhovali se do malého domku v lepší části města. Láska k hudbě ho provázela odmalička. Matka mu před spaním zpívávala písně od Leonarda Cohena, jeho strýc hrál na kytaru a daroval Glenovi elektrickou kytaru Fender Telecaster, na kterou hraje Glen dodnes. Ve svých třinácti letech, po rozhovoru s ředitelem, přestal chodit do školy a začal si vydělávat hraním v dublinských ulicích. Vedle tradičních irských tradiciónálů a klasických folkových písní postupně začal hrát i své vlastní písně.\n\nV roce 1990 založil kapelu The Frames a zanedlouho si ho vyhlídl Alan Parker, režisér slavných filmů \"The Wall\" a \"Půlnoční expres\", a nabídl mu roli v připravovaném filmu \"The Commitments\". Film je dodnes mnohými považován za nejlepší irský muzikál. Tímto snímkem se sice dostal do širšího povědomí, opravdovou odezvu mu ale přinesla až pátá studiová deska, \"For The Birds\", díky které se The Frames stali hvězdami v domovském Irsku a začalo se o nich mluvit i v Evropě. Díky této slávě, zatím pouze v kruzích hudebních nadšenců, se Glenovi splnil sen, když se mohl setkat a zazpívat si se svými vzory, Bobem Dylanem a Vanem Morrisonem. Spolupracoval také s řadou irských umělců jako jsou Damien Rice, Mic Christopher, Nina Hynes, Mark Geary, Josh Ritter nebo kapela Interference.\n\nDo České republiky Glen Hansard zavítal v roce 2001, kdy zde odehrál tři koncerty v Praze. Od té doby se do České republiky sám i s kapelou The Frames v různých intervalech vrací. Ve stejném roce skupina odehrála koncert na hudebním festivalu Valašský špalíček ve Valašském Meziříčí. Zde poznal Markétu Irglovou, talentovou mladou klavíristku. S Markétou \"(údajně byla nějaký čas i jeho partnerkou, což v jednom rozhovoru později popřel)\"\nzačal nejdříve vystupovat na koncertech, později spolu natočili desku The Swell Season a v roce 2006 natočili film \"Once\", díky kterému se masově proslavili po celém světě.\n\nGlen se netají svou velkou náklonností k České republice. Miluje českou kuchyni, knížky Josefa Škvoreckého, filmy Jana Švankmajera, snímky \"Ostře sledované vlaky\" Jiřího Menzela a \"Vrchní, prchni!\" Ladislava Smoljaka. Rád si také pochvaluje české publikum, které podle něho „umí naslouchat jako žádné jiné“. Mezi své oblíbené zpěváky řadí Boba Dylana, Vana Morrisona a Leonarda Cohena.\n\nKromě působení ve své domovské kapele The Frames, se kterou nahrál devět alb, natočil Glen Hansard také tři alba s českou zpěvačkou a klavíristkou Markétou Irglovou, která pochází z Valašského Meziříčí. První album, \"The Swell Season\", vyšlo v roce 2006. Jeho název odkazuje na Škvoreckého román Prima sezóna a impulsem pro jeho vznik bylo přání Jana Hřebejka použít Hansardovu hudbu v připravovaném filmu Kráska v nesnázích. Původně Jan Hřebejk chtěl pro svůj film nahrát dvě akustické verze dvou starších písní, když však Glen s Markétou dostali na natáčení ve studiu pět dní, natočili hned dvanáct písní.\n\n\n\nGlen Hansard si zahrál ve filmu Alana Parkera \"The Commitments\", kde ztvárnil roli kytaristy jménem Outspan Foster. Snímek o skupině soulových hudebníků se setkal s výraznou pozitivní odezvou a stal se jedním z kultovních filmů irské kinematografie. Sám se později vyjádřil, že si účast ve filmu vyčítá, protože ho odvedla od budování vlastní hudební kariéry.\n\nV roce 2006 si zahrál spolu s Markétou Irglovou hlavní role v komorním hudebním snímku Once, režírovaném bývalým členem The Frames Johnem Carneyem a částečně inspirovaném jeho kariérou pouličního hráče v Dublinu. Původně měl Hansard pro \"Once\" napsat pouze hudbu, hlavní role měli ztvárnit irský herec Cillian Murphy a pro roli dívky si režisér představoval herečku z Rumunska. Murphy ovšem na poslední chvíli svou účast odřekl a zdálo se, že se film vůbec nenatočí, protože režisér nenašel ani vhodnou herečku. Glen Hansard pro roli hlavní hrdinky navrhl Markétu Irglovou a nakonec i sám přijal roli hlavního hrdiny. Film natočený za 150 tisíc dolarů vydělal během prvního roku od uvedení přes 10 milionů dolarů a stalo se z něho největší překvapení roku.\n\nZa romantickou píseň „Falling Slowly“ z filmu Once dostal Cenu akademie - Oskara za nejlepší filmovou píseň roku 2007. Kromě Oscara obdržel film také další ceny. Získal si pozornost publika i kritiky a obdržel cenu diváků na filmovém festivalu Sundance 2007. Počátkem prosince 2007 dostali Hansard a Irglová cenu za nejlepší hudbu k filmu od Asociace losangeleských filmových kritiků. V lednu 2008 v Los Angeles vyhráli cenou \"The Critics Choice Awards\" za píseň Falling Slowly. Zároveň byli nominováni na dvě ceny Grammy a to za nejlepší píseň (Falling Slowly) a za soundtrack k filmu. Ve stejném měsíci byl film Once oceněn cenou \"Zlaté rajče\", kterou získávají filmy s nejlepším hodnocením od filmových kritiků a diváků.\n\n\n"}
{"id": "101043", "url": "https://cs.wikipedia.org/wiki?curid=101043", "title": "Polytonalita", "text": "Polytonalita\n\nPolytonalita je vztah k několika tonálním centrům současně. Hudební proud je složen z více samostatných tonálních pásem, vzájemně oddělených výškovou polohou, zvukovou barvou apod. Při polytonalitě tedy souzní dvě nebo více tónin současně (např. když v komorní skladbě hraje každý nástroj v jiné tónině). \n\nNejjednodušším případem je bitonalita - současný průběh dvou tonalit. \n\n"}
{"id": "101044", "url": "https://cs.wikipedia.org/wiki?curid=101044", "title": "ČEZ", "text": "ČEZ\n\nČEZ, a. s. (České energetické závody) je největší výrobce elektřiny v České republice a mateřská společnost Skupiny ČEZ, která sdružuje další desítky společností. Značka ČEZ představuje výrobce či dodavatele energií celkem v 7 zemích, a má tak silnou pozici mezi energetikami ve střední a jihovýchodní Evropě. Skupina ČEZ se zabývá především těžbou uhlí a výrobou, distribucí a prodejem energií koncovým zákazníkům. Kromě energií nabízí ale i další služby, jako například mobilní volání. V roce 2014 byl ČEZ první nejziskovější a druhou největší českou firmou podle tržeb a se zhruba 26 tisíci zaměstnanců je druhým největším zaměstnavatelem v ČR.\n\nSpolečnost ČEZ vznikla 6. května 1992 přeměnou státního podniku České energetické závody. V letech 1992–1998 společnost ČEZ realizovala ekologický a rozvojový projekt „vyčištění“ uhelných elektráren. Na odsíření a modernizaci šlo v těchto letech 46 miliard Kč přímých investic a cca 65 miliard Kč souvisejících investic. Povedlo se tak snížit emise SO2 o 92 %, pevných částic popílku o 95 %, emise oxidů dusíku o 50 % a oxidu uhelnatého o 77 %. V roce 2003 byl položen základ dnešní podoby Skupiny ČEZ, kdy se energetická společnost ČEZ spojila s distribučními společnostmi.\n\nV roce 2006 byly do skupiny ČEZ začleněny SD, a.s. (Severočeské doly). Od roku 2004 probíhá se svolením majoritního akcionáře (stát ČR) akviziční politika Skupiny ČEZ. První zahraniční akvizicí byl nákup 67% podílu ve třech distribučních společnostech v Bulharsku v červenci 2004. Následovalo rozšíření působení do dalších zemí střední a jihovýchodní Evropy a do Turecka. Podíl zahraničních aktiv na celkových aktivech Skupiny ČEZ dnes představuje 19 %.\n\nSkupina ČEZ se průběžně přizpůsobuje úpravám energetické legislativy EU v oblasti trhu s elektřinou a environmentálních norem. V roce 2007 byl dokončen projekt integrace Skupiny ČEZ v ČR, zaveden  jednotný systém řízení a začaly se  maximálně využívat synergické efekty nového uspořádání akciové společnosti ČEZ i celé Skupiny ČEZ.\n\nOd roku 2010 začala energetická skupina ČEZ nabízet koncovým zákazníkům také dodávky zemního plynu. V roce 2013 potom rozšířila své portfolio služeb také o mobilní telefonii.\n\nGenerální ředitel ČEZ Daniel Beneš na jaře 2014 představil aktualizovanou firemní strategii ČEZ jako na krizi a změnu podmínek v energetického sektoru. Nová strategie ČEZ stojí na třech pilířích:\nSkupina ČEZ plánuje postupně uzavírat uhelné elektrárny, které provozuje v České republice, a ponechat v provozu jen ty, které prošly komplexní modernizací. Důvodem jsou tenčící se zásoby hnědého uhlí, končící životnost starších uhelných elektráren a cíl dál snižovat emise skleníkových plynů. Na energetickém summitu v Paříži (Business & Climate Summit, květen 2015) generální ředitel Daniel Beneš prohlásil, že ČEZ plánuje do roku 2050 zredukovat své emise skleníkových plynů na nulu. \"Uhlí bude mít své místo při výrobě elektřiny i v blízké budoucnosti, z dlouhodobého hlediska by ale jeho využívání mělo skončit,\" prohlásil Beneš.\n\n\n\nCelková výše základního kapitálu ČEZ, a. s., zapsaná v obchodním rejstříku činila k 31. 12. 2014 celkem 53 798 975 900 Kč rozděleného do 537 989 759 ks akcií ČEZ, a.s., ISIN o nominální hodnotě 100 Kč zaknihovaných v Centrálním depozitáři cenných papírů.\n\nAkcie ČEZ se od 15.6.1993 obchodují na pražské burze a tvoří jeden z pilířů Indexu PX. ČEZ je nejvíce obchodovanou akcií na BCPP, ke konci roku 2013 bylo celkem zobchodováno 4 766 mil. ks v objemu 2 345 mld. Kč. Objem obchodů akcie ČEZ tvoří zhruba 15 % objemů. Akcie společnosti jsou přijaty k obchodování také na Burze cenných papírů ve Varšavě v Polské republice a jsou neomezeně převoditelné.\n\nČEZ z velké části naplňuje energetickou koncepci stanovenou vládou České republiky. Kontrolu nad energetickými společnostmi v České republice provádí Energetický regulační úřad. Na bezpečnost provozu jaderných elektráren dohlíží Státní úřad pro jadernou bezpečnost.\n\nČEZ mimo jiné vlastní Ústav jaderného výzkumu Řež, který sídlí v obci Husinec-Řež a již od roku 1955 provádí aplikovaný výzkum a inženýrskou činnost a usiluje o převedení výzkumných a vývojových projektů do praxe.\n\nElektrárny, které provozuje ČEZ v České republice.\n\n\n\n\n\n\n\nZahraniční expanzi zahájila Skupina ČEZ v lednu 2005. V poslední době se Skupina ČEZ v zahraničí zaměřuje zejména na obnovitelné zdroje, a to hlavně v oblasti větrných a vodních elektráren.\n\nV lednu 2005 Skupina ČEZ po úspěchu v privatizačním tendru převzala většinové podíly ve třech bulharských distribučních společnostech (Elektrorazpredelenie Sofia Oblast AD, Elektrorazpredelenie Pleven AD a Elektrorazpredelenie Stolichno AD).\n\nV roce 2005 koupil ČEZ od rumunské vlády většinový podíl v distribuční společnosti Electrica Oltenia S.A.\n\nV roce 2006 získal ČEZ většinové podíly v černouhelných elektrárnách Elektrownia Skawina a Elektrocieplownia Elcho. Oba zdroje se nacházejí v Polsku nedaleko od českých hranic.\n\nV květnu roku 2007 podepsal ČEZ dohodu s energetickou společností Republiky srbské (ERS) o založení společného podniku. Téhož roku byl ČEZ vybrán jako jeden z partnerů v projektu výstavby a provozu 3. a 4. bloku jaderné elektrárny Černavoda.\n\nV roce 2007 ČEZ a energetické uskupení RAO JES podepsali dohodu o založení společného podniku pro rekonstrukci elektrárny v oblasti Ščekino, v Rusku.\n\nKoncem roku 2007 ČEZ podepsal dohodu o založení společného podniku s maďarskou společností MOL. Nový podnik se zaměří na výrobu elektřiny v plynových elektrárnách v Maďarsku, Slovensku, Slovinsku a Chorvatsku.\n\nSeveročeské doly, které patří energetické Skupině ČEZ a finanční skupina J&T koupily v roce 2008 za 404 milionů eur saskou hnědouhelnou těžební firmu Mibrag.\n\nČEZ investoval v Rumunsku více než jednu miliardu eur do výstavby dvou větrných farem o výkonu 600 MW. Půjde o největší projekt svého druhu v Evropě.\n\nV květnu roku 2009 ČEZ dokončil nákup poloviny majoritního podílu v turecké firmě Akenerji. Partneři Akkök Group a ČEZ tak společně ve firmě drží téměř 75% podíl. Tyto firmy v Turecku podnikají prostřednictvím společného podniku Akcez. Koncem května byla podepsána dohoda, na základě které se ČEZ stal oficiálním partnerem výstavby nového bloku slovenské jaderné elektrárny Jaslovské Bohunice. Ve společném podniku s firmou JVS bude mít ČEZ 49%. V červnu se stal ČEZ majitelem 76% podílu v jediné albánské distribuční společnosti OSSH. Společnost přejmenoval na CEZ Shpërndarje a začlenil do své nadnárodní skupiny firem.\n\nV prosinci roku 2011 ČEZ koupil 67% podíl ve společnosti Eco-Wind Construction S.A., což je developer větrných parků v Polsku.\n\nDalší významnou akvizicí Skupiny ČEZ byl vstup do německého výrobce baterií Sonnenbatterie. Skupina ČEZ do této německé společnosti investovala v červenci 2015 prostřednictvím dceřiné společnosti Inven Capital a získala kromě vlastnického podílu také možnost podílet se na strategických rozhodnutích firmy. Tržby společnosti Sonnenbatterie se každoročně více než zdvojnásobují a je tak přímou konkurencí bateriových systémů společnosti Tesla.\n\nV oblasti dárcovství hraje významnou roli Nadace ČEZ, která byla založena v roce 2002. Od svého vzniku do konce roku 2013 podpořila přes 4 900 veřejně prospěšných projektů částkou 1,63 miliardy korun. Jejím prostřednictvím bylo v České republice v roce 2013 rozděleno 159,2 milionu Kč. V regionech, kde Skupina ČEZ působí, podporuje projekty zaměřené na zvyšování kvality života místních obyvatel. Tyto aktivity se řídí jedním z článků firemní filozofie „pomáhat tam, kde působíme“. Od roku 2001 Skupina ČEZ podporuje jako generální partner Český olympijský tým. Pro zvýšení celkové kvality služeb a péče o zákazníky zřídila Skupina ČEZ od října 2009 funkci ombudsmana. S podáním se na ombudsmana může obrátit zákazník, který není spokojen s vyřízením své stížnosti či reklamace dříve podané u příslušné společnosti Skupiny ČEZ.\n\nOd roku 2005 je ČEZ každoročně nejziskovější českou společností. V minulosti kritici upozorňovali na monopolní postavení ČEZ ve výrobě elektřiny. Vysoká cena elektrické energie se prostřednictvím dividend stala příjmem státního rozpočtu a tedy vlastně jakousi formou skryté daně. Od roku 2007 už se ale v ČR obchoduje silová elektřina na burze PXE, její cenu tak určuje trh.\n\nMezi kritiky společnosti ČEZ patří zejména ekologické organizace a také Strana zelených. Nesouhlasí s tím, že stát firmě prodal většinu distribučních společností a některé severočeské firmy těžící hnědé uhlí. Argumentují, že tak byla potlačena svobodná soutěž na energetickém trhu. Kritika rovněž směřuje k malé podpoře údajně ekologičtějších zdrojů energie a upřednostňování výroby z neobnovitelných zdrojů – jádra a fosilních paliv. V neposlední řadě kritici poukazovali na nízkou účinnost tepelných elektráren provozovaných společností ČEZ, která je však výrazně zvyšována díky nákladnému Programu obnovy uhelných zdrojů Skupiny ČEZ, jehož realizační fáze se chýlí ke konci. V rámci něj došlo jednak k odstavení či komplexní obnově starých bloků a výstavbě nového moderního nadkritického 660MW bloku v Ledvicích s účinností 47 %. Aktivisté z Greenpeace přesto kritizují modernizaci jako nedostatečnou.\n\nOdpůrci společnosti také kritizují na evropské poměry mírné limity, které společnosti ČEZ stanovila vláda a parlament v případě havárie jaderného zařízení. Pokud by došlo k havárii jaderné elektrárny, ČEZ podle tzv. atomového zákona ručí za škody jen do výše 6 miliard Kč. Sama společnost by ze smluvního pojištění získala okolo 35 miliard odškodného.\n\nPolicejní Útvar pro odhalování organizovaného zločinu (ÚOOZ) počátkem listopadu 2008 obvinil 32 zaměstnanců ČEZ Měření s.r.o. z vydírání. Podle policie vstupovali obvinění na pozemky odběratelů elektřiny bez povolení a nutili je k zaplacení vysokých částek za tzv. černý odběr. Mluvčí firmy ČEZ pro ČTK uvedl, že společnosti za svými zaměstnanci stojí. V únoru 2010 ÚOOZ podalo návrh obžaloby 26 zaměstnanců firmy ČEZ Měření, které policie obvinila z vydírání odběratelů elektřiny ve 48 případech.\n\nV březnu 2010 státní zástupce oznámil, že navrhuje obžalovat 13 kontrolorů společnosti ČEZ z útisku, u ostatních stíhání zastavil. O obžalobě rozhodovalo Okresní státní zastupitelství v Olomouci. Okresní soud v Olomouci stíhání zastavil, když se podle jeho názoru trestný čin nestal, což poté potvrdila i olomoucká pobočka Krajského soudu v Ostravě. Nejvyšší státní zástupce Pavel Zeman následně podal dovolání k Nejvyššímu soudu, které však soud v červenci 2012 odmítl a potvrdil rozhodnutí nižších soudů.\n\nPro ČEZ příznivě ale vyznívá stanovisko Státní energetické inspekce, která na podnět Energetického regulačního úřadu prověřila kontroly společnosti ČEZ Distribuce a postup ČEZ v případě 94 odběratelů. Dospěla k závěru, že firma nepřekročila oprávnění, která má podle energetického zákona.\" ČEZ při odhalování neoprávněných odběrů nepochybil,\" uvedl Petr Holoubek pověřený řízením SEI ve stanovisku, které má ČTK k dispozici.\n\nSdružení proti nemravným cenám elektrické energie (Sponel) podalo 12. března 2009 první spotřebitelskou žalobu na firmu ČEZ, která má podle žalobců „zamezit protizákonnému jednání ČEZu v oblasti odpojování elektroměrů domácností a malých podniků, následnému stanovování škody a připojování k elektřině“. Sdružení předložilo soudu zhruba 50 případů údajného nezákonného jednání ČEZ a během projednání má být předvoláno asi 300 svědků. Poškozeným měla vzniknout škoda až 20 miliónů korun. V červnu 2010 ale městský soud v Praze žalobu proti Skupině ČEZ zamítl ve všech bodech.\n\nSoučasné vedení společnosti ČEZ ve snaze předcházet dalším žalobám vydalo v květnu 2014 Zákaznický kodex ČEZ, který shrnuje rozsah i úroveň služeb, kterou mohou domácnosti a malí podnikatelé při využívání produktů Skupiny ČEZ očekávat.\n\nV září 2011 předseda politické strany TOP09 Karel Schwarzenberg prohlásil, že ČEZ skrytě financoval politické strany v Česku. Toto tvrzení dále podpořil bývalý ředitel české rozvědky a exministr vnitra František Bublan. Martin Roman, který společnost ČEZ vedl od roku 2004 do roku 2011, ke spekulacím o jeho vlivu na politiku a skrytém financování politických stran pro časopis Týden uvedl: \"„Jestli mám nějaký vliv, tak jen v tom, že se lidé příležitostně zajímají o mé názory. Nevím, jak a z jakých peněz bych mohl někoho financovat.“\" Současné vedení společnosti si naopak zakládá na tom, že je prodlouženou rukou plnící energetickou koncepci jeho akcionáře – českého státu.\n\n"}
{"id": "101045", "url": "https://cs.wikipedia.org/wiki?curid=101045", "title": "Jan Košek", "text": "Jan Košek\n\nJan Košek (18. července 1884, Turnov – 30. prosince 1927) byl český fotbalový útočník.\n\nS fotbalem začínal jako chlapec v letenském kroužku Victoria a roku 1900 mu bylo dopřáno nastoupit proti druhému týmu vinohradské ČAFC. Tehdy o něm Národní listy napsaly: „za letenský kroužek Victoria hráli někteří členové prvního mužstva, z nichž zvláště panu Koškovi podařilo se míč třikráte prohnati goalem vinohradské ČAFC…”. Hrával i za akademické gymnázium, poté za letenský kroužek Union Letná, aby pak roku 1903 zakotvil pevně ve Slavii.\n\nByl vynikajícím střelcem a duší i velitelem týmu a uměl mužstvo vyhecovat a strhnout k mimořádnému výkonu. Jeho specialitou bylo jednak střílet góly velkou silou přímo z voleje nebo střely z jeho kopaček končily v síti poté, co řítící se Košek napaloval míč v přímém běhu, protože uměl vždy neuvěřitelnou silou přesně zasáhnout těžiště balonu.\n\nKrátký čas hrál i za AC Spartu (1904 – po prohře Slavie ve Vídni s First Viennou 3:5). V roce 1905 byl opět ve Slavii. Vrcholnou formu měl v roce 1906, kdy v Praze prohráli i angličtí profesionálové ze Southamptonu 0:4, když tři branky dal sám tento vynikající střelec. K jeho slávě patrně trochu pomohly v té době ne tak kvalitní obrany, ale přesto mu jeho fotbalové umění lze jen těžko upřít.\n\nV roce 1911 vedl českou reprezentaci jako kapitán v amatérském mistrovství Evropy, hrál mj. ve vítězném finále v Roubaix Čechy – Anglie 2:1.\n\nDo konce roku 1913 sehrál celkem 296 zápasů a nastřílel 804 branky. Byl výborným sprinterem, v roce 1905 zaběhl 100 m v obdivuhodném čase 11 sekund. Závodní činnosti zanechal předčasně a předčasně také (po vleklé nemoci) zemřel.\n\n\n"}
{"id": "101052", "url": "https://cs.wikipedia.org/wiki?curid=101052", "title": "Modus (hudba)", "text": "Modus (hudba)\n\nModus (latinský výraz) nebo přeneseně „mód“, nebo též \"církevní stupnice\", určuje v hudbě způsob či možné způsoby a postupy při řazení tónů v rámci příslušného tónorodého principu. Stupnici poté chápeme jako modus s pevným pořadím tónů. \n\nOdvozený termín modalita je tedy vlastně jakousi subkategorií termínu stupnice. \n\n \n\n"}
{"id": "101066", "url": "https://cs.wikipedia.org/wiki?curid=101066", "title": "Vlčí rokle", "text": "Vlčí rokle\n\nPřírodní památka Vlčí rokle se nachází v Posázaví na území obce Krhanice v okrese Benešov ve Středočeském kraji. Leží asi 2 km severně od Prosečnice, v blízkosti tamních lomů na granodiorit požárského typu a tonalit sázavského typu.\n\nPředmětem ochrany je pozůstatek staré acidofilní bučiny spolu s místním geologickým fenoménem - balvanitým rozpadem biotitické žuly. Rokli pokrývá geomorfologicky zajímavé kamenné moře z granodioritových balvanů o velikosti až několik metrů, pod kterými protéká potok. Porost tvoří bučina, rostoucí na chudých půdách.\n\n"}
{"id": "101074", "url": "https://cs.wikipedia.org/wiki?curid=101074", "title": "The Swell Season", "text": "The Swell Season\n\nThe Swell Season je prvním albem frontmana skupiny The Frames Glena Hansarda, které vydal nezávisle na své domovské skupině. Album vzešlo ze spolupráce s českou zpěvačkou a klavíristkou Markétou Irglovou.\n\nDůležitým impulsem pro vznik alba byla žádost režiséra Jana Hřebejka, aby Hansard a Irglová nahráli několik písniček, se kterými společně vystupovali v České republice a v USA, pro jeho chystaný film \"Kráska v nesnázích\". Oba využili času, který ve studiu dostali, a společně s francouzským cellistou Bertrandem Galenem a finskou houslistkou Marjou Tuhkanen nahráli celé album.\n\nNázev alba odkazuje na Škvoreckého román \"Prima sezóna\".\n\n\nPíseň „Falling Slowly“ byla použita ve filmu Once a oceněna Oscarem za nejlepší filmovou píseň roku 2007.\n\n"}
{"id": "101078", "url": "https://cs.wikipedia.org/wiki?curid=101078", "title": "Čung-nan-chaj", "text": "Čung-nan-chaj\n\nČung-nan-chaj () je komplex budov v Pekingu, které slouží jako ústředí Komunistické strany Číny a jako sídlo vlády Čínské lidové republiky. Názvu Čung-nan-chaj bývá proto často používáno jako synonymum pro vládu či ústředí KS Číny, podobně jako kupříkladu v Česku \"Hrad\" pro prezidenta České republiky. Komplexu se také přezdívá \"Nové zakázané město\", v náražku na Zakázané město, sídlo čínských císařů.\n\nNachází se v obvodě Si-čcheng v historickém jádru města.\n"}
{"id": "101080", "url": "https://cs.wikipedia.org/wiki?curid=101080", "title": "Výčapy", "text": "Výčapy\n\nVýčapy ( ) jsou obec ležící 8 km jižně od města Třebíče. Nadmořská výška obce je 478 metrů nad mořem. Žije zde obyvatel. Obec patří do správního obvodu obce s rozšířenou působností Třebíč. První písemná zmínka o obci pochází z roku 1104.\n\nÚzemí Výčap bylo osídleno již od 6. století, dokazují to archeologické nálezy u místní školy. První písemná zmínka z roku 1104 pochází ze soupisu majetku třebíčského kláštera, kde je obec nazvána \"Mičapi\". Později se obec měla nazývat i \"Výčepy\", kdy se v místních sklepech mělo čepovat víno nebo medovina. Do majetku třebíčského kláštera se vesnice dostala darem od Litolda Znojemského, roku 1277 byly předány Výčapy do správy zemanům, těm pak patřila vesnice až do roku 1491, kdy ji získal Vilém z Pernštejna, po něm pak vesnici získali postupně Vratislav z Pernštejna, Zdeněk z Pernštejna, Jan Lhošt Brtnický z Valdštejna, Jaroslav Dubský z Třebomyslic, Jiří Dubský z Třebomyslic a pak další Dubští. Ti pak prodali roku 1667 vesnici Františkovi rytíři Hasslerovi z Kiessenegu, posléze rok Hasslerů prodal vesnici Ignátu Aichbichlovi, ten pak vesnici prodal rodu Freudenbergů, ti pak vlastnili obec až do roku 1848. Posléze už byly části obce vlastněny různými majiteli a následně i obec samotná. V roce 1913 byla poprvé opravena historická socha sv. Floriána, ta byla v obci postavena roku 1754.\n\nBěhem první světové války obec nebyla výrazně postižena, do války však odešlo 86 mužů, zemřelo jich v boji 19. Na pomníku obětem je však uvedeno 20 jmen, kdy jeden z domněle zemřelých se vrátil až v roce 1921 ze zajetí. Roku 1920 pak v obci byl založen Sokol a v roce 1928 pak byla do obce zavedena elektřina. V roce 1930 pak byl do obce zaveden i telefon a následně také byla schválena autobusová linka Třebíč - Výčapy a byl založen sbor dobrovolných hasičů. Roku 1934 pak byly slavnostně odhaleny pamětní desky Miroslava Tyrše a Antonína Švehly na budově Sokolovny a v roce 1936 pak byl odhalen pomník T. G. Masaryka, památník však byl během druhé světové války zbořen. V roce 1951 byl v obci zřízen hřbitov.\n\nBudovy z bývalého panského statku byly v roce 1948 rozděleny mezi drobné zemědělce a roku 1956 pak bylo založeno v obci JZD, roku 1961 se pak sloučilo JZD ve Výčapech s JZD ve Štěpánovicích a vzniklo \"JZD Niva\" - to se v roce 1967 stalo střediskem kooperačního obvodu a v roce 1967 bylo JZD Niva sloučeno s JZD v Ratibořicích a Boňově. K dalšímu rozšíření JZD pak došlo v roce 1988, kdy se přidaly JZD z Horního Újezdu, Kojetic, Mikulovic a Vacenovic. V roce 1982 pak byla ve vsi otevřena mateřská škola.\n\nRoku 1990 pak bylo JZD rozděleno v restitučních řízeních, původním majitelům se vrátil i zámek ve vesnici. Posléze však velkou část původního majetku JZD odkoupila obec Výčapy. V červnu téhož roku došlo ke svobodným volbám, kdy ve vesnici zvítězilo Občanské fórum a starostou se stal Jiří Bartejs - v roce 1991 pak byla dokončena plynofikace vesnice. Původní JZD bylo přejmenováno na ZOD Niva Výčapy a od roku 1994 působilo pod novým názvem. Roku 2002 pak byla zbourána původní budova školy a postavena nová školní budova.\n\nV letech 1981–2002 působil jako starosta (resp. předseda MNV) obce Jiří Bartejs, v letech 2002–2010 působil jako starosta obce Jiří Jonáš, od roku 2010 tuto funkci zastává Zdeněk Voltr.\n\nVýčapy se člení na dvě místní části:\n\n\n\n\n"}
{"id": "101081", "url": "https://cs.wikipedia.org/wiki?curid=101081", "title": "AS Monaco FC", "text": "AS Monaco FC\n\nAS Monaco FC je ve Francii registrovaný fotbalový klub z Monackého knížectví. Tým hraje své domácí zápasy na stadionu Stade Louis II. Klub je osminásobný mistr Francie, finalista Ligy mistrů z roku 2004 nebo finalista Poháru vítězů pohárů z roku 1992. Spoustu úspěchů zaznamenal i ve francouzských pohárech - pětkrát získal Coupe de France, jednou Coupe de la Ligue a čtyřikrát Trophée des champions. Nejlepším střelcem historie klubu je Argentinec Delio Onnis, který v jeho dresu vsítil 223 branek. Klub vlastní od roku 2011 ruský miliardář Dmitrij Rybolovlev, usazený v Monaku.\n\nKlub AS Monaco FC byl založen 23. srpna 1924. Klub vznikl spojením všech jednotlivých klubů v Monackém knížectví. Ze začátku hrál klub amatérskou regionální ligu v Provence-Alpes-Côte d'Azur. V roce 1933 Francouzská fotbalová federace uznala AS Monaco profesionálním klubem. První rok jako profesionální klub hráli druhou ligu, ale po neúspěchu se na další rok vrátili do amatérské soutěže. V roce 1948 se AS Monaco vrátilo do druhé ligy, kde skončili v horní polovině tabulky a v roce 1953 se poprvé v historii klubu probojovali do nejvyšší francouzské ligy.\n\nV roce 1960 pod vedením trenéra Luciena Leduca vyhráli AS svou první trofej, Coupe de France, když ve finále dokázali porazit AS Saint-Étienne 4 – 2 po prodloužení. V následujícím roce se také poprvé dočkali triumfu v domácí lize a kvalifikovali se do Ligy mistrů. Lucien Leduc v roce 1963 získal s klubem double, a to když dokázal zvítězit nejen v Ligue 1, ale také v Coupe de France. Po odchodu Leduca z klubu v roce 1963 zažil klub dekádu sestupů do Ligue 2 a opětovných návratů do nejvyšší ligy. V roce 1975 se stal předsedou klubu Jean-Louis Campora. V jeho druhé sezoně přivedl zpět úspěšného trenéra Leduca a hned v této sezoně AS postoupili do první ligy a v roce 1978 ji vyhráli. V roce 1979 Leduc klub znovu opustil, následovali ho Lucien Muller a Gérard Banide, kteří nedokázali probíhající rozpad klubu zastavit.\n\nV roce 1982 dokázali znovu získat ligový titul, v roce 1980 a 1985 vyhráli Coupe de France. V sezoně 1985 – 1986 porazili FC Girondins de Bordeaux 9 – 0, což je nejvyšší výhra v historii klubu. Klub však nedokázal uspět v evropských pohárech, většinou dokonce vypadli hned v prvním kole. V roce 1981 prohráli se skotským klubem Dundee United FC, v letech 1982 a 1984 nepřešli přes bulharský PFK CSKA Sofia, ani rumunský FC Universitatea Craiova.\n\nV roce 1986 trenér Ajaxu Amsterdam Rinus Michels uvolnil Ștefana Kovácse jako trenéra do AS Monaco, ale ani tento trenér nedokázal klubu zvýšit úspěšnost v evropských soutěžích. V roce 1987 přišel do klubu z AS Nancy ještě neznámý trenér Arsène Wenger. Wengerova éra byla jednou z nejúspěšnějších období klubu. Wenger dokázal vyhrát hned v první sezoně s AS domácí ligu a v letech 1989 a 1991 také Coupe de France. V evropských pohárech dosahoval s klubem dobrých výsledků (finále PVP 1992, semifinále Ligy mistrů 1994) a v domácí lize hrál vždy o titul. V roce 1995 byl Wenger po špatných výsledcích propuštěn.\n\nPo odchodu Wengera klub vyhrál ligu v letech 1997 a 2000. Znovu hrál semifinále Ligy mistrů (1998) s mladým útočným duem Thierry Henry-David Trezeguet.\n\nKlub měl velké finanční problémy. V roce 2003 skončil v lize druhý, přesto měl být kvůli dluhům přeřazen do 2. ligy. Nakonec byl trest zmírněn: klub zůstal v 1. lize, ale nesměl nakupovat hráče. Pod vedením bývalého reprezentačního kapitána Didiera Deschampse se dostal do finále Ligy mistrů (2004). Za AS nastoupily hvězdy jako Fernando Morientes, Ludovic Giuly, Jérôme Rothen a Dado Pršo. Po tomto úspěchu nahradil dočasného trenéra Svaru Michel Pastor. Plánem Pastora bylo udržení důležitých hráčů, což se mu nepodařilo a jejich náhradníci již nedosahovali takových výsledků.\n\nOd roku 2003 byl Jérôme de Bontin hlavním akcionářem klubu a slíbil velké změny. Na konci sezony de Bontin rezignoval a nahradil ho Franzi.\n\nV roce 2013 se klub AS Monaco po dvou sezonách strávených v druhé nejvyšší francouzské fotbalové soutěži Ligue 2 vrátil do první ligy (Ligue 1). Nový majitel Dmitrij Ryboloblev investoval 140 miliónů anglických liber do přestupů hráčů. Do AS Monaco přišli Radamel Falcao, James Rodríguez, João Moutinho, Éric Abidal a Ricardo Carvalho.\n\nV sezóně 2016/2017 se klub AS Monaco probojoval až do semifinále Ligy mistrů, kde prohrál s týmem Juventus Turín.\n\n\nZde je seznam všech hráčů od roku 1924, kteří za AS Monaco FC odehráli v Ligue 1 a ostatních klubových soutěžích alespoň 100 utkání.\n"}
{"id": "101086", "url": "https://cs.wikipedia.org/wiki?curid=101086", "title": "Pochod Praha–Prčice", "text": "Pochod Praha–Prčice\n\nPochod Praha–Prčice je nejznámější organizovaný turistický a dálkový pochod v České republice. Na jeho založení v roce 1966 se podíleli Jiří Dvořák, hlavní redaktor časopisu \"Turista\", a Ing. Karel Kulle s místním rodákem a sportovním propagátorem Stanislavem Ratajem. Trasu údajně inspirovala paní Běla Dvořáková, která zakladatelům pochodu, marně hledajícím atraktivní cíl ve vzdálenosti kolem 70 kilometrů od Prahy, aby se trasa dala ujít za denního světla, řekla: „Je čas na oběd, běžte s tím už do Prčic!“ Pochod se obvykle koná 3. sobotu v květnu.\n\nPo zaplacení startovného obdrží účastník mapu pochodu, do níž po cestě na kontrolních bodech získává razítka. Kontroly jsou zapsány v průvodci pochodem a na trase se nacházejí i kontroly tajné. Jako suvenýr v cíli obdrží každý došlý pochodník tradiční „Prčický škrpál“, nazývaný díky své podobě „botička“, a tatranku, od roku 2014 horalku.\n\nV roce 2015 měl pochod již 50. ročník, u příležitosti tohoto jubilea vydal KČT Pochod Praha–Prčice ve spolupráci s Národním muzeem knihu Taťány Součkové a Šárky Rámišové \"Pochod Praha Prčice – padesát ročníků 1966–2015\", která obsahuje řadu fotografií a dobové dokumentace.\n\nPrvní ročník se uskutečnil 17. dubna 1966 a trasa z Prahy měřila 65 km (100 000 českých loktů). Od roku 1970 se počet tras postupně rozšiřoval o trasy z jiných míst, měnil se přes rekordních 24 (v roce 1984) a přes 9 tras v období útlumu (1994) až po současných 22 pěších tras (2009).\n\nNejkratší měří obvykle kolem 23 km, tradiční nejdelší trasa, z Prahy, mívá kolem 75 km. Nejkratší trasa je označována jako dětská (dospělí se smějí zúčastnit, jen pokud doprovázejí dítě), pro všechny kategorie účastníků jsou určeny trasy délky od 26 km, nejdelší trasy se smí účastnit jen dospělí pochodníci.\nTradiční starty pochodu: Praha-Háje, Týnec nad Sázavou, Čerčany, Benešov, Bystřice u Benešova, Olbramovice, Votice, Střezimíř, Tábor, Mladá Vožice, Sedlčany, Milevsko, Petrovice u Sedlčan.\n\nV roce 2005 byla akce poprvé rozšířena i o cyklistickou trasu, v roce 2007 o cyklistické trasy z Prahy, Milevska a Tábora a vozíčkářskou trasu z Miličína. Ve spolupráci se sokolskou jednotou SKV Sokol München se má od roku 2008 stát jednou z tras i mezinárodní cyklistická jízda Zwiesel – Prčice.\n\nV roce 1966 se na trasu o délce 65 km vydalo 469 pochodníků. Největší účast, 35 732 turistů, byla zaznamenána v roce 1981. Počet účastníků i tras klesal až do roku 1994, kdy se zúčastnilo pouhých 7715 účastníků na devíti trasách, od té doby se opět účast i počet tras s kolísáním zvyšují a v posledních letech vyráží kolem 20 000 účastníků, přičemž na hlavní trasu z Prahy vyráží kolem 300–400 pochodníků.\n\nHlavním organizátorem pochodu je Klub českých turistů (KČT). Pořadatelé pochodu z odboru turistiky MV ČSTV Praha se v roce 1991 vyčlenili do samostatného odboru Praha – Prčice v rámci obnoveného KČT. Vyznačení a organizaci jednotlivých tras mají na starosti různé místní a oblastní organizace KČT a spřátelených organizací. Organizátoři pochodu úzce spolupracují rovněž s městským úřadem Sedlec-Prčice a s živnostníky zajišťujícími občerstvení a jiný stánkový prodej v cíli i na trasách pochodu.\n\nNa pochod se opakovaně vydávají i některé známé osobnosti, například čelní představitelé různých politických stran. Medializována byla například účast bývalého prezidenta České republiky Václava Klause.\n\nOrganizátoři pochodu se od té doby od jakéhokoliv politického využití akce distancují. Reklamní spolupráci s firmami vyrábějícími například výrobky související s turistikou se naproti tomu nebrání. V roce 2009 byly hlavním reklamními partnery Tatranky, výrobce čajů Jemča a odpachovač bot Kiwi. V minulosti například Coca-Cola či vydavatel map Freytag & Berndt. V 70. a 80. letech se reklama zaměřovala například na výročí sjednocené tělovýchovy (ČSTV), deník Československý sport, Československou spartakiádu, žvýkačky Sevac či Geodetický a kartografický podnik v Praze.\n\nV den konání pochodu bývá pravidelně posilována železniční doprava zejména na trati Praha – Tábor. Vlaky vezou posilové vozy a je vypraveno i několik posilových vlaků. V tento den dopoledne také zastavují všechny rychlíky mimořádně ve stanicích startů pochodu a odpoledne ve stanici Heřmaničky. Z Prčice jezdívá mimořádná autobusová doprava k nádraží v Heřmaničkách, mimořádné autobusy jezdí z Heřmaniček i do některých startovních měst, která jsou mimo benešovskou železniční trať.\n\n"}
{"id": "101090", "url": "https://cs.wikipedia.org/wiki?curid=101090", "title": "Těškov", "text": "Těškov\n\nTěškov je obec v centrální části okresu Rokycany. Žije v ní obyvatel. Je uložena v kotlině pod masivem Radče (součást Křivoklátské vrchoviny), konkrétně pod kopcem \"Na skalce\" (590 m). Je vzdálena jedenáct kilometrů severovýchodně od Rokycan,devět kilometrů jihozápadně od Zbiroha a 28 kilometrů východně od Plzně. Jižní část katastru obce (směrem na Holoubkov) tečuje dálnice D5 se sjezdem EXIT 50 Mýto. První písemná zmínka o obci pochází z roku 1343. Obec nemá žádné přidružené osady.\n\nV obci fungovala až do roku 1966 základní škola, která ale byla (podobně jako škola v blízké Lhotě pod Radčem) pro nedostatek žactva zrušena. Od té doby děti do škol dojíždějí zejména do Mýta. Jeden den v týdnu v obci ordinuje praktický lékař. V roce 2000 byla obec plynofikována, samozřejmostí je vodovod (budován 1988–1997). Nachází se zde obchod a hospoda.\n\nPodobně jako ve většině dalších podobných vesnic, působí v Těškově sbor dobrovolných hasičů, který společně s obecním úřadem několikrát do roka pořádá různé společenské akce. Těškovští fotbalisté hrají okresní přebor, v obci najdeme také nově zrekonstruovanou tělocvičnu.\n\nObec je častým východiskem pěších i cyklistických výletů do oblasti Radče (v katastru Těškova leží zaniklý hrad na Radči označovaný také jako Mitrvald). Obcí prochází například červená turistická značka spojující Holoubkov se Zbirohem. Nově vybudována byla také cyklotrasa.\n\nNa polích těškovského katastru hospodaří zemědělské družstvo i určitý počet soukromých rolníků. 385 ha zabírá na katastru obce orná půda (tj. 27 %). Přilehlé lesy jsou zejména ve vlastnictví obce a spravované společností Lesospol Zbiroh.\n\n\"(podle údajů Českého statistického úřadu ze SLBD 2001)\"\n\n98,66 % obyvatel obce je české národnosti a pouze 18 % obyvatel je věřících. Z pracujících obyvatel jich pracuje 25 % v průmyslu, 22 % v zemědělství a 14 % ve stavebnictví. Nezaměstnanost v obci je nízká – pouhých 5,80 %.\n\nCelkový počet domů je 154, z čehož trvale obydlených je 105 (68 %).\n\nV Těškově se křižuje větší počet silnic III. třídy, které směřují na Lhotu pod Radčem, Rokycany, Holoubkov a Mýto (dálnice D5). Nejbližší železniční stanice je na hlavní trati Praha – Plzeň – Cheb, v Holoubkově (4 km). Autobusovou dopravu zajišťují místní linky Zbiroh–Rokycany, Zbiroh – Rokycany – Plzeň a Těškov–Mýto.\n\n\nVšechny obce obklopující těškovský katastr jsou také součástí okresu Rokycany:\n\n\n"}
{"id": "101092", "url": "https://cs.wikipedia.org/wiki?curid=101092", "title": "Klaviatura", "text": "Klaviatura\n\nKlaviatura je soustava kláves, která slouží pro ovládání hudebního nástroje. Stisknutím klávesy se rozezní určitý tón. Nástroje, pro jejichž ovládání slouží klaviatura, jsou označovány jako klávesové nástroje. K nejznámějším patří klavír, varhany či syntetizér.\n\nPůvodně byla klaviatura mechanické zařízení, dnes se používají klávesy elektronické. Některé elektronické klaviatury jsou vybaveny zařízením, schopným přenášet i úhozovou dynamiku (čím více se uhodí do klávesy, tím je tón silnější).\n\nSe zavedením komunikačního protokolu MIDI jsou vyráběny řídící klaviatury, které neobsahují zvukový generátor, nevydávají tedy žádný zvuk a slouží pouze k řízení jiného nástroje nebo zvukového modulu.\n\nKlaviatura (klávesnice), určená k hraní rukama se nazývá manuál. Nástroje, především varhany, mohou mít manuálů několik. Klaviatura pro hru nohama se nazývá pedál.\n\nTypické varhanní manuály mají 61 kláves (5 oktáv). Rozsah pedálu bývá mezi jednou až třemi oktávami. Klaviatura klavíru mívá 88 kláves.\n\nKlaviatura se poprvé objevila před více než 2000 lety u varhan. Pro ovládání nejstarších varhan sloužilo několik pák, obsluhovaných při hře celou rukou. Počet kláves postupně rostl a klávesy se zmenšovaly. Kolem 15. století měla většina nástrojů sedm kláves v oktávě, umožňujících hru starých modálních stupnic.\n\nVe 14. století se klaviatura začala používat u strunných nástrojů, jako je klavichord nebo cembalo. Postupně byly přidávány další tóny do oktávy a časem se uspořádání klaviatury ustálilo na dnes používané kombinaci sedmi bílých a pěti černých kláves v oktávě. Nejstarší známou klaviaturu s tímto uspořádáním mají varhany v německém Halberstadtu, které postavil Nicholas Faber v roce 1361.\n\nKlávesy bývají dřevěné. Na povrch bílých kláves se tradičně používala slonovina, dnes je nahrazena plastem. Tradičním materiálem pro černé klávesy je ebenové dřevo, dnes bývá také nahrazováno plastem. Některé dnešní klaviatury, zvláště klaviatury elektronických nástrojů, bývají celé z umělých materiálů.\n\nNěkteré nástroje, jako např. některé akordeony, používají klaviaturu s odlišným uspořádáním. U dalších, např. u zvonkoher, se používají klaviatury s odlišnou velikostí. Uspořádání, odvozené od běžné klaviatury, má i varhanní pedál, určený pro hru basových tónů.\n\nNěkteré laděné bicí nástroje mají kameny uspořádané podobně jako klávesy klaviatury. K těmto nástrojům patří např. xylofon, marimba, vibrafon nebo zvonkohra bez klaviatury.\n\nBěžné současné klaviatury mají v oktávě sedm bílých a pět černých kláves. Bílým klávesám přísluší základní tóny C, D, E, F, G, A a H. Na černých klávesách jsou tóny zvýšené a snížené, dvojici enharmonických tónů přísluší jedna klávesa: C#/Db, D#/Eb, F#/Gb, G#/Ab a A#/B.\n\nMnoho nástrojů, vyráběných do devatenáctého století, má klaviatury v inverzních barvách. Sedm kláves základních tónů má bílou barvu, pět zbývajících černou. Klaviaturu v inverzních barvách mají i některé současné nástroje, především cembala. Na některých elektronických varhanách má inverzní barvy jen část klaviatury, která slouží např. pro hru doprovodů s jinou zvukovou barvou. U varhan Hammond slouží krátký úsek klaviatury v inverzních barvách pro přepínání zvukových barev.\n\nPoužití klaviatury s dvanácti klávesami v oktávě bylo jedním z důvodů vzniku různých temperovaných ladění a následného všeobecného zavedení rovnoměrně temperovaného ladění. Pro hru mikrotonální hudby byly navrženy klaviatury s větším počtem kláves v oktávě a odlišným uspořádáním.\n\nRozsah klaviatury se postupně zvětšoval. První varhany z přelomu tisíciletí měly jen několik kláves. V 18. století dosáhl rozsah cembala pěti oktáv. Kolem roku 1870 se objevily klavíry s 88 klávesami, což je standardní rozsah dnešních klavírů. Firma Bösendorfer vyrábí i klavíry s větším rozsahem. Její model 225 má 92 kláves a model 290 „Imperial“ dokonce 97 kláves. Obvyklý rozsah varhanních manuálů je 61 kláves (pět oktáv), menší nástroje mohou mít rozsah klaviatur menší než čtyři oktávy. Pedál varhan mívá rozsah 12 až 32 tónů. Syntetizéry mají nejčastěji klaviatury s rozsahem 49, 61, 76 nebo 88 kláves. Stejný rozsah mívají i řídící MIDI klaviatury, jsou však vyráběny i verze s rozsahem menším (i pouze jednooktávové).\n"}
{"id": "101093", "url": "https://cs.wikipedia.org/wiki?curid=101093", "title": "London Calling", "text": "London Calling\n\nLondon Calling je třetí album (dvojalbum) skupiny The Clash vydané 14. prosince 1979 vydavatelstvím CBS Records ve Velké Británii a v lednu 1980 vydavatelstvím Epic Records v USA a produkované Guyem Stevensem. Album zaznamenalo velký úspěch u kritiky i posluchačů a je považováno za jedno z nejlepších hudebních alb vůbec. Časopis Rolling Stone ho zařadil v roce 2003 na 8. příčku seznamu \"500 nejlepších alb všech dob\". Prodalo se ho přes 2 miliony kusů.\n\nVšechny písně kromě označených napsal Mick Jones a Joe Strummer.\n\n\nStopy 1–4 zpívá Joe Strummer. Stopu 5 Joe Strummer a Mick Jones.\n\nStopy 1, 2 and 4 zpívá Joe Strummer. Stopu 3 Mick Jones. Stopu 5 Paul Simonon.\n\n\nStopy 1–3 zpívá Joe Strummer. Stopu 4 Mick Jones.\n\n\nStopy 2 a 4 zpívá Joe Strummer. Stopu 3 a 5 Mick Jones. Stopu 1 Joe Strummer i Mick Jones.\n\nZahrnuje nahrávky \"The Vanilla Tapes\" jako bonus.\n\n\n\n\n\n"}
{"id": "101108", "url": "https://cs.wikipedia.org/wiki?curid=101108", "title": "Mojito", "text": "Mojito\n\nMojito (vyslovováno španělsky []/[mɔˈhito]/[mɔˈXito]/[mɔˈɣito] – „mochito“) je tradiční kubánský koktejl. Mojito zpravidla obsahuje čerstvé lístky máty, bílý rum, surový třtinový cukr, limetky a perlivou vodu. Podává se ve vysokých sklenicích se slámkou a míchátkem. Místo limetek se někdy používá limetková šťáva a místo cukru sirup (guarapo). V některých verzích se do nápoje také přidává některý hořký likér (Angostura bitter).\n\nNápoje podobné mojitu byly známy už ke konci 16. století; podle legendy byl vynálezcem prvního předchůdce mojita anglický korzár Richard Drake, který smíchal aguardiente (nerafinovaný předchůdce rumu), cukr, limetky a mátu. Svůj drink nazval „El Draque“ (drak, podle přezdívky Francise Draka, jeho nadřízeného). Základna korzárů byla na Kubě a při jejich výpravách se recept rozšířil do dalších latinskoamerických zemí. V 19. století byl koktejl mezi chudšími Kubánci poměrně populární; v knize Ramóna de Palma z roku 1838 pije \"draquecito\" jedna z hlavních postav každý den jako způsob prevence před epidemií cholery.\n\nSkutečné mojito vzniklo z draque záměnou aguardiente za rum na počátku 20. století na Kubě; je možné, že na něj také měly vliv recepty na mátový julep či daiquiri. Jedny z nejstarších receptů na mojito se objevují ve vydáních příručky pro barmany ve floridském baru \"Sloppy Joe’s\" z let 1931 a 1936.\n\nSlovo \"mojito\" zřejmě pochází z označení pálivé omáčky \"mojo\" (ze španělského \"mojar\", „navlhčit“). Alternativní etymologií je původ ze slova \"mojo\", které v africké víře hoodoo označuje kouzlo, kouzelný amulet.\n\nNázev nápoje se v češtině často vyslovuje \"mochito\" podle běžné španělské výslovnosti hlásky \"j\". Původní kubánské výslovnosti je však o něco blíže výslovnost \"mohito\".\n\nDo vysoké sklenice se přidá několik lístků máty (pečlivě umyjeme), cukr, nakrájené dílky limetky (či limetková šťáva) a ingredience se ve sklenici rozdrtí. Sklenice se poté naplní drceným ledem a zalije se bílým rumem (cca 4 cl). Koktejl se dolije perlivou vodou a zamíchá se. Nápoj se pije brčkem, sklenici je možno ozdobit výhonkem máty či kouskem limetky.\n\nDělá se i nealkoholické Mojito bez rumu.\n\n\n"}
{"id": "101111", "url": "https://cs.wikipedia.org/wiki?curid=101111", "title": "Če-ťiang", "text": "Če-ťiang\n\nČe-ťiang (čínsky: 浙江; pinyin: Zhèjiāng) je provincie Čínské lidové republiky. Leží na jihovýchodě země. Správním střediskem je Chang-čou. Žije zde obyvatel.\n\nProvincie Če-ťiang se nachází na pobřeží Východočínského moře na jih od delty řeky Jang-c’-ťiang. Na severu sousedí s provincií Ťiang-su a centrálně spravovaným městem na úrovni provincie Šanghaj, na severozápadě s provincií An-chuej, na západě s provincií Ťiang-si a na jihu s provincií Fu-ťien.\n\nČe-ťiang je hornatá provincie, přestože se nachází na pobřeží – hory představují 70,4 % této oblasti, 23,2 % tvoří pánve a roviny. Zbývajících 6,4 % jsou vodní plochy (jezera a řeky). Na západě a jihu provincie jsou kopce a hory. Nachází se zde nejvyšší hora v provincii Huangmaojian s výškou 1921 m n. m. Na severu se nachází velká rovina. Touto oblastí, která je velmi úrodná, protéká mnoho řek. Če-ťiang je také provincií s největším počtem ostrovů v Číně. Zahrnuje více než 3000 malých i větších ostrovů o celkové rozloze přes 500 čtverečních kilometrů. Délka pobřeží provincie je celkem 6486 km, což je delší než u všech ostatních čínských provincií.\n\nČe-ťiang je známá jako „země ryb a rýže“. Rovina na severu provincie je zemědělským centrem a největším výrobcem hedvábí v Číně. Oblast kolem Čou-šanu je největší oblastí rybolovu v zemi. Rýže je nejdůležitějším zemědělským produktem, následuje pšenice, kukuřice a sladké brambory. Také se pěstuje juta, bavlna, řepka a cukrová třtina.\n\nProvincie je složena ze dvou subprovinčních měst a 11 městských prefektur:\n"}
{"id": "101115", "url": "https://cs.wikipedia.org/wiki?curid=101115", "title": "Fijación Oral vol. 1", "text": "Fijación Oral vol. 1\n\nFijación Oral vol.1 je album kolumbijské zpěvačky Shakiry z roku 2005.\n\nFijación Oral vol. 1 přináší deset nových španělských skladeb, autorka je vybírala ze šedesáti nových, které v posledních letech napsala. Album je rozděleno na Fijación Oral vol. 1 (španělské) a Oral Fixation, Vol. 2 (anglické).\n\nFijación Oral, Vol. 1 je latin pop album. Třetí skladba \"La Tortura\" představuje jako hosta španělského zpěváka Alejandra Sanze, píseň má prvky kolumbijské lidové hudby, dancehall a elektroniky.\n\nJako první singl ze španělského alba byl zvolen duet se španělským zpěvákem Alejandrem Sanzem „La Tortura“ (česky muka). Videoklip režíroval Michael Haussman, který se podílel například na klipech pro Kanye Westa, Erica Claptona či Madonnu.\nDruhým singlem se stala balada „No“. Hudbu napsala zpěvačka se svým dlouholetým spoluautorem a spoluproducentem Lesterem Mendézem, text je tradičně její prací. Hostem zde je Gustavo Cerati, bývalý člen argentinských Soda Stereo, který si zahrál na kytaru, zazpíval v doprovodných vokálech a společně se Shakirou a Lesterem skladbu produkoval. Video se natáčelo v létě roku 2005, ve starém barcelonském přístavu, pod dohledem režiséra Jaumeho de Laiguana, jenž už natočil několik klipů pro Alejandra Sanze, který si mimo jiné s Shakirou zazpíval v jejím letošním prvním singlu „La Tortura“. Dia De Enero je třetí singl, v překladu znamená „Lednový den“.\n\n"}
{"id": "101128", "url": "https://cs.wikipedia.org/wiki?curid=101128", "title": "Jaroslav Cháňa", "text": "Jaroslav Cháňa\n\nJaroslav Cháňa (19. prosince 1899 Vršovice (nyní Praha), Rakousko-Uhersko – 26. září 2000 Česká republika) byl fotbalový brankář v reprezentaci a Slavie.\n\nNarodil se v tehdy samostatných Vršovicích. Věnoval se fotbalu, i při něm zvládl vystudovat strojní fakultu v Praze. Později se rozhodl podnikat a zařídil si nad Wilsonovým nádražím autoopravnu, která se postupně rozrostla až na padesát zaměstnanců. Po komunistickém převratu v únoru 1948 nový režim úspěšnému podnikateli stejně jako dalším živnost zabral. Do pětašedesáti let pracoval inženýr Cháňa v opravně jako technolog a do osmdesáti ve státní pojišťovně jako likvidátor. „A to jsem musel dát výpověď, nechtěli mě pustit,“ vyprávěl Cháňa hrdě. \n\nPři převzetí Ceny Václava Jíry za rok 1999 zavzpomínal i na své brankářské předchůdce. Nejvíce obdivoval svého nástupce ve Slavii Pláničku a s velkým uznáním mluvil také o Ivo Viktorovi. Jako recept na dlouhověkost trojnásobný dědeček uvedl: „Nekouřit, málo alkoholu, jedno pivo denně, pohybovat se, zmizet z Prahy na nádherný vzduch, něčím se pořád bavit a střídmě jíst.“ V den svých 100. narozenin byl Ing. Cháňa v rámci akce „Slavisté, kolik nás je?“ zaregistrován jako první oficiálně evidovaný fanoušek pražského klubu. Roku 1999 získal Cenu Václava Jíry.\n\nFotbalově vyrůstal na pláccích a brankářem se stal v místním AFK. V osmnácti se stal hráčem Slavia a do příchodu legendárního Františka Pláničky (1923) byl její jasnou brankářskou jedničkou. Za Slavii odehrál doma i v zahraničí téměř dvě stovky zápasů a dvakrát si zachytal i v reprezentaci. Poprvé 28. října 1921 v Praze při prvním mezistátním zápase na domácí půdě proti Jugoslávii (6:1) a o čtrnáct dní později ještě vychytal remízu 2:2 se Švédskem. Po Pláničkově příchodu byl několik let ve Slavii funkcionářem. \n"}
{"id": "101129", "url": "https://cs.wikipedia.org/wiki?curid=101129", "title": "Pussycat Dolls", "text": "Pussycat Dolls\n\nThe Pussycat Dolls jsou americká dívčí skupina založená choreografkou Robin Antinovou.\n\nVznikly v roce 1995 jako čistě taneční skupina, ale od roku 2003 v sestavě Nicole Scherzinger, Melody Thornton, Carmit Bachar, Jessica Sutta, Kimberly Wyatt a Ashley Roberts působila i jako skupina pěvecká. V roce 2007 se k ní měla připojit Asia Nitollan, ta se ale pak rozhodla pro sólovou dráhu. V roce 2008 skupinu opustila Bachar. Skupina fungovala dál i bez ní. Skupinu postupně opustily všechny členky a zbyla v ní jenom Scherzinger. Robin k ní tedy přidala čtyři nové členky, ale pak skupinu opustila i Scherzinger a skupina se rozpadla. Stalo se tak roku 2010. Robin teda začala hledat další nové členky. Vystřídalo se jich několik, ale koncem roku 2012 už byla známa finální formace. Jako Pussycat Dolls fungovala do začátku roku 2013. Potom jí Robin změnila jméno z důvodu možného návratu původní formace a funguje jako úplně nová skupina.\n\nDne 21. února 2009 vystoupila skupina v rámci \"Doll Domination World Tour\" v pražské Tesla Aréně. Jednalo se o jejich vůbec první vystoupení v České republice.\n\nZ alba PCD (2005):\n\nZ alba Doll Domination (2008):\n\n\n\n\n\n"}
{"id": "101140", "url": "https://cs.wikipedia.org/wiki?curid=101140", "title": "FK Crvena zvezda", "text": "FK Crvena zvezda\n\nFudbalski klub Crvena zvezda (srbskou cyrilicí Фудбалски клуб Црвена звезда), česky známý jako Crvena zvezda Bělehrad či zkráceně CZ Bělehrad je srbský fotbalový klub sídlící v Bělehradě. Založen byl v roce 1945. Klubové barvy jsou červená a bílá. V roce 1991 vyhrál PMEZ.\n\nPo osvobození země v roce 1944 byly všechny dosavadní srbské fotbalové kluby zrušeny, protože se za okupace pokoušely zorganizovat ligu, a tak byly označeny za kolaboranty.\nCrvena zvezda (což znamená \"červená hvězda\") byla založena v roce 1945 jako následovník SK Jugoslavija. Zdědila po něm stadion, hráče, barvy (červená a bílá) a také znak, do kterého byla přidána červená hvězda. Do týmu přišli i hráči bývalého BSK Bělehrad.\n\nV sezoně 1945/46 se ještě nehrála společná liga celé Jugoslávie, ale jednotlivých republik, Crvena zvezda vyhrála srbskou ligu.\n\nOd sezony 1946/47 už se hrála jugoslávská liga a CZ Bělehrad ji poprvé vyhrál v roce 1951.\n\nV roce 1957 se Crvena zvezda dostala do semifinále PMEZ, kde vypadla s Fiorentinou. V roce 1958 vypadla ve čtvrtfinále PMEZ s Manchesterem United. Na zpáteční cestě z odvety v Bělehradě havarovalo letadlo Manchesteru při mezipřistání v Mnichově, zemřelo 8 hráčů.\n\nV roce 1971 se Crvena zvezda dostala do semifinále PMEZ, kde vypadla s Panathinaikosem.\n\nV roce 1979 se Crvena zvezda dostala do finále Poháru UEFA. Doma remizovala s Mönchengladbachem 1:1, v odvetě hrané v Düsseldorfu prohrála 0:1 gólem z penalty.\n\nV ročníku 1990/91 se Crvena zvezda dostala přes Grasshopper, Glasgow Rangers, Dynamo Drážďany a Bayern Mnichov do finále PMEZ. To se hrálo v Bari, kam přijelo mnoho fanoušků CZ Bělehrad. Soupeřem byl Olympique Marseille. Utkání skončilo 0:0 i po prodloužení a Crvena zvezda získala pohár na penalty.\n\nNásledně vyhraje jako vítěz PMEZ v Tokiu Interkontinentální pohár nad chilským Colo-Colo 3:0.\n\nTriumfální rok se odrazil i v anketě Zlatý míč za rok 1991. Hráči CZ Bělehrad Pančev a Savićević se spolu s Matthäusem dělili o 2. místo, navíc Prosinečki (ten v létě přestoupil do Realu Madrid) byl za nimi na 5. místě a Belodedici na 8. místě.\n\nV ročníku 1991/92 se PMEZ hrál už novým systémem, kdy posledních 8 týmů nehrálo čtvrtfinále (a následně 4 týmy semifinále), ale hrály ve dvou skupinách a jejich vítězové finále. Jednalo se o takzvaný \"nultý\" ročník Ligy mistrů, jak se soutěž od příštího ročníku jmenovala. Obhájce trofeje Crvena zvezda nesměla kvůli bezpečnostní situaci v zemi hrát ve své zemi, takže hrála v Szegedu, Budapešti a Sofii. Ve skupině skončila druhá za Sampdorií a před Anderlechtem a Panathinaikosem. V sezóně 1991/92 vyhrála Crvena zvezda potřetí za sebou ligu, ale v tomto ročníku už v jugoslávské lize nehrály kluby z Chorvatska a Slovinska a kluby z Bosny a Hercegoviny ji nedohrály. Od ročníku 1992/93 už v jugoslávské lize nejsou ani kluby z Bosny a Hercegoviny a Makedonie.\n\nOpory týmu odešly do zahraničí (a také např. Binić do Slavie Praha) a navíc byly jugoslávské (tj. srbské) kluby 3 roky vyloučeny z evropských pohárů. Vrátily se do nich zpět v sezoně 1995/96. Crvena zvezda ale vypadla už v předkole Poháru UEFA a ani nikdy později už nezažila velký úspěch.\n\n\nMistr ligy - celkem 30x\n\nVítěz poháru - celkem 24x\n\nK 1. 7. 2017\n\n\n"}
{"id": "101151", "url": "https://cs.wikipedia.org/wiki?curid=101151", "title": "Chronologie dějin starověkého Říma", "text": "Chronologie dějin starověkého Říma\n\nToto je chronologie událostí z dějin starověkého Říma počínající založením města až do vpádu Langobardů do Itálie.\n\n\n\n\n\n\n\n\n\n\n\n\n\n\n\n\n"}
{"id": "101171", "url": "https://cs.wikipedia.org/wiki?curid=101171", "title": "Icukušima", "text": "Icukušima\n\nIcukušima (: 厳島) je japonský ostrov ležící ve Vnitřním moři. Je také znám jako Mijadžima (宮島). Icukušima je součástí města Hacukaiči (廿日市) v prefektuře Hirošima. V minulosti ostrov tvořil samostatné město Mijadžima, ale v roce 2005 se spojil s větším městem Hacukaiči.\n\nIcukušima je známá díky Svatyni Icukušima, která je od roku 1996 zapsána na Seznamu světového dědictví UNESCO. Podle historických pramenů byla svatyně založena už v době vlády císařovny Suiko (v 6. století), ale současnou podobu dal svatyni v roce 1168 Taira no Kijomori. V roce 1555 porazil Móri Motonari v bitvě u Mijadžimy Sue Harukatau. Tojotomi Hidejoši nechal postavit velkou budovu, \"Sendžókaku\" (Pavilon tisíce rohoží), na kopci nad svatyní. Ostrov je natolik posvátný, že je zde od roku 1985 zakázáno jak pohřbívat, tak rodit, aby nebyla pevnina znesvěcena.\n\nIcukušima je hornatý a řídce osídlený ostrov s jednou základní a jednou střední školou. Nejvyšším bodem ostrova je 530 metrů vysoká hora Misen (弥山). Na její vrcholek vede lanovka. Spojení s pevninou zajišťuje přívoz – cesta trvá asi 10 minut.\n\nPo celém Japonsku jsou dobře známy místní javory, které na podzim zahalí celý ostrov do rudého hávu. Populárním suvenýrem je \"Momidži mandžú\", cukroví plněné džemem z fazolí azuki nebo vaječným krémem a pokryté emblémy javorových listů. Protože je ostrov posvátný, nesmí se stromy kácet. Žijí zde krotcí jelínci a opice.\n"}
{"id": "101177", "url": "https://cs.wikipedia.org/wiki?curid=101177", "title": "Chroustnatky", "text": "Chroustnatky\n\nChroustnatky (štítkonošci, Polyplacophora) jsou třídou mořských měkkýšů, kteří žijí na skalách v příbojové zóně, ale i v hlubokých vodách. Vědecké pojmenování Polyplacophora (z řec. polys – mnoho, plak – ploténka, phorein – nést) se vztahuje ke stavbě schránky – je tvořena osmi (zřídka sedmi) skloubenými destičkami z chitinu a uhličitanu (srovnejte s Monoplacophora).\n\nJe známo asi 1000 druhů.\n\n\n\n"}
{"id": "101178", "url": "https://cs.wikipedia.org/wiki?curid=101178", "title": "Přílipkovci", "text": "Přílipkovci\n\nPřílipkovci (Monoplacophora) jsou prastarou třídou měkkýšů, která byla až do roku 1952 známá jen z kambrických a devonských usazenin. Dnes jsou známy dva recentní druhy, které žijí v hlubinách u tichomořského pobřeží Mexika.\n\nVědecké pojmenování Monoplacophora (z řec. mono – jediný, plak – ploténka, phorein – nést) se vztahuje ke stavbě schránky – na rozdíl od příbuzných chroustnatek je tvořena jedinou částí.\n\nPřílipkovci jsou primitivní měkkýši, kteří sdílejí některé znaky s ploštěnci. Jejich tělo vykazuje jistou míru segmentace (metamerie), mají několik párů žaber, svalů i coelomových váčků, stejně tak metanefridií (6 párů). Někteří autoři považovali takové tělní uspořádání za další důkaz toho, že přílipkovci stojí evolučně na půl cestě mezi ploštěnci a měkkýši, novější studie ale ukazují, že metamerie přílipkovců je až druhotná. Nervová soustava je tetraneurální, ganglia a nervové prstence jsou jen v hlavové části.\n\nČervovité tělo přílipkovců je kryté miskovitou, 2,5 cm dlouhou schránkou. Hlava je redukovaná, přílipkovci nemají oči.\n\nOba recentní druhy přílipkovců žijí na dně, kde se živí organickými zbytky.\n\n"}
{"id": "101179", "url": "https://cs.wikipedia.org/wiki?curid=101179", "title": "Rotační motor", "text": "Rotační motor\n\nRotační motor byl druh hvězdicového motoru, jehož kliková hřídel byla pevně uchycena do draku letounu a skříň s válci, spojená s vrtulí, rotovala.\n\nNejvětší výhodou takového uspořádání bylo, že se celý motor choval jako setrvačník, a tím „uhlazoval“ svůj chod a snižoval vibrace. Vibrace představovaly v té době vážný problém u všech leteckých motorů a pro jejich snížení se k motorům musely přidávat těžké setrvačníky. Protože se rotační motory obešly bez těchto setrvačníků, byly lehčí než stejně výkonné motory s nerotujícími válci (tj. hlavně řadové motory).\n\nDalší výhodou bylo dobré chlazení vzduchem i při nízkých rychlostech a na zemi.\n\nNejvětší nevýhoda rotačních motorů se projevila při požadavcích na zvyšování výkonu. S rostoucím výkonem rostla i hmotnost motoru, a tím pádem i gyroskopický moment. Ke konci 1. světové války se sice objevilo řešení, které gyroskopický moment snížilo – vrtule se otáčela na opačnou stranu než motor – ale tento systém byl nespolehlivý a poruchový. Po válce byly rotační motory vytlačeny motory hvězdicovými s pevnými válci.\n\nDalší nevýhodou rotačních motorů byla jejich vysoká spotřeba paliva ve srovnání s konkurenčními koncepcemi. To také výrazně přispělo k jejich ústupu modernějším, ekonomičtějším konstrukcím po první světové válce.\n\nRovněž požadavky na zvyšování otáček rotačních motorů se nedařilo plnit, protože i při mírném zvýšení otáček prudce vzrůstal odpor vzduchu, který brzdil rotující válce. Např. zvýšení z 1200 ot./min. (typická hodnota na začátku války) na 1400 ot./min. vedlo ke zvýšení odporu vzduchu o 36 % – odpor se zvyšoval se čtvercem rychlosti.\n\nRotační motory se okrajově používaly i pro pohon motocyklů a automobilů. Např. u německých závodních motocyklů Megola, vyráběných mezi lety 1921 a 1925, se montovaly do předního kola.\n\nTermínem rotační motor je někdy označován i Wankelův motor, používaný v některých automobilech, motocyklech i letadlech. Označuje se tak proto, že u něj ke stlačování směsi slouží rotační píst a první modely měly i rotující komoru.\n\n"}
{"id": "101202", "url": "https://cs.wikipedia.org/wiki?curid=101202", "title": "Oznice", "text": "Oznice\n\nOznice je obec v okrese Vsetín Zlínského kraje, která leží jihozápadně od Valašského Meziříčí v údolí Hostýnských vrchů kolem potoka Oznička. Žije zde obyvatel. První písemná zmínka o obci pochází z roku 1396 (v některých pramenech též 1376), kdy je uváděna jako součást biskupského arnoltovického léna. Na konci 16. století ves zpustla a znovu byla osídlena až v druhé polovině 17. století.\n\n\n\n\n"}
{"id": "101204", "url": "https://cs.wikipedia.org/wiki?curid=101204", "title": "Erben", "text": "Erben\n\nPříjmení Erben pochází z apelativa \"erb\" = \"dědic, potomek, majitel dědičného dvorce\". Ženskou variantou je Erbenová.\n\nJeho variantou je příjmení Erban, které se také vyskytuje ve stejné oblasti.\n\n\n\n"}
{"id": "101205", "url": "https://cs.wikipedia.org/wiki?curid=101205", "title": "Feyenoord", "text": "Feyenoord\n\nFeyenoord je nizozemský fotbalový klub, který byl založen v roce 1908 v Rotterdamu pod názvem Wilhelmina, v roce 1912 přejmenován na Feijenoord, v roce 1974 upraveno na Feyenoord.\n\nJe spolu s Ajaxem a PSV Eindhovenem jedním ze tří klubů dominujících nejvyšší nizozemské ligové soutěži Eredivisie. Tyto tři kluby a FC Utrecht nikdy nesestoupily do nizozemské druhé ligy Eerste Divisie (platné k roku 2019). V roce 1970 vyhrál PMEZ a později 2x Pohár UEFA.\n\nDne 24. října 2010 klub inkasoval nejvyšší prohru ve své bohaté historii, když padl na hřišti PSV Eindhoven 0:10.\n\nFeyenoord byl založen v dělnické čtvrti Rotterdamu v roce 1908. Původní název zněl \"Vilemína\" podle tehdejší královny Nizozemska Vilemíny Nizozemské. V roce 1912 dostal klub stávající název \"Feijenoord\", což bylo pojmenování pro čtvrť na jihu Rotterdamu.\nRoku 1924 vyhrál klub poprvé domácí ligu. Roku 1938 si Feyenoord připsal úspěch v podobě vítězství nad anglickým Arsenalem, na čemž měl svoji zásluhu maďarský trenér Richard Dombi. Zatímo Arsenal byl v této době již profesionální klub, hráči Feyenoordu nikoliv.\n\nV letech 1959-1961 byl trenérem Jiří Sobotka.\n\nZlatá éra klubu byla v 60. - 70. letech, kdy spolu s Ajaxem dominoval nizozemskému fotbalu.\n\nDne 8. září 1965 se Feyenoord postavil v předkole Poháru mistrů evropských zemí pozdějšímu vítězi Realu Madrid. V domácím utkání se sice jako první trefil Ferenc Puskás, domácí však utkání góly Vennekera a Kraaye otočili na 2:1.\nOdvetu však zvládl lépe Real Madrid a zvítězil 5:0.\n\nV ročníku 1969/70 se Feyenoordu podařilo vyhrát Pohár mistrů evropských zemí. Ve finále, jenž se konalo na stadionu posledního vítěze PMEZ, klubu AC Milán, porazil tým skotský Celtic Glasgow 2-1. Ačkoli inkasovali jako první díky brance Skota Tommyho Gemmella, podařilo se Rinusi Israëlovi vyrovnat, aby v prodloužení rozhodl Ove Kindvall ve 117. minutě.\n\nV roce 1974 klub vyhrál Pohár UEFA.\n\nV letech 1978-1982 byl trenérem Václav Ježek.\n\nV roce 2002 klub vyhrál Pohár UEFA znovu, finále se tentokrát hrálo jen na 1 zápas a jeho dějištěm byl právě Rotterdam. \n\nV prosinci 2006 v zápase skupiny E Poháru UEFA proti domácímu celku AS Nancy začali fanoušci Feyenoordu provádět na stadionu výtržnosti, rozhodčí byl nucen kvůli použití slzného plynu policií zápas přerušit na více než půl hodiny. Disciplinární komise UEFA nejprve udělila pokutu 200 tisíc švýcarských franků a udělila podmínečný trest uzavření klubového stadionu na dva zápasy. Poté ale došlo ke zpřísnění trestu – Feyenoord byl ze soutěže vyloučen, pokuta byla snížena na 100 tisíc švýcarských franků.\n\nHymna Feyenoordu, přijatá roku 1961 se nazývá \"\"Hand in Hand\"\". Její melodie byla napsána v 19. století Němcem Wilhelmem Speidelem. Jaap Valkhoff k ní napsal slova, která se stala populární mezi fanoušky Feyenoordu a byla přijata za neoficiální hymnu. Valkhoff též napsal slova na stejnou melodii pro jiné kluby, mezi nimi např. pro odvěkého rivala Feyenoordu, AFC Ajax.\n\n\n\n"}
{"id": "101208", "url": "https://cs.wikipedia.org/wiki?curid=101208", "title": "Augur", "text": "Augur\n\nAugur (pl. augures), neboli ptakopravec, byl kněz a úředník ve starověkém Římě. Jeho hlavní úloha byla provádět auspicie, tj. interpretovat vůli bohů pozorováním letu ptáků (zda létají ve skupině či osamoceni, jaké zvuky vydávají při letu, směr letu a jakého druhu jsou).\n\"Augur\" byl římskou společností dotazován na věci veřejné i soukromé, na záležitosti války, obchodu a náboženství.\n\nŘímský dějepisec Livius k tomu poznamenal (VI. 41): \"Auspiciis hanc urbem conditam esse, auspiciis bello ac pace domi militiaeque omnia geri, quis est qui ignoret?\" (Kdo by z nás nevěděl, že toto naše město bylo založeno po zkoumání věštných znamení seslaných samými bohy a že všechno bylo podnikáno pod jejich božskou ochranou ve válce i míru, doma i v cizině?).\n\nPůvod slova augur je nejistý; starověcí autoři věřili, že se slovo skládalo od latinských slov avi a gero (řízení ptactva), ale historicko-lingvistické zkoumání ukazuje na kořen aug (zvýšení, rozkvět).\n\nOd slova augur pak pochází slovo inaugurace, jenž tehdy znamenalo symbolické obřadně prováděné přenášení božské síly na nově zvoleného augura.\n\nVznik úřadu augura se tradičně datuje do období vlády krále Tarquinia Prisca (7. století př. n. l.).\n\n"}
{"id": "101211", "url": "https://cs.wikipedia.org/wiki?curid=101211", "title": "Středoevropský pohár", "text": "Středoevropský pohár\n\nStředoevropský pohár, někdy také nazývaný Mitropa Cup, byl významnou fotbalovou soutěží v meziválečném období a období krátce po 2. světové válce.\n\nTvůrcem soutěže byl Hugo Meisl. V její nejslavnější předválečné éře se jí účastnily nejlepší kluby ze čtyř zakládajících zemí: Československa (1927-39), Rakouska (1927-37), Maďarska (1927-40) a Jugoslávie (1927-28, 1937-40), později také z Itálie (1929-38), Švýcarska (1936-37) a Rumunska (1937-40). Ročník 1937 byl tedy jediným, v němž se utkávalo všech sedm zemí a naopak Maďarsko bylo jedinou zemí, která se účastnila všech ročníků.\n\nStředoevropský pohár se hrál vždy vyřazovacím způsobem na dva zápasy doma a venku. Prvních osm ročníků se hrálo s osmi účastníky, roku 1935 se počet navýšil na 16 (o rok později výjimečně dokonce na 20, hrálo se včetně předkola), ale poslední dva ročníky se po postupném anšlusu Rakouska, okupaci Čech a Moravy a odstoupení italských a švýcarských klubů opět snížil na 8.\n\nZ českých klubů vyhrála pohár třikrát Sparta Praha (1927, 1935 a 1964) a jednou Slavia Praha (1938).\n\nRočník 1940, kterého se účastnily už jen tři země, nebyl dokončen. V letech 1941 - 1950 se nehrálo a obnovená poválečná soutěž už nikdy nezískala bývalou prestiž, zejména od vzniku PMEZ roku 1955 její význam upadal. Roku 1980 byla účast omezena jen na vítěze 2. ligy a rozpad bývalé Jugoslávie poté vedl k úplnému zrušení soutěže.\n\nV den osmého výročí samostatného Československa, 28. října 1926, se na hřišti Slavie v Praze střetlo národní mužstvo s Itálií, kterou porazilo 3:1. Na stejné datum byla svolána i ustavující schůze Středoevropského poháru. Tím vyvrcholila jednání zahájená v květnu 1925 na pražském kongresu FIFA, kde se československá a rakouská strana dohodly na užších vzájemných stycích. Sekretáři fotbalových asociací Karel Petrů a Hugo Meisl se o Vánocích 1925 usnesli, že spolu s Maďarskem vytvoří tzv. středoevropský fotbalový blok. Od něj byl k založení Středoevropského poháru jen krůček. Čtvrtou zemí, která přislíbila, že vyšle v roce 1927 do prvního ročníku soutěže svá dvě klubová mužstva, byla Jugoslávie. Italové zatím zůstávali v pozadí. O dva roky později si s Jugoslávií vyměnili role, potom se jako šestá země přidalo Švýcarsko. Listina vítězů této soutěže se blýskala významnými jmény. Hned úvodní ročník vyhrála Sparta, zopakovala to v roce 1935. Dvakrát se mezi světovými válkami radovaly Austria Vídeň, FC Bologna, Ujpest Budapešť a Ferencváros Budapešť. Slavia dobyla pohár roku 1938, jednou patřil také vídeňskému Rapidu Vídeň a First Vienně.\nČeskoslovensko-rakouské vztahy ale utržily vážnou ránu už v prvním ročníku. Sparta porazila v Praze Admiru Vídeň 5:1. V odvetě byl stejný stav už po hodině hry, jenomže ve prospěch vídeňského týmu. Sparťanům se zásluhou dvou gólů Veselého podařilo snížit na 3:5 a přece jen postoupit do druhého kola. Vídeňští diváci to nedokázali spolknout a při odchodu se vrhli na sparťanské fotbalisty. Těm se podařilo opustit stadión jen díky zásahu vídeňské policie.\n\nSituace se opakovala ve finále. V Praze Sparta rozdrtila pro změnu Rapid 6:2. Rakušanům se ve Vídní zdařil nástup a poměrně brzy vedli 2:0. Hráli však přehnaně tvrdě. Sparťané si to nedali líbit a obránce Perner byl vyloučen. Rapid měl velkou převahu, Pražané se však zdatně bránili a z protiútoku Silný snížil na 2:1. Opět to neunesli vídeňští fanouškové. A tak se musel Hugo Meisl, v tu dobu už svazový kapitán, Spartě omlouvat. Teprve lednová schůzka v roce 1928, čtvrt roku před plánovaným mezistátním zápasem Rakousko - Československo, vedla k usmíření.\nSvé druhé vítězství v roce 1935 si Sparta opět musela protrpět. Semifinále s Juventusem Turín totiž rozhodla až ve třetím zápase na neutrálním hřišti v Basileji. Ve finále sice prohrála na hřišti Ferencvárose Budapešť 1:2, ale v odvetě si výhrou 3:0 pohár přece jen zajistila.\n\nSlávisté se z nejuznávanější evropské klubové trofeje těch let radovali až v roce 1938. Také oni ale předtím poznali, jak tato soutěž bolí. V roce 1932 porazili v semifinále Juventus 4:0 poté, kdy vyloučený Ital Cesarini nechtěl opustit hřiště, sudí zápas předčasné ukončil, ale pak vyzval oba celky, aby se na hřiště vrátily. Mělo to neblahou odezvu. Na nádraží v Turíně přivítala SK Slavia Praha palba citronů, rajčat a vajíček. Na stadión se museli propašovat postranním vchodem. Prostředí, v němž se odveta hrála, bylo ďábelské. Za stavu 2:0 pro Juventus zasáhli diváci brankáře Pláničku kamenem. Zápas se přerušil, slávisté odmítli pokračovat, a tak soutěžní komise \"Středoevropského poháru\" obě mužstva vyloučila. Tak se Bologna stala vítězem, aniž by musela nastoupit k finále.\n\nO šest let později Slavia s Bicanem v útoku rozstřílela každého soupeře, například Ambrosianu Milán (dnešní Inter Milán) zdecimovala 9:0. Ve finále na Strahově, kam se vešlo 45 tisíc diváků, však s Ferencvárosem pouze remizovala 2:2. Maďaři už se viděli potřetí vítězem. V odvetě se do soupeře pustili. Ale ten se obdivuhodně bránil, i když v jeho brance už nestál Plánička, zraněný na nedávném mistrovství světa ve Francii. Skvěle ho však zastoupil Bokšay, který ani jednou nelovil ze sítě. Naopak Vytlačil šokoval Budapešť nečekaným gólem, k němuž pak Šimůnek přidal druhý a Slavia mohla oslavovat.\n\nZajímavou a diváky masově navštěvovanou soutěž přetrhla 2. světová válka. Po ní sice byla v roce 1955 obnovena, ale s příchodem Poháru mistrů evropských zemí ztrácela na významu a začátkem 90. let zanikla.\n\n\n\nSlavia - Újpest FC 4:0, 1. kolo\nÚjpest FC - Slavia 2:2, 1. kolo, odveta\nSlavia - SK Rapid Wien 2:2, semifinále\nSK Rapid Wien - Slavia 2:1, semifinále, odveta\n\nSK Admira Wien - Slavia 3:1, 1. kolo\nSlavia - SK Admira Wien 3:3, 1. kolo, odveta\n\nJuventus FC - Slavia 1:0, 1. kolo\nSlavia - Juventus FC 3:0, 1. kolo, odveta\nFirst Vienna FC - Slavia 3:2, semifinále\nSlavia - First Vienna FC 4:2, semifinále, odveta\nÚjpesti FC - Slavia 5:1, finále\nSlavia - Újpest FC 2:2, finále, odveta\n\nSlavia - Ferencvaros TC 2:2, 1. kolo\nFerencvaros TC - Slavia 1:0, 1. kolo, odveta\n\nSlavia - AS Roma 2:2, 1. kolo\nAS Roma - Slavia 2:1, 1. kolo, odveta\n\nSlavia - Admira Wien 3:0, 1. kolo\nAdmira Wien - Slavia 1:0, 1. kolo, odveta\nSlavia - Juventus FC 4:0, semifinále\nJuventus FC - Slavia 2:0, semifinále, odveta, nedohráno, oba týmy vyloučeny ze soutěže\n\nSlavia - FK Austria Wien 3:1, 1. kolo\nFK Austria Wien - Slavia 3:0, 1. kolo, odveta\n\nSlavia - SK Rapid Wien 1:3, 1. kolo\nSK Rapid Wien - Slavia 1:1, 1. kolo, odveta\n\nSzeged FC - Slavia 1:4, 1. kolo\nSlavia - Szeged FC 0:1, 1. kolo, odveta\nSlavia - FK Austria Wien 1:0, čtvrtfinále\nFK Austria Wien - Slavia 2:1, čtvrtfinále, odveta\nFK Austria Wien - Slavia 5:2, čtvrtfinále, 3. zápas\n\nFerencváros Budapešť - Slavia 5:2, 1. kolo\nSlavia - Ferencváros Budapešť 4:0, 1. kolo, odveta\nFK Austria Wien - Slavia 3:0, 2. kolo\nSlavia - FK Austria Wien 1:0, 2. kolo, odveta\n\nSlavia - Ferencváros TC 2:2, 1. kolo\nFerencváros TC - Slavia 3:1, 1. kolo, odveta\n\nBeogradski ASK - Slavia 2:3, 1. kolo\nSlavia - Beogradski ASK 2:1, 1. kolo, odveta\nSlavia - AS Ambrosiana-Inter 9:0, čtvrtfinále\nAS Ambrosiana-Inter - Slavia 3:1, čtvrtfinále, odveta\nAC Genova 1893 - Slavia 4:2, semifinále\nSlavia - AC Genova 1893 4:0, semifinále, odveta\nSlavia - Ferencváros FC 2:2, finále\nFerencváros FC - Slavia 0:2, finále, odveta\n\nBeogradski ASK - Slavia 3:0, 1. kolo\nSlavia - Beogradski ASK 2:1, 1. kolo, odveta\n\nKladno - AS Ambrosiana-Inter 1:2 a 3:2\nKladno - Ferencváros Budapešť 0:6 a 4:1\n\nKladno - HAŠK Záhřeb 3:1 a 2:1\nKladno - Juventus Turín 2:4 a 1:2\n\nKladno - Udine 2:3\nKladno - LASK Linec 1:1\nKladno - Wiener Neustadt 5:0\nKladno - Bologna 1:2 a 0:1\n\nSK Židenice – Rapid Vídeň 3:2 a 2:2\nSK Židenice – Ferencváros Budapešť 4:2 a 1:6\n\nSK Židenice – Lausanne Sports 5:0 a 1:2\nSK Židenice - AS Ambrosiana-Inter 2:3 a 1:8\n\nSK Židenice – Ferencváros Budapešť 3:1 a 0:3\n\nProstějov - Admira Wien 4:0 a 2:3\nProstějov - Újpest FC 0:1 a 0:2\n\nProstějov - Grasshoppers Zurich 3:4 a 2:2\n\nBologna - ÚDA Praha 2:4 a 0:3, čtvrtfinále\nÚDA Praha - Slovan Bratislava 0:0, 2:2 a 2:1, semifinále\nVörös Lobogó - ÚDA Praha 6:0 a 2:1, finále\n\nVasas Budapešť - ÚDA Praha 2:0 a 2:2, čtvrtfinále\n\nCrvena zvezda Bělehrad - Dukla Praha 1:1, 1:1 a 1:0\n\nRH Brno – Salgótarjáni BTC 3:0 a 1:3\nVojvodina Novi Sad – RH Brno 0:0 a 0:0, losem RH Brno\nTatran Prešov – RH Brno 0:0 a 0:3\nCrvena zvezda Bělehrad – RH Brno 4:1 a 3:2\n\n"}
{"id": "101213", "url": "https://cs.wikipedia.org/wiki?curid=101213", "title": "Čching-chaj", "text": "Čching-chaj\n\nČching-chaj (tibetsky: མཚོ་སྔོན་ཞིང་ཆེན། mtsho-sngon zhing-chen, Ccho-ngon; čínsky: 青海; pinyin: Qīnghǎi) je provincie Čínské lidové republiky ležící na západě země. Je to zároveň severovýchodní část historického území Tibetu původně nazývanou Amdo. Provincie se nazývá podle rozlehlého horského jezera Kukunor. Čching-chaj je 4. největší čínská provincie, do počtu obyvatel je ale třetí nejméně obydlená. V provincii pramení řada významných veletoků - Žlutá řeka, Mekong, Dlouhá řeka a další. Průměrná nadmořská výška provincie je 3 000 m n. m. Severní částí provincie prochází Hedvábná stezka. Provincie je na pohraničí říší Tibetu, Mongolska a staré Číny, proto zde žije množství národností.\n\nProvincie Čching-chaj se nachází v severovýchodní části Tibetské náhorní plošiny. Na severu a severovýchodě sousedí s provincií Kan-su, na severozápadě s autonomní oblastí Sin-ťiang, na jihu a jihovýchodě s Tibetskou autonomní oblastí a provincií S’-čchuan. Průměrná nadmořská výška regionu se pohybuje nad 3000 m n. m.\n\nProvincie se nachází na Tibetské náhorní plošině, z východu na západ měří 1200 km, ze severu na jih 800 km. Na severozápadě leží pohoří Altyn-tagh a Cchajdamská pánev, jižně pohoří Kunlun s nejvyšší horou provincie Bokalik Tagh (6860 m). Na jihozápadě hraničí provincie s Tibetskou AO pohořím Tangla. Pohořím prochází známá železnice do Lhasy. Severní hranice s provincií Kan-su tvoří pohoří Čchi-lien. Na východě provincie je pohoří Amňi Mačhen (nejvyšší bod 6282 m) a jižně pohoří Bajan Har, které rozděluje povodí Žluté řeky na sever a Dlouhé řeky na jih. Nejnižší bod provincie leží v prefektuře Chaj-tung (1650 m). Většinu provincie tvoří rozlehlé pastviny.\n\nOblastí protéká více než 270 řek, a nachází se zde více než 230 jezer. V Čching-chaji pramení tři významné řeky – Žlutá řeka, Mekong, Dlouhá řeka, v oblasti pramenišť byla vytvořena přírodní rezervace Pramene tří řek (三江源国家级自然保护区). V provincii se nachází množství slaných jezer, největším z nich je Kukunor. Na prameni Žluté řeky leží dvě velká jezera Ngoring a Gyaring.\n\nOblast je bohatá na nerostné suroviny. Ve více jak 680 dolech se těží více jak 120 nerostů, např. azbest, uhlí, drahé kovy, ropa, zemní plyn, sůl, měď, olovo, zinek, molybden, draslík, hořčík, sodík, lithium, stroncium, mirabilit, bor a další.\n\nV oblasti žije více jak 270 druhů živočichů, 110 druhů hospodářských zvířat, 290 druhů ptáků, 40 druhů ryb. Například jak, kiang, čiru, rys a další. Roste zde množství bylin, více jak 680 druhů rostlin rostoucích v regionu se využívá v čínském a tibetském léčitelství. Oblast je chudá na lesní porosty, pouze 0,6% rozlohy pokrývají lesy.\n\nBěhem 3. – 7. století na části území existovalo království Tchu-jü-chun.\nVětšina území provincie je známé také jako Amdo – severní Tibet. Přestože na 90 % území Čching-chaje žijí Tibeťané, po většinu minulého tisíciletí bylo Amdo nezávislé území, na kterém žili pasteveckým životem tibetští nomádi.\n\nNa počátku 20. století oblast okolo Si-ningu ovládl rodinný klan Ma (Ma Čchi, Ma Lin, Ma Pu-fang) spolupracující s Čangkajškem. Rod Ma zde panoval až do založení ČLR v roce 1949. Během vlády Ma Pu-fanga zažila provincie rozvoj, stavěly se veřejné instituce, dopravní síť atd. Neexistovala svoboda tisku. V roce 1949 uprchl Ma Pu-fang do Hong Kongu.\n\nV provincii Čching-chaj ve vesnici Tagccher se narodil současný Dalajláma Tändzin Gjamccho.\n\nV provincii žije množství menšinových národností, tvoří až 47% obyvatelstva. Většinoví Chanové žijí převážně ve městech na severu v Si-ningu, Delingha a Golmudu. Chuejové obývají severovýchod provincie, Chaj-tung a okresy v okolí Si-ningu – Min-che, Chua-lung a Ta-tchung. Monguoři žijí převážně v okolí Si-ningu, nejvíce v okrese Chu-ču. Salarové dominují v okrese Sün-chua. Mongolové žijí na severu provincie a Tibeťané na území celé provincie Čching-chaj.\n\nV roce 2014 v provincii žilo asi 5 830 000 obyvatel, z toho 2 900 000 ve městech (přibližně 2 miliony v Si-ningu).\n\nV Čching-chaji se setkává kultura tibetská, mongolská, čínská a muslimská. Tibeťané v Čching-chaji se neřídí tibetským kalendářem shodným s Tibeťany z centrálního Tibetu, ale řídí se čínským kalendářem, který se může s tibetským rozcházet o den, ale i o měsíc.\n\nV současnosti jsou města čínská, venkov si udržuje rysy různých národností.\n\nV provincii se hovoří tzv. čchingchajštinou (, Qīnghǎihuà), která míchá tibetštinu, mongolštinu a čínštinu. Ve městě Si-ning žije více jak 300 tisíc Tibeťanů, přesto zde není ani jedna tibetská škola, mladí Tibeťané ve městě hovoří pouze čínsky, nebo čchingchajsky.\n\nV roce 1959 byla dokončena dálnice z Lan-čou do Si-ningu. Dnes hlavním městem provincie prochází čínské dálnice G109 (Peking–Lhasa), G214 (Si-ning–Meng-chaj, Jün-nan), G227 (Si-ning–Čang-jie) a G315 (Si-ning–Kašgar). Do města Golmud vede dálnice G215 z města Chung-liou-jüan, která prochází i známým městem Tun-chuang.\n\nŽeleznice z Číny do města Si-ning funguje od roku 1959. V roce 1979 byla trať prodloužena do města Golmud. 1. července 2006 byla slavnostně otevřena Železniční trať Golmud–Lhasa, jež vede z města Golmud do Lhasy v Tibetské AO, a spojuje tak Čínu s Tibetem.\n\nV roce 2012 započala stavba železnice z města Golmud do Tun-chuangu v provincii Kan-su.\n\nV roce 2013 začala stavba železnice z Golmudu do města Korla (Sin-ťiang), stavba bude dokončena v roce 2019, celková délka je 1240 km. Ve výstavbě je řada kratších úseků železničních tratí, které budou spojovat Si-ning s menšími městy provincie.\n\nVe 30. letech 20. století započala stavba prvního čchingchajského letiště 20 km východně od Si-ningu, které funguje od roku 1958 pod názvem Cchao-ťia-pao (IATA: XNN, ICAO: ZLXN). Od roku 1974 funguje letiště v Golmudu (IATA: GOQ, ICAO: ZLGM). V roce 2009 začalo operovat letiště na jihu provincie v Jü-šu (IATA: YUS, ICAO: ZLYS). V roce 2014 byla dokončena letiště v prefektuře Chaj-si u města Chua-tchu-kou a u města Delingha (IATA: HXD, ICAO: ZLDL). V roce 2012 začala stavba letiště v prefektuře Golog, otevření letiště se plánuje na rok 2015.\n\nProvincie je složena z 2 městských prefektur a 6 autonomních prefektur, které se dále dělí na 27 okresů, 7 autonomních okresů.\n"}
{"id": "101215", "url": "https://cs.wikipedia.org/wiki?curid=101215", "title": "Chaj-nan", "text": "Chaj-nan\n\nChaj-nan (čínsky: 海南; pinyin: Hǎinán) je jižní ostrovní provincie Čínské lidové republiky. Jedná se o nejmenší provincii tohoto státu, která je často vyhledávanou turistickou oblastí nejen Číňany, ale i cizinci. Ostrov odděluje Tonkinský záliv od Jihočínského moře a od pevninského Lejčouského poloostrova je oddělen 15–30 kilometrů širokým Chajnanským průlivem. Nejvyšším bodem je Wuzhi Shan s vrcholem ve výšce 1840m.\n\nPodnebí je subtropické, ostrov má přezdívku \"ostrov palem\" a úroda se sklízí až třikrát ročně. Obyvatelstvo hovoří dialektem Min.\n\nNa ostrově leží dvě mezinárodní letiště: mezinárodní letiště Chaj-kchou Mej-lan u města Chaj-kchou na severní straně ostrova a mezinárodní letiště San-ja Feng-chuang u města San-ja na jihu ostrova.\n\nChaj-nan je ostrov tradiční čínské medicíny. Léčba na ostrově Chaj-nan se provádí výhradně tradičními čínskými metodami v kombinaci s využitím přírodních léčivých přípravků (akupunktura, akupresura, ošetření rostlinami a vodní procedury). Na ostrově roste 137 bylin, z nichž některé jsou endemické, které se využívají k léčbě nebo zmírnění zhoubných rakovinných nemocí.\n\nVyskytují se zde termální prameny dvou typů: radonové (léčba orgánů pohybu, radiculitis, revmatismus, gynekologie) a s obsahem draslíku a sodíku (nervový systém, kožní nemoci, respirační problémy).\n\n\nNa ostrově existuje i svátek pramenů.\n\nNejvyšší průměrná délka života v Číně je zaznamenána právě na ostrově Chaj-nan – ženy v průměru zde žijí asi 85 let, muži 80.\n\nTento ostrov se stal středem zájmu vysokých činitelů Ruska a bývalých sovětských republik, kteří ostrov hojně navštěvují za účelem léčení a relaxace a budují zde i hotelové léčebné komplexy.\n"}
{"id": "101217", "url": "https://cs.wikipedia.org/wiki?curid=101217", "title": "Chej-lung-ťiang", "text": "Chej-lung-ťiang\n\nChej-lung-ťiang (; tradiční znaky: 黑龍江; zjednodušené znaky: 黑龙江; pinyin: Hēilóngjiāng; volný překlad: \"Řeka černého draka\", tj. Amur) je nejvýchodnější provincií Čínské lidové republiky.\n\nProvincie Chej-lung-ťiang sousedí na východě s autonomní oblastí Vnitřní Mongolsko a na jihovýchodě s provincií Ťi-lin. Dále má provincie na severu a východě společnou hranici s Ruskem.\n\nProvincie je složena ze subprovinčního města, 11 městských prefektur a jedné prefektury:\n"}
{"id": "101218", "url": "https://cs.wikipedia.org/wiki?curid=101218", "title": "Kuej-čou", "text": "Kuej-čou\n\nKuej-čou (zjednodušené znaky 贵州; tradiční znaky 貴州; pchin-jinem Gùizhōu) je provincie Čínské lidové republiky v jihozápadní Číně. Má rozlohu 176 167 km² a žije v ní přes 35 miliónů obyvatel. Jedná se o relativně chudou a ekonomicky nerozvinutou provincii, nicméně bohatou na nerostně, kulturní a environmentální zdroje. Demograficky patří mezi nejrozmanitější provincie, národnostní menšiny tvoří více než 37% obyvatelstva. Hlavní městem je Kuej-jang.\n\nKuej-čou je hornatá provincie nacházející se na východním okraji Jünnansko-kuejčouská vysočiny. Nejvyšší hora, Ťiou-cchaj-pching, dosahuje výšky 2 900 m n. m.\n\nV oblasti převládá vlhké subtropické podnebí.\n"}
{"id": "101219", "url": "https://cs.wikipedia.org/wiki?curid=101219", "title": "Liao-ning", "text": "Liao-ning\n\nLiao-ning (tradiční znaky: 遼寧; zjednodušené znaky: 辽宁; pinyin: Liáoníng) je provincie Čínské lidové republiky, leží na severovýchodě země.\n\nJde o hospodářsky poměrně zaostalou oblast, která je v poslední době významná především fascinujícími paleontologickými objevy, zejména pak fosíliemi tzv. opeřených dinosaurů. První byl objeven v roce 1996 a dostal jméno \"Sinosauropteryx prima\". Šlo o malého, asi metr dlouhého dinosaura, kterému se podél těla táhl hřebínek pernatého integumentu. Od té doby byly v oblasti objeveny další druhy opeřených dinosaurů, které jsou dnes hlavním důkazem příbuznosti dinosaurů s jejich potomky, ptáky.\n"}
{"id": "101221", "url": "https://cs.wikipedia.org/wiki?curid=101221", "title": "Torre Ejecutiva Pemex", "text": "Torre Ejecutiva Pemex\n\nTorre Ejecutiva Pemex je mrakodrap nacházející se v hlavním městě Mexika, Ciudad de México. Je to druhá nejvyšší stavba ve městě hned po Torre Mayor. Byla dokončena v roce 1984, má 51 podlaží a je 214 m vysoká. Patří do komplexu budov „Centro Administrativo Pemex“ (čili „Administrativní centrum společnosti PEMEX“).\n\nBudovy tohoto centra se jmenují:\n"}
{"id": "101227", "url": "https://cs.wikipedia.org/wiki?curid=101227", "title": "Zdeněk Čížkovský", "text": "Zdeněk Čížkovský\n\nZdeněk Čížkovský (22. února 1921, Brno – 26. listopadu 2004, Kroměříž), původním jménem Zdeňko Czischowski, byl moravský katolický kněz a misionář, člen misijního řádu Misionáři obláti Panny Marie Neposkvrněné. Po pádu komunismu obnovil působení oblátů na českém území. Český publicista Aleš Palán o jeho osudech napsal knihu \"Než krokodýl spolkne stín\".\n\nZ Brna se jeho rodiče i se třemi dětmi odstěhovali do Bratislavy, kde otec získal nové zaměstnání. V Bratislavě Zdeňko absolvoval studium na reálce. Po odchodu otce do důchodu se rodina přestěhovala do Bzence na Slovácku, rodiště matky. Zdeňko se rozhodl stát se učitelem a proto začal studovat na učitelském ústavu v Příbrami. Pak strávil několik měsíců studiem oboru dirigentství na pražské konzervatoři. Během války byl totálně nasazen v Německu, odkud utekl a byl zatčen, vyslýchán na Pankráci a vězněn v Uherském Hradišti. Odtud byl poslán do koncentračního tábora v Kunčicích. Odtud byl vážně nemocný po 13 měsících propuštěn. Po osvobození Československa se vrátil k profesi učitele, nejprve v Bzenci, pak v Domaníně.\n\nV roce 1948 emigroval do zahraničí, nejdříve tři roky cestoval Evropou a živil se jako malíř, pianista, jezdil s cirkusem a občas i žebral. Pak odjel kvůli diamantům do Jižní Afriky, kde zůstal 40 let, převážně mezi národem Zulů. Působil u nich jako misionář (6. prosince 1958 byl v Montebello vysvěcen na kněze), pak jako kaplan v nemocnici v Durbanu, pracoval v farnosti města Pinetown. Měl možnost se setkat s Matkou Terezou a také řadou dalších českých emigrantů. V roce 1991 se vrátil do své vlasti a věnoval se obnově působení řádu oblátů v Kroměříži a Klokotech. V roce 1998 byl za šíření dobrého jména České republiky v zahraničí oceněn vyznamenáním Gratias Agit.\n\nZemřel v roce 2004 v Kroměříži a je pohřben na kroměřížském hřbitově.\n\nJe autorem knihy vzpomínek: \"V Africe mi říkali Sípho\"\n\n\n"}
{"id": "101232", "url": "https://cs.wikipedia.org/wiki?curid=101232", "title": "Frank Sinatra", "text": "Frank Sinatra\n\nFrancis Albert Sinatra, uměleckým jménem Frank Sinatra (12. prosince 1915, Hoboken – 14. května 1998, Los Angeles), byl americký popový, jazzový a swingový zpěvák, stejně jako herec, patřící k největším hvězdám populární hudby 20. století. Domovskou scénou se stala vystoupení v Las Vegas, z něhož vyrážel na americká i mezinárodní koncertní turné. Mezi hity, které zpopularizoval, se zařadily písně „Strangers in the Night“, „My Way“ či „New York, New York“.\n\nBěhem své kariéry obdržel jedenáct Cen Grammy, ačkoli ocenění vzniklo v roce 1958, až po dvou vrcholech jeho nahrávací dráhy. Za roli vojína Angela Maggia v dramatu \"Odtud až na věčnost\" si odnesl Oscara za nejlepší mužský herecký výkon ve vedlejší roli i Zlatý glóbus ve stejné kategorii. Snímek \"Přítel Joey\" znamenal zisk Zlatého glóbu za nejlepší výkon v komedii či muzikálu.\n\nV roce 1985 mu Ronald Reagan udělil Prezidentskou medaili svobody. O dvanáct let později získal nejvyšší státní vyznamenání Zlatou medaili Kongresu. Po úmrtí jej americký hudební kritik Robert Christgau označil za „\"největšího zpěváka 20. století\".“ Vnímán je jako jedna z ikonických postav.\n\nFrank Sinatra byl jediným dítětem sicilského hasiče Anthonyho Martina Sinatry (1894–1969), který se do Spojených států přistěhoval v roce 1895, a Natalie Delly Gavarantové (1896–1977), která se z Ligurie do Států přistěhovala v roce 1897. Na začátku druhé světové války mu byla kvůli protrženému ušnímu bubínku, způsobenému při porodu, přidělena lékařská klasifikace „4-F“, takže místo odvodu k letectvu mohl budovat svou kariéru.\n\nPro kariéru zpěváka se rozhodl pod vlivem Binga Crosbyho, kterého znal z rozhlasu. Začal zpívat v malých klubech a rozhlasových stanicích v New Jersey. Roku 1939 jej pro svůj velký orchestr získal Harry James. V roce 1940 se přidal k orchestru Tommyho Dorseye, kde si jako zpěvák vydobyl slávu. Pro populární hudbu získal celou novou část publika – náctileté dívky, tzv. \"bobby soxers\" – do té doby mezi posluchače patřili spíše dospělí. Zpěv s Dorseyem Sinatrovi také přinesl jeho první filmové role, např. v roce 1942 v muzikálu \"Ship Ahoy\" (kde ještě nebyl ani uveden v titulcích).\n\nPozději jako sólový umělec uzavřel smlouvu se společností Columbia Records, přičemž se setkal s jistým úspěchem zvláště v době stávek hudebníků, neboť vokalisté nebyli členy odborů, takže i v průběhu stávky mohli vytvářet nahrávky \"a capella\".\n\nJeho kariéra jako zpěváka začala na přelomu 40. a 50. let upadat. V letech 1950–1952 účinkoval v televizní show společnosti CBS, a později na přelomu roku 1957 a 1958 také v ABC. Začátek jeho úspěšného comebacku přišel s rolí vojína Angela Maggia ve válečném dramatu \"Odtud až na věčnost\" (\"From Here to Eternity\") z roku 1953, za kterou získal Oscara za nejlepší mužský herecký výkon ve vedlejší roli. Ve velmi krátkém časovém období se tak vrátil na vrchol.\n\nNásledně obnovil i pěveckou kariéru. V průběhu 50. let nahrával u Capitol Records, kde pracoval s mnoha známými aranžéry, mezi nimi byli mimo jiné Nelson Riddle, Gordon Jenkins či Billy May, kteří pro něj upravili mnoho starších šlágrů. Na začátku 60. let byl natolik úspěšný, že založil vlastní společnost, Reprise Records; funkce v této společnosti mu vynesla přezdívku „Předseda správní rady“ (\"The Chairman of the Board\").\n\nV průběhu 50. a 60. let vystupoval jako největší hvězda Las Vegas. Přátelil se s mnoha dalšími tamními baviči včetně Deana Martina, Sammyho Davise mladšího, herce Petera Lawforda, komika Joey Bishopa a někdy také Shirley MacLaine. Spolu vytvořili jádro Rat Pack („krysí smečka“), volného seskupení známých tváří showbusinessu.\n\nSinatra hrál významnou roli v desegregaci nevadských hotelů a casin v 60. letech tím, že přiměl kolegy z Rat Packu, aby nepodporovali podniky, kde odmítali obsloužit Sammyho Davise, ml. Po úspěchu snímku \"Dannyho jedenáctka\" (\"Ocean’s Eleven\", 1960) přinesl skupině i jemu osobně dostatek pozornosti pro prosazování konce segregace. Po Sinatrově smrti, mu v roce 2001 Las Vegas vzdalo poctu, když po něm pojmenovalo novou ulici „Frank Sinatra Drive“.\n\nDalším krokem ve filmové kariéře byla hlavní role ve snímku \"Mandžuský kandidát\" (\"Manchurian Candidate\", 1962), či postava válečného hrdiny ve filmu \"Von Ryanův expres\" (\"Von Ryan’s Express\", 1965).\n\nV 70. letech zinscenoval odchod do důchodu a několik návratů; nenatočil příliš mnoho desek, ale stále vystupoval v Las Vegas i po světě.\n\nPěvecká dráha pokračovala až do 90. let, zvláště komerčně úspěšnými alby \"Duets\", na kterých zpíval s dalšími hudebními hvězdami (např. s Bonem z U2). Živě koncertoval až do února 1995, ale jako už téměř osmdesátiletý často potřeboval pomoc čtecího zařízení s textem.\n\nSinatra se 4. února 1939 oženil se svou dětskou láskou, Nancy Barbatovou. Spolu měli tři děti: Nancy (* 8. července 1940), Franka Juniora (* 10. ledna 1944) a Christinu „Tinu“ (* 20. června 1948). Přestože nebyl své ženě příliš věrný, stal se oddaným otcem. Ovšem poté, co vyšla ve známost jeho aféra s herečkou Avou Gardnerovou, se manželé v roce 1950 rozešli a 29. října 1951 byli rozvedeni (přestože Nancy měla proti rozvodu z náboženských důvodů námitky).\n\nSinatra se pak 7. listopadu 1951, pouhých deset dní po nabytí platnosti rozvodu, s Avou Gardnerovou oženil. Přestože byla druhá žena označována jako jeho nejopravdovější láska, v říjnu 1953 se rozešli a v roce 1957 i rozvedli. Po jistou dobu udržoval známost s Lauren Bacallovou.\n\nDne 8. prosince 1963 byl unesen syn, Frank Sinatra, mladší. Poté, co zaplatil únoscům požadované výkupné 240 000 dolarů (dokonce jim nabídl milion dolarů, což únosci ovšem odmítli), byl syn 10. prosince v pořádku propuštěn. Zločinci byli později dopadeni a odsouzeni.\n\nV roce 1966 se další třetí manželkou stala o třicet let mladší herečka Mia Farrowová. O dva roky později se rozvedli.\n\nV roce 1976 si vzal za ženu Barbaru Blakeley Marxovou (dřívější manželku Zeppa Marxe), se kterou vydržel až do své smrti. Vztah s jeho dětmi nebyl ideální. Bývalá manželka Nancy Sinatrová se veřejně nechala slyšet, že stávající manželka dětem ani nedala vědět o blížící se smrti otce, takže nemohly být u jeho smrtelné postele.\n\nSinatra byl mnohokrát obviňován ze styků s členy mafie a z toho, že jeho kariéru na pozadí podporoval organizovaný zločin.J. Edgar Hoover jej očividně podezíral a na něj vedený spis u FBI dosáhl 2403 stran. Zpěvák však všechna obvinění zásadně odmítal a nikdy nebyl z žádného zmiňovaného zločinu obviněn. Tato obvinění se později ukázala jako nepravdivá. Podle Sinatry byla vytvořena postava Johnnyho Fontaina v Puzově \"Kmotrovi\".\n\nUmělec se stal blízkým přítelem rodiny Kennedyů a stoupencem prezidenta Johna F. Kennedyho. O mnoho let později nejmladší dcera tvrdila, že otec spolu s mafiánem Samem Giancanou pomohl Kennedymu zvítězit v důležitých primárkách v roce 1960 tím, že získal hlasy odborů. Také prý seznámil Kennedyho s Judith Campbellovou, která udržovala styky se Sinatrou i Giancanou. Campbellová prý měla s Kennedym poměr, dokud Robert F. Kennedy neupozornil bratra, aby si od zpěváka udržoval odstup. Sinatrovi v roce 1963 odebrala Nevadská komise pro hazardní hry licenci poté, co byl Giancana viděn v casinu Cal-Neva Lodge, které zpěvák spoluvlastnil.\n\nLicenci pro provozování casina obdržel zpět v roce 1981 po vyšetřování před Nevadskou komisí. Novinář Pete Hamill ve své knize \"Why Sinatra Matters\" napsal, že byl „nejdůkladněji vyšetřovaným americkým umělcem od doby Johna Wilkese Bootha“. Umělec sám (podle českého překladu) řekl: „Jistě, znal jsem některé tyhle chlápky. Trávil jsem spoustu času v hospodách. A hospody neprovozují Křesťanští bratři. Pohybovala se tam spousta chlápků, kteří vycházeli z prohibice a provozovali celkem dobrý hospody. Byl jsem dítě. Pracoval jsem na místech, kde bylo otevřeno. Zaplatili vám a šeky byly kryté. Nepotkal jsem tam žádné nositele Nobelovy ceny. Ale kdyby František z Assisi byl zpěvák a pracoval v hospodě, potkával by stejné chlápky.“\n\nV roce 1986 vydala investigativní novinářka Kitty Kelleyová biografii nazvanou \"His Way: The Unauthorized Biography of Frank Sinatra\" (\"Jeho cesta: Neautorizovaná biografie Franka Sinatry\"). Zpěvák se soudně pokoušel zabránit vydání knihy a autorku zažaloval o dva miliony dolarů, protože věřil, že ho kniha vykresluje v nehezkém světle a obviňoval ji, že se neoprávněně vydává za autorizovaného životopisce. Později žalobu stáhl a kniha měla obrovský komerční úspěch, dosáhla vrcholu žebříčku bestsellerů deníku \"New York Times\" a prodávala se i v mnoha dalších zemích.\n\nV průběhu své kariéry vyhrál Sinatra jedenáct cen Grammy, včetně cen za nejlepší album roku za \"Come Dance With Me\" (1959), \"September of My Years\" (1965) a \"Strangers in the Night\" (1966) či nejlepší píseň, \"Strangers in the Night\" v roce 1966. (Ceny Grammy vznikly až v roce 1958, už po dvou vrcholech Sinatrovy kariéry.)\n\nSinatra také v letech 1941–1966 šestnáctkrát vyhrál ocenění čtenářů časopisu \"Down Beat\" pro zpěváka roku a šestkrát cenu pro osobnost roku. Dvakrát ho také jako zpěváka roku jmenovali kritikové tohoto časopisu.\n\nSedmkrát mezi roky 1957 a 1963 byl v časopise \"Playboy\" jmenován mužským vokalistou roku.\n\nV roce 1980 byl uveden do Síně slávy big bandů a jazzu, v roce 2001 ho BBC Radio 2 jmenovalo „největším hlasem 20. století“.\n\nV roce 1983 napsal pro časopis \"Rolling Stone Record Guide\" Stephen Holden:\n„Frank Sinatra \"je\" historie populární hudby. [...] Jako Presley a Dylan – jediní další bílí Američané od roku 1940, jejichž popularitu, vliv a mytickou moc lze porovnávat se Sinatrou – bude Sinatra žít navždy. Prakticky vynalezl frázování moderních populárních písní.“\n\nO dvě dekády později napsal Jonathan Schwartz v recenzi knihy pro \"New York Observer\":\n„Věřím, po celém životě uvažování, že Frank Sinatra byl nejlepším hudebním interpretem, kterého tato země kdy zplodila.“\n\n\n"}
{"id": "101237", "url": "https://cs.wikipedia.org/wiki?curid=101237", "title": "Poděšín", "text": "Poděšín\n\nPoděšín () je obec ležící v okrese Žďár nad Sázavou v kraji Vysočina, má 100 domů, obyvatel a rozkládá se po obou stranách Poděšínského potoka.\n\nLeží 15 km jihozápadně od Žďáru nad Sázavou a 7 km na severovýchod od Polné v nadmořské výšce 562 m n. m., nejvyšším bodem je vrch Za Lesem s 590 m n. m., který se stojí 1,5 km na jih od obce. Flesarův rybník hodící se ke koupání leží nad vsí.\n\nObcí protéká Poděšínský potok pramenící v rozlehlých lesích nad Poděšínem na takzvané \"střeše\" Evropy a má dvě prameniště. Jeden z pramenů se nachází na Samotíně, kde jsou obecní studny a druhý až na Janovickém katastru ve Špitálském lese.\nPoblíž tohoto toku se v minulosti staly dvě vraždy. První se stala v roce 1926, když mladík z Janovic ubil svou milou a pak se pokusil o sebevraždu, ale byl zachráněn a odsouzen k trestu smrti provazem. Rozsudek byl do roka po vraždě vykonán. Druhá vražda se stala o sedm let později, když údajně pytlák ubil hajného. Tato vražda nebyla nikdy vyšetřena.\n\nOba prameny se spojují do jednoho proudu na horním konci vsi u kulturního domu, a dále jako jeden tok vtékají uprostřed návsi do Obecního rybníka, který je velký asi 1,5 ha a má jej pronajatý místní sbor dobrovolných hasičů, jenž byl založen v roce 1902, na chov ryb. Potok teče dále na sever přes Nížkov a za Bukovou se vlévá do řeky Sázavy.\n\nObec patří historicky do Čech. První písemná zmínka o obci pochází z roku 1233, kdy patřila až do roku 1254 Janu z Polné. Vznik vesnice souvisí s počátky nížkovského kláštera a kostela za vlády panovníka Václava I., syna Přemysla Otakara I. Tím patří mezi úplně nejstarší obce na žďárském okrese, i když největší část své existence patřil pod polenské panství a to od svého vzniku až do roku 1884, kdy byl zařazen pod okres Německý Brod. V letech 1869-1880 spadala obec pod okres Polná. Za druhé světové války v roce 1940 byla obec Němci zařazena pod okres Jihlava, po válce se znovu vrátila pod nyní už Havlíčkův Brod, aby nakonec v roce 1949 zakotvila v okrese Žďár nad Sázavou.\n\nV roce 1318 za vlády Jana Lucemburského ves přepadli a vypleněl jistý Billung ze Žumberku s Bohuňkem z Popovic, kteří se vraceli z válečné výpravy. O rok později s nimi vedl spor majitel polenského panství Vikart o náhradu škody za zničenou obec. Další zmínka o vsi pochází z roku 1390, kdy majitel polenského panství Jan Ptáček z Pirkštejna povolil nížkovským kněžím obnovu Filtzbauerovského rybníka u Poděšína a v roce 1502 dostala obec odúmrť od Hynka Bočka z Kunštátu. V roce 1636 bylo v Poděšíně obydlených 16 selských domů. V roce 1708 byla postavena zvonička, která byla v roce 1874 přestavěna na kapličku „panny Marie“. Byl do ní použit původní zvon, který zde vydržel až do první světové války, kdy ho rakouská monarchie zkonfiskovala na zbrojní průmysl. Po válce byl použit železný zvon, v roce 1970 nechala obec udělat zvon nový, který slouží dodnes. Již v roce 1737 měla obec svoji pečeť, a to strom stojící u statku, která se však nezachovala.\n\nPůvodní název obce Pustsin byl mnohokrát změněn a zkomolen např. Pozdyesin, Podyschin, Pozdiessin, Podissyn, Podiessin, Podieschin, Podiessin až konečně v roce 1854 nabyl konečné podoby na Poděšín.\n\nV roce 1825 byla založena jednotřídní škola. První tři roky se vyučovalo v soukromém domě č. p. 20 a roku 1928 postavili jednotřídní školu, jenž v roce 1895 přestavěli a roku 1908 rozšířili na dvoutřídní. V roce 1942 byla založena mateřská škola v jedné ze tříd školy, protože ta byla za války opět spojena v jednu třídu, a o tři roky později chodily starší děti do Nížkova do tzv. „měšťanky“. V roce 1975 byla škola v obci zrušena a tak ji občané přebudovali celou na mateřskou školu, která byla otevřená o rok později. Roku 1978 byla měšťanka v Nížkově zrušena, proto starší děti dojížděly do Nového Veselí. Od roku 1990 chodí všechny děti školou povinné opět do nově otevřené školy v Nížkově.\n\nV roce 1871 byl k obci přikoupen Samotín u Rudolce, takže se katastr rozšířil až na dohled k Rudolci a k Janovicím. V letech 1873, 1874 a 1917 byla velká sucha, a proto ve vsi vypukly velké požáry. V roce 1925 byl po celé vesnici zaveden elektrický proud, v roce 1946 byl do hostince zaveden první telefon a o tři roky později si občané vybudovali obecní vodovod a veřejný rozhlas po vsi, čímž skončila doba, kdy obecní strážník chodil po vsi, bubnováním svolával občany a předčítal jim různé zprávy, vyhlášky a nařízení. V roce 1979 zahájili výstavbu veřejné kanalizace.\n\nObec Poděšín byla téměř vždy samostatná, jen od roku 1980 do roku 1990 patřila pod MNV Nížkov, od té doby je opět samostatná a je řízena sedmičlenným zastupitelstvem, v jehož čele stojí starosta. Obec uspořádala v roce 2006 setkání rodáků, na které se sjeli krajané z celé republik, k této příležitosti byly vydány dvě emise pohlednic obce. První byla reprodukce staré dobové pohlednice a druhá ze současnosti. Od roku 1998 obecní úřad vydává dvouměsíčník Zpravodaj obce Poděšín, o který je značný zájem nejen u občanů obce, ale píší si o něj i rodáci.\n\nV současné době je v obci kulturní dům, který byl postaven v roce 1954. Trénuje a hraje zde své zápasy aktivní oddíl stolního tenisu, mezi nimiž vyrostla i juniorská reprezentantka Renata Chvátalová, která nyní hraje v Německu. Dále je zde mateřská škola, kterou navštěvují i děti ze sousedního Sirákova, prodejna smíšeného zboží, která byla postavena v roce 1989. U rybníka stojí stylový hostinec „Na hrázi“, který majitelé přebudovali z bývalého vodního mlýna. U školy stojí hasičská zbrojnice. Za vsí leží sportovní hřiště na volejbal a malou kopanou. Z obce je od nové čekárny, která byla postavena v roce 1987, dobré autobusové spojení do okresního města Žďáru n/S., dále do Polné, Jihlavy a Přibyslavi.\n\nV roce 1771 při prvním sčítání bylo v obci 36 domů a 235 obyvatel. Podle sčítání 1921 zde žilo v 55 domech 378 obyvatel, z nichž bylo 189 žen. 378 obyvatel se hlásilo k československé národnosti. Žilo zde 340 římských katolíků a 38 evangelíků.\n\nV obci je 95 domů a 112 bytů. 44 % obyvatelstva je ekonomicky aktivní, za prací převážně dojíždějí do okolních vsí a měst.\n\nPo zániku JZD Poděšín v roce 1990 půdu obhospodařuje místní zemědělské družstvo a devět rolnických rodin. Sídlí zde společnost opravující zemědělské stroje, dvě truhlářství, kamnářství a firma zabývající se chovem králíků.\n\n\n\n"}
{"id": "101238", "url": "https://cs.wikipedia.org/wiki?curid=101238", "title": "Misionáři obláti Panny Marie Neposkvrněné", "text": "Misionáři obláti Panny Marie Neposkvrněné\n\nMisionáři obláti Panny Marie Neposkvrněné (OMI) jsou misijním řeholním společenstvím kněží a bratří uprostřed katolické církve. Jejich hlavním posláním je hlásat radostnou zvěst lidem, kteří o Ježíši Kristu a jeho evangeliu ještě neslyšeli, nebo těm, ke kterým obvyklá pastorace Církve nedosahuje. Tuto svou misii - poslání uskutečňují v apoštolských komunitách a v úzké spolupráci s laiky, kteří jsou považováni za partnery v evangelizaci.\n\nObláti jsou součástí katolické církve, jejichž specialitou jsou mise, působení na místech, kde kněží nejsou. Založil ji po napoleonských válkách francouzský šlechtic Evžen de Mazenod a vytknul jí ideu „šířit poselství Krista mezi těmi, kteří po zvratech doby zůstali bez pastýřů“. Roku 1826 papež Lev XII. kongregaci potvrdil vytvořená pravidla. Roku 1845 vyslali první misie do Kanady, na Cejlon a do Jižní Afriky.\n\nObláti nejsou specialisty na jeden určitý druh pastorace nebo jednu konkrétní skupinu lidí. Je sice pravda, že se kongregace již od samých počátků věnovala především práci s mládeží, hlásání lidových misií, apoštolátu u chudých a opuštěných a postupem času se z nich stali i misionáři ad gentes, ale v současnosti působí ve světě také jako faráři, správci poutních míst. Angažují se v oblasti spravedlnosti, míru a integrity stvoření, pracují s imigranty a romským etnikem.\n\nKongregace oblátů Panny Marie Neposkvrněné (OMI) se v Čechách usadila v roce 1911, po vzniku Československa založila samostatnou provincii. Působilo zde, zejména v Sudetech, osm kněží. Jejich centrem byl konvent v Teplé. V Kájově u Českého Krumlova fungoval jejich juniorát a noviciát. Po vyhnání Němců po skončení II.světové války provincie přestala fungovat a formálně zanikla úmrtím P. Jana Václava Straky roku 1970.\n\nV roce 1991 se vrátil z 43letého působení v Africe pater Zdeněk Čížkovský, aby zde činnost provincie obnovil. Pracoval jako farář v Kroměříži, kde obláti dostali přidělenou farnost Blahoslavané Panny Marie, později i v Klokotech.\n\nV současné době působí v Česku dvě komunity oblátů a to v Plasích a Klokotech.\n\nSoučástí oblátské rodiny jsou od samého počátku také společenství mladých. V naší provincii jde především o německé OMI-Jugend a český OMIGang. Společenství mládeže OMIGang se začalo vytvářet kolem oblátské komunity v Plasích (plzeňská diecéze) v r. 2011. Nejprve šlo o nepravidelná setkání několika mladých lidí z oblátských farností kolem Plas a Manětína, brzy se ale přidalo i pár středoškoláků a vysokoškolských studentů z Plzně a postupem času se společenství rozrostlo i o zástupce z Moravy: Brna a Kroměříže. Pořádaly se první OMITreffingy (pravidelná víkendová setkání v Plasích), k nim se záhy přidaly OMILuftingy (víkendová setkání s pracovně-duchovní náplní sloužící k „proluftování“ zanedbaných a opuštěných kostelů a jiných objektů), kterých se dodnes účastní i studenti našeho spřáteleného Stojanova gymnázia na Velehradě. Časem, když se mezi členy OMIGangu upevnily vztahy a vytvořilo se pevnější jádro, se začalo společenství více otevírat navenek, zvát další mladé lidi ke sdílení a vytvářet svůj vlastní apoštolát. \n\nKomunita Vtěleného Slova, tedy KVS je odpověď na potřebu silné zkušenosti komunitního evangelního života, kterou někteří čeští obláti zakusili v italském „Centro giovanile“ v Marinu nedaleko Říma. V r. 2012 se tedy po vzoru této italské oblátské zkušenosti vytvořilo společenství mladých mužů, kteří se rozhodli udělat zkušenost společného žití evangelia ve všednosti obyčejného života. Společně s obláty v Plasích bydlí, společně pracují, společně uklízí, vaří, perou, modlí se, společně studují…\n\nŽivotní cesta a odkaz svatého Evžena neoslovuje jen řeholníky nebo ty, kteří hledají své životní povolání. Evženova láska k Bohu a k církvi má velkou inspirativní sílu i pro lidi, kteří žijí v rodinách a chodí do běžných zaměstnání. Tito lidé vytvářejí společenství tzv. oblátských asociovaných. Spojují se se společenstvím oblátů a oblátek slibem, ve kterém se vyznávají ze svého vztahu k Ježíši Kristu a k jeho církvi a ve kterém vyjadřují svou touhu být živými svědky Boží bezpodmínečné lásky k lidem ve svých rodinách, v církvi i mimo ni, ale zejména vůči lidem, kteří mají největší důvod o této lásce pochybovat, totiž vůči lidem vyloučeným na okraj lidské a církevní společnosti. Tento slib mohou každoročně obnovovat.\n\nKe společenství asociovaných patří staří i mladí, svobodní i zadaní, lidé z měst i z vesnic, studovaní i nestudovaní. Schází se v regionálních skupinách. Dvakrát ročně pak mají příležitost setkat se se všemi ostatními asociovanými z Česka a z Německa (na tzv. Eugen-Meetingu a podzimním výročním setkání). Základem setkání je lidské společenství, nechybí ani duchovní program.\n\nPrvních 17 laiků složilo slib v únoru roku 2004. Dnes je jich přes osmdesát, regionálních skupin je v současnosti sedm: pět v Německu (sasko-srbská skupina, skupina z Burlo, hünfeldská skupina, jihoněmecká skupina a tzv. mladí asociovaní z celého Německa) a dvě v Česku. K původní skupině českých asociovaných scházejících se již tradičně kolem oblátské komunity v Táboře - Klokotech se čerstvě přidala i skupina sedmi mladých asociovaných navázaná na komunitu plaskou (první asociace: 1. říjen 2016).\n\nMladí asociovaní, neboli Maso, jak si ve zkratce říkají, se pravidelně scházejí ke společnému sdílení a prohlubování života v charismatu sv. Evžena. Mají na starosti několik evangelizačních projektů a kromě toho se také snaží o mezinárodní propojení s dalšími členy oblátské rodiny po celém světě, především v rámci naší Středoevropské provincie.\n\n\n"}
{"id": "101239", "url": "https://cs.wikipedia.org/wiki?curid=101239", "title": "Hanuš Zápal", "text": "Hanuš Zápal\n\nHanuš Zápal (7. února 1885, Krašovice – 28. listopadu 1964, Lednice u Kozojed) byl český architekt, který je považovaný za nejvýznamnější osobnost západočeské architektury 20. století.\n\nNarodil se jako Jan Zápal v Krašovicích na severním Plzeňsku. Rodina přesídlila do Kralovic poté, co byl otec Antonín jmenován na zdejší měšťanské škole učitelem. Po absolvování měšťanské školy navštěvoval Jan v letech 1899 až 1903 nejstarší českou reálku v Rakovníku. Následně odešel do Prahy, kde v letech 1904 až 1909 studoval architekturu na C. k. české vysoké škole technické u Josefa Schulze a Rudolfa Kříženeckého. Tehdy začal používat křestní jméno Hanuš. V letech 1908 až 1909 pracoval v kanceláři profesora Jana Kouly a poté působil u architektů Antonína Balšánka a Bedřicha Bendelmayera. Již za studií se projevil jeho zájem o památky, stal se členem Klubu Za starou Prahu, jenž se snažil zamezit nevhodným zásahům do historické zástavby města.\n\nPrvní významnou stavbou, na které se podílel ještě jako student architektury, byla rekonstrukce renesanční radnice v Plzni. Na tamější městský stavební úřad nastoupil v roce 1910 a zůstal zde do roku 1931, kdy byl na vlastní žádost ze zdravotních důvodů penzionován. Za dobu svého zdejšího působení vytvořil řadu významných staveb. První samostatnou prací menšího charakteru byl návrh přečerpávací stanice na Lochotíně a první velkou zakázkou projekt komplexu školních budov na Radeckého náměstí (dnes T. G Masaryka), který dodnes patří k jeho nejvýznamnějším plzeňským stavbám. Spektrum jeho činností bylo široké: navrhoval školní budovy, ale i obytné domy, domy sociální péče, stavby technického charakteru, pomníky a pamětní desky. K nejlepším plzeňským dílům patří Vyšší hospodářská škola na Lochotíně, Pikova měšťanská škola, budova krematoria s kolumbáriem, soubor tří činžovních domů zvaný Mrakodrap, reprezentační budova Měšťanského pivovaru (dnes Plzeňský Prazdroj) či budova divadelních dílen a skladů. Řadu nejrůznějších staveb navrhl i v okolí Plzně, především na severním Plzeňsku, ale i v Domažlicích a v Opavě.\n\nOd roku 1919 se kromě tvůrčí architektonické práce zaměřil na záchranu památek v okolí Plzně, stal se členem Společnosti pro národopis a ochranu památek v Plzni a okolí. Dozoroval opravy kostelů (např. kostelík U Ježíška, chrám sv. Bartoloměje v Plzni, rotunda sv. Petra a Pavla ve Starém Plzenci). Středem jeho zájmu se avšak stala záchrana barokního areálu poutního místa v Mariánské Týnici, stál v čele dobrovolnického Spolku na záchranu Mariánské Týnice, díky kterému se podařilo zastavit jeho devastaci. Vyvíjel též osvětovou a vzdělávací činnost – pořádal přednášky a podílel se na výrobě prvního (pětidílného) filmu o Plzni.\n\nPo odchodu do důchodu pokračoval v ochraně památek, ale i ve vlastní architektonické tvorbě, navrhl několik školních budov v okolí Plzně (např. v Plasích, Blovicích, Černicích) a rodinných domů; významnou stavbou z tohoto období je českobratrský kostel v Kralovicích.\n\nZávěr architektova života byl neveselý, musel se odstěhovat z Plzně, byl odstaven od záchranných prací v Mariánské Týnici. Dožil v Lednici na severním Plzeňsku. Pochován je v Rakovníku, v rodinné hrobce podle vlastního návrhu.\n\nDne 7. září 1996 byla Hanuši Zápalovi v kostele Panny Marie v Mariánské Týnici u Kralovic slavnostně odhalena pamětní busta.\n\nV roce 2002 založila skupina plzeňských architektů a přátel architektury neformální skupinu Zapálení 02 s cílem propagovat Zápalovu činnost.\n\nPrimátor města Plzně od roku 2006 pravidelně každé čtyři roky vyhlašuje Cenu Hanuše Zápala – veřejnou architektonickou soutěž, jejímž cílem je nalézt a ohodnotit nejkvalitnější stavby reprezentující architektonickou kulturu v Plzni za období posledních čtyř let.\n\nZápadočeská galerie v Plzni uspořádala na přelomu let 2015 a 2016 monografickou výstavu \"Hanuš Zápal (1884–1964): architekt Plzeňska\", která podala první ucelený pohled na jeho dílo. K výstavě byla vydána i publikace.\n\n\n\n\n"}
{"id": "101256", "url": "https://cs.wikipedia.org/wiki?curid=101256", "title": "Titus Catius Asconius Silius Italicus", "text": "Titus Catius Asconius Silius Italicus\n\nTitus Catius Asconius Silius Italicus (25 Padova – 101 Neapol), byl římský právník, řečník, filosof a básník.\n\nStudoval rétoriku a právo, nejprve dělal obhájce u soudu a později, za vlády Nerona, vykonával funkci veřejného žalobce. Roku 68 se stal konsulem a poté prokonsulem v Asii. V této funkci ukončil kariéru.\n\nPoté odešel do Kampánie, kde se věnoval filosofii a poezii. Během své kariéry získal značný majetek, proto se mohl věnovat i sbírání umění. Ve stáří trpěl nevyléčitelnou chorobou, proto spáchal sebevraždu tím, že odmítl jíst a zemřel hlady.\n\nJeho styl je podobný Vergiliovi, kterého se snažil napodobovat, v jeho básních je patrná snaha po deklinacích. Jeho filosofie je nevyhraněná, přesto lze říci, že je velmi blízká stoicismu.\n\n"}
{"id": "101258", "url": "https://cs.wikipedia.org/wiki?curid=101258", "title": "Pověst", "text": "Pověst\n\nPověst je epický útvar lidové slovesnosti, obvykle definovaný jako krátké, fantasticky zabarvené vyprávění s reálnou motivací, které se odehrává v historickém čase a o jehož pravdivosti jsou vypravěč i posluchači přesvědčeni. Ač není tato charakteristika zcela přesná, umožňuje postihnout její klíčová kritéria. Akademicky se pověstmi zabývá především folkloristika. Ve své původní podobě je pověst kromě samotného obsahu vyprávění charakteristická osobností vypravěče, posluchačů, situací, při které je vyprávěna, a je doprovázena mimikou, změnami hlasu, dotazy posluchačů a projevy jejich emocí.\n\nJako legenda se v českém odborném diskursu označuje církevní vyprávění o světcích, ale v běžném jazyce jsou pověst a legenda synonyma. Českému pověst také odpovídá anglické \"legend\", francouzské \"légende\" a německé \"Legende\". Úzce souvisí také s pohádkou, která však není chápána jako pravdivé vyprávění, a mýtem.\n\nVe světové folkloristice je dlouhodobě užíváno rozdělení pověstí na tyto druhy:\n\nV české a slovenské folkloristice se tradičně používalo dělení na pověsti v užším slova smyslu, které zahrnovali pověsti místní a historické, a na takzvané pověrečné povídky, odpovídajícím pověstím démonologickým. Bez ohledu na způsob třídění pověstí však dochází k překrývání druhů.(\n\nDémonologické pověsti či pověrečné povídky vypráví o setkání s nadpřirozenými silami, zpravidla vzbuzujícími bázeň. Mívají často podobu memorátu, ale zároveň se vyznačují ustáleným syžetem podobně jako pohádky. Mezi démonologické pověsti patří i některé městské legendy, například o setkání s mimozemšťany.\n\nHistorické pověsti vypráví o dějinných událostech a postavách, ale fakta přizpůsobují lidové mentalitě, vyloučeny nejsou ani nadpřirozené motivy.\n\nEtiologické pověsti vysvětlují původ objektů či jevů. Řadí se mezi ně například:\n\nV Místní pověsti se vypráví o určitém místě a lze je řadit podle tématu do výše uvedených druhů.\n\nLegendární pověsti vypráví o světcích či sakrálních stavbách. Ač jsou spjaty s působením křesťanských církví pronikali do nich často lidové motivy.(Luffer, s. 9)\n\nMěstské či současné pověsti (z anglického \"urban\"/\"contemporary legend\") představují různorodou skupinu vyprávění, která nevznikla v kultuře lidové, ale současné. Často splývají s fámami a hoaxy.\n\nPověst je ústní útvar s vysokou variabilitou, která umožňuje přizpůsobení prostředí a podmínkám. Zpravidla je krátká, ale může mít podobu vyprávění s více epizodami. Typický je odkaz na skutečnou osobu, která pověst původně vyprávěla či byla dokonce účastníkem vyprávěného děje, což má potvrzovat věrohodnost pověsti. Časté je opakování určitých slov pro zvýšení expresivnosti, hyperbolizace nebo archaismů, kterým vypraveč nerozumí, ale slyšel je když mu byla pověst vyprávěna. Typická jsou také ustálená slovní spojení, především při užití přímé řeči. Živý přednes umožňuje také odlišení řeči nadpřirozených bytostí, například zvýšením hlasu či šišláním. Při sbírání pověstí byl na jejich formu oproti obsahu kladen velmi malý důraz, a často se jednalo pouze o zapsání několika stručných vět, které byly případně použity pro převyprávění příběhů.\n\nPověsti zaznamenávali již od počátku literárního vývoje kronikáři a legendisté. Mezi nejoblíbenější pověsti 14. až 17. století patřily pověsti erbovní (např. Kronika o Bruncvíkovi, zpracovaná později jako knížka lidového čtení), které mezi lidmi zpopularizoval kronikář Dalimil a později Václav Hájek z Libočan. Zvláště Hájek z Libočan, jehož kronika pronikla do širokých lidových vrstev, je znám svými svéráznými přístupy k historickým faktům. Ze smyšlenek a nepodložených pověstí ho v 18. století usvědčil P. Gelasius Dobner, který\nvěnoval své životní dílo kritickému vyvracení Hájkových historických polopravd a lží v 6dílném komentovaném vydání Hájkovy kroniky.\n\nOsvícenství obecně mělo k pověstem negativní postoj a všemožní osvícenci se snažili pověsti objasňovat v realistickém duchu a bojovat tak proti pověrčivosti lidu.\n\nPředstavitelé romantismu měli na problematiku zcela opačný názor. Chápali význam pověstí jako svědectví lidové paměti o dějinných událostech a povýšili je na významného činitele národního uvědomění. V prvních dvou desetiletích 19. století byla po písni a pohádce pověst v největším zájmu obrozenců a badatelů. V českých zemí mezi význačné sběratele pověstí patří August Sedláček a Alois Jirásek, autor Starých pověstí českých.\n\nNejstarší české pověsti lze nalézt v Kristiánově legendě z konce 10. století a Kosmově kronice z počátku 12. století. Jejich motivy byly rozvíjeny v dílech pozdějších jako je Dalimilova kronika z počátku 14. století a Hájkově kronice z poloviny 16. století, kde se objevovali také pověsti nové. Na konci 19. století získaly tyto příběhy kanonickou podobu vydáním Starých pověsti českých Aloise Jiráska.\n\nVýznamnou sbírkou českých pověstí je veršovaná sbírka Kytice Karla Jaromíra Erbena.\n\n"}
{"id": "101259", "url": "https://cs.wikipedia.org/wiki?curid=101259", "title": "Pan (měsíc)", "text": "Pan (měsíc)\n\nPan (někdy taky uváděn jako Saturn XVIII) je nejbližší měsíc planety Saturn. Nachází se v jeho prstenci a od planety je vzdálen 133 583 kilometrů. Jeho přibližná teplota na povrchu dosahuje 77 K. Rozměry tělesa činí 35 × 23 kilometrů (někde uváděn rovníkový průměr 10 km). Jeho hmotnost činí 4,95 ± 0,75×10 kg (někdy se uvádí 8×10 kg). Jeho objevitelem se stal roku 1990 Mark R. Showalter. Jeden oběh kolem planety trvá měsíci 13,801 hodin a má vázanou rotaci.\n\n"}
{"id": "101261", "url": "https://cs.wikipedia.org/wiki?curid=101261", "title": "Atlas (měsíc)", "text": "Atlas (měsíc)\n\nAtlas je druhým měsícem v pořadí od planety Saturn. Jméno dostal podle obra, který v řecké mytologii podpíral nebeskou klenbu. Od Saturnu je vzdálen 137 640 kilometrů. Rozměry měsíce jsou 20×15 kilometrů. Hmotnost měsíce je 6.6×10 kg. Objeven byl roku 1980 a objevitelem se stal R. Terrile. Doba jednoho oběhu měsíce kolem planety je 0,6019 dne. Doba rotace je 14 hodin. Svým tvarem připomíná létající talíř.\n"}
{"id": "101264", "url": "https://cs.wikipedia.org/wiki?curid=101264", "title": "Pandora (měsíc)", "text": "Pandora (měsíc)\n\nPandora řecky \"Πανδώρα)\" je měsíc planety Saturn. Od Saturnu je vzdálen 141 700 kilometrů. Rozměry měsíce jsou 57×42×31 kilometrů. Hmotnost měsíce je 2,2×10 kilogramů. Objeven byl roku 1980 na fotografiích sondy Voyager 1 a pojmenován S/1980 S 26. V roce 1985 byl měsíc oficiálně pojmenován Pandora. Objeviteli se stali S. Collins a spol. Další označení je také Saturn XVII.\n\nPandora je vnějším satelitem v prstenci F. Povrch měsíce je poset více krátery, než blízký Prométeus a jsou zde nejméně dva krátery s poloměrem nejméně 30 km.\n\nOběžná dráha měsíce je značně chaotická v důsledku rezonance blízkého Prométea. Nejvýraznější změny v oběžné dráze se projevují přibližně každého 6,2 roku, kdy periapse lícuje s apoapsidou Prométea a měsíce jsou tak od sebe vzdáleny pouhých 1400 km.\n\nDíky nízké hustotě a relativně vysokému albedu, se předpokládá, že se jedná o vysoce porézní lednaté těleso. Ovšem tyto údaje jsou značně nepřesné a vyžadují další zkoumání.\n\nDoba jednoho oběhu kolem planety měsíci trvá 0,6285 dne. Doba rotace není známa.\n"}
{"id": "101265", "url": "https://cs.wikipedia.org/wiki?curid=101265", "title": "Prometheus (měsíc)", "text": "Prometheus (měsíc)\n\nPrometheus je měsíc planety Saturn. Svůj název dostal podle Titána, který přinesl lidem oheň. Od Saturnu je vzdálen 139 350 kilometrů. Rozměry měsíce jsou 72,5×42,5×32,5 kilometrů. Hmotnost měsíce je 2,7×10 kilogramů. Objeven byl roku 1980 a objevitelem se stal S. Collins. Doba jednoho oběhu kolem planety měsíci je 0,6130 dne. Doba rotace není známa. Měsíc má typicky bramborovitý tvar.\n"}
{"id": "101266", "url": "https://cs.wikipedia.org/wiki?curid=101266", "title": "Janus (měsíc)", "text": "Janus (měsíc)\n\nJanus je měsíc planety Saturn. Od Saturnu je vzdálen 151 472 kilometrů. Rozměry měsíce jsou 98×96×75 kilometrů. Hmotnost měsíce je 2,01×10 kilogramů. Objeven byl roku 1966 a objevitelem se stal Audouin Dollfus. Byl pojmenován po římském bohu Janusovi.\n\nDoba jednoho oběhu kolem planety měsíci trvá 0,6945 dne. Doba rotace je stejná jako doba oběhu (0,6945 dne). Janus obíhá kolem Saturnu po téměř identické oběžné dráze jako Epimetheus. Jejich dráhy dělí pouhých 50 km. Jednou za čtyři roky se k sobě natolik přiblíží, že se vnitřní měsíc díky vzájemné přitažlivosti urychlí a putuje na vyšší oběžnou dráhu, vnější měsíc se naopak zpomalí a putuje na nižší oběžnou dráhu.\n\n"}
{"id": "101268", "url": "https://cs.wikipedia.org/wiki?curid=101268", "title": "Slovenské národní povstání", "text": "Slovenské národní povstání\n\nSlovenské národní povstání (známé také pod zkratkou SNP, slovensky \"Slovenské národné povstanie\") bylo ozbrojené vystoupení protifašistických sil na území Slovenska v závěru druhé světové války.\n\nHlavními veliteli povstání byli generálové Rudolf Viest a Ján Golian. Centrem povstaleckého území se stala Banská Bystrica. Po jejím obsazení německými silami 27. října 1944 přešla menší část povstalců se svými základnami roztroušenými v pohořích středního Slovenska (Nízké Tatry, Velká Fatra, Javorníky, Kremnické vrchy, Slovenské rudohoří aj.) do partyzánské války. V SNP bojovalo, kromě Slováků, také přibližně 2000 Čechů. Dále v něm bojovali Poláci, Rumuni, Rusíni, Ukrajinci, Francouzi, Bulhaři, Jugoslávci a další. Významnou podporu povstání znamenalo působení vojáků letecky dopravených na povstalecké území; šlo zejména o vojáky a partyzány ze SSSR. Povstání bylo podporováno i leteckými dodávkami materiálu, hlavně ze SSSR, v menší míře i od západních spojenců.\n\nOd jara 1944 vedly skupiny politiků na Slovensku úvahy o dalším osudu země. Postupně nabýval vrchu názor, že není možné pasivně čekat na konec války (o úspěchu nacistů si už nedělal nikdo iluze) a že je třeba připravit akci, která by nejen napomohla postupu Rudé armády, ale likvidovala i ostudné spojení Slovenské republiky s nacisty a tím se pokusila rehabilitovat slovenský národ. Povstání iniciovala ilegální Slovenská národní rada, ve které měla velký vliv Komunistická strana Slovenska. \n\nVojenský převrat měl vypuknout, až se přiblíží Rudá armáda, posléze měli vojáci dvou pěších divizí slovenské Polní armády, bránících linii na východním Slovensku, navázat styk se sovětskými vojsky a umožnit jim přechod přes komplikovaný terén Karpat, přinejmenším na střední Slovensko. Zápolní armáda by chránila prostor středního Slovenska. Sovětská vojska by tak vpadla do týlu německých vojsk ve východních Karpatech, čímž by narušila zázemí bojující německé 1. tankové armády a 1. královské maďarské armády. Obyvatelé a území Slovenska by se tím výrazně ušetřili před hrůzami války.\n\nObnovu československého státu začala exilová Benešova vláda připravovat po negaci mnichovské dohody Velkou Británií. Předběžná jednání se západními spojenci o vojenskou pomoc Slovenskému povstání začaly koncem roku 1942. Benešova politika však uvízla na mrtvém bodě. Britové odmítli vyčlenit síly čs. letectva pro připravovanou akci, a proto se v květnu 1943 Beneš obrátil o pomoc na USA. Žádal o přepravu vojenského materiálu a osob před vypuknutím povstání, stejně jako přepravu 1000 čs. vojáků na povstalecké území a podpůrný zásah výsadkářů a amerického letectva. V první polovině roku 1943, kdy úvahy o možné Československo-sovětské spojenecké smlouvě byly v plném proudu, zasáhl do československých žádostí o vojenskou pomoc Sovětský svaz. Z vlastní iniciativy nabídl čs. vojenským činitelům pomoc. Na tyto sovětské podněty čs. ministerstvo národní obrany nereagovalo, neboť stále počítalo s britskou pomocí. Protože se však britský zdrženlivý postoj nepodařilo zvrátit, byla od července a srpna 1943 zahájena jednání se SSSR. Prezident Beneš již 20. února 1943 žádal slovenské odbojáře, aby objasňovali slovenské veřejnosti nepříznivé postavení, do kterého se slovenský lid v očích demokratického a kulturního světa dostal. Jedině boj čs. emigrace za obnovu ČSR \"\"zachrání Slovensko a Slováky, aby nebyli pokládáni na konci války za poražený národ\"\". V česky a slovensky proneseném rozhlasovém projevu ze dne 13. března 1943 ke Slovákům je čs. prezident vyzval, aby potírali Tisův klerofašistický režim a podporovali osvobozenecké úsilí spojenců. Zároveň upozornil na možné další slovenské územní ztráty v případě, že v Maďarsku vypukne protifašistický převrat dříve než na Slovensku. Československu mohly být způsobeny vážné územní ztráty od Maďarskem uchvácených oblastí, až po celé Slovensko. Z těchto důvodů mělo pro čs. vládu povstání na Slovensku mimořádný mezinárodně politický význam. Povstalecké vystoupení mělo před celým světem stvrdit slovenskou negaci 14. března 1939. Před Vánocemi 1943 byla v Bratislavě podepsána tzv. Vánoční dohoda, která měla sjednotit demokratické síly a komunistický odboj. Vznikla tak Slovenská národní rada, která se stala vůdčím orgánem přípravy a vedení povstání a byla předurčena k převzetí politické moci na Slovensku po svržení vlády Josefa Tisa.\n\nDne 25. listopadu 1943 čs. vláda vydala první plán na vojenské povstalecké vystoupení na Slovensku - nastolení československé svrchovanosti. Povstání mělo proběhnout nejpozději při kapitulaci Maďarska, nebo pádu Německa. Dne 3. února 1944 Beneš ve zmíněném projevu ve Státní radě v souvislosti s přípravou povstání již mohl konstatovat, že současný vývoj na Slovensku jej naplnil \"přímo nečekaným uspokojením\". Ani po podpisu Vánoční dohody nebyl odboj na Slovensku jednotný. Šéf zpravodajského oddělení MNO čs. vlády v Londýně plukovník Moravec vyslal 20. března do Moskvy kpt. Jaroslava Krátkého, aby urovnal spory v nejednotném slovenském odboji. Zároveň jej pověřil úkolem zorganizovat na Slovensku vojenské odbojové centrum a navázat přímé rádiové spojení s Londýnem. Jedním z tajných poselství předaných představitelům slovenského odboje bylo základní prohlášení: \"„Buď Slovensko a slovenský národ vystoupí vojenskou akcí proti fašismu, nebo bude po válce Slovensko hodnoceno jako poražený národ hitlerovské koalice!“\" \n\nBěhem března a dubna 1944 štáb pro vybudování branné moci při ministerstvu národní obrany dokončil obecné směrnice pro vojenskou akci na Slovensku. Pro plány vojenského povstání, řízeného londýnským ministerstvem obrany, se podařilo získat skupinu slovenských důstojníků. Významnými byli pplk. Ján Golian, mjr. Julius Nosko, kpt. Milan Polák, , kpt. Mikuláš Ferjenčík, mjr. Anton Ciprich. Mezi významné měli patřit také velitelé východní armády plk. gšt. Viliam Talský, pplk. František Urban, pplk. , pplk. Jozef Husár. Styčným důstojníkem pro Londýn byl zpočátku kpt. Jaroslav Krátký. Teoreticky se počítalo také s využitím plk.Jana Imra, který velel Slovenským jednotkám na východní frontě a především zkušeností gen. Štefana Jurecha, velitele rychlé divize wehrmachtu. Toho Golian již v únoru navrhl jako velitele povstání. Exilový ministr obrany Sergej Ingr později tento návrh zřejmě z politických důvodů zamítl. \n\nKonspirativní Slovenské vojenské ústředí pracovalo v budově Velitelství pozemního vojska v Banské Bystrici. K definitivnímu ustanovení vojenského a politického vedení povstání došlo 14. května, kdy byl pplk.gšt. Golian jako velitel Slovenského vojenského ústředí (SVÚ) pověřen Benešem k vedení vojenských akcí na Slovensku. Jeho zástupcem a náčelníkem štábu se stal mjr. Julius Nosko, který měl praxi u 6. německé armády v roce 1942. Náčelníkem operačního oddělení byl plk. Karol Pekník, velitelem letectva mjr. Jozef Tóth, velitelem zbrojní správy a dělostřelectva pplk. Jakub Hluchý. Od 3. září byl vrchním exilovým velitelem nový ministr obrany gen. Rudolf Viest. Vedení KSS schválilo určené důstojníky s požadavkem absolutní podřízenosti SNR. Bez ohledu na pověření z Londýna tak SNR ovládaná komunisty a sociálními demokraty převzala politicky vedení dalších příprav. \n\nSlovenské vojenské ústředí zpracovalo vojenský plán povstání, který byl schválen Slovenskou národní radou:\n\n\"1. SNR a Vojenská rada zvolí okamžik povstání po dohodě a v koordinaci s postupem Rudé armády.\" \n\n\"2. Do Sovětského svazu je nutné vyslat delegaci, která by součinnost s vojenskými a politickými orgány Sovětského svazu dohodla.\" \n\n\"3. Pokud začnou Němci přesunovat svoje jednotky na Slovensko, bude povstání zahájeno i bez předběžné dohody s Rudou armádou.\" \n\nSNR však neměla spojení s Moskvou a letadlo pro vojenskou misi proto měla zajistit Vojenská rada. Jako delegáti byli určeni Karol Šmidke a generál Štefan Jurech, avšak odlet jejich letadla 9. července byl Golianem odvolán, neboť pilot nebyl vycvičen pro noční lety. \n\nDne 29. července projednalo slovenské vojenské ústředí se SNR podrobný plán povstání: \n\n\"1. Polní armáda (2 pěší divize na východním Slovensku) v součinnosti s ruskou armádou uvolní této armádě přechody na Slovensko.\" \n\n\"2. Armáda v zápolí (vojsko v mírových posádkách, asi 10 tisíc mužů) se soustředí na středním Slovensku, kde vyhlédnutý prostor zajistí. V mírových posádkách zanechá slabší jednotky, které: a - vykonají převrat a mobilizaci, b - zajistí klid a bezpečnost zápolí, c - doplní armádu v poli na 2 pěší divize, d - zřídí partyzánské oddíly.\" \n\n\"3. Armáda v zápolí po doplnění pomůže polní armádě, se kterou se spojí v jednu a která s Rusy dokončí porážku Němců.\"\n\nSoustřeďování armády v zápolí se začalo provádět pod různými záminkami. Do Banské Bystrice se přesunovaly zásoby pohonných hmot, munice, potravin a různý vojenský materiál. Guvernér Slovenské národní banky Imrich Karvaš převedl do Bystrice značnou část financí z Bratislavy, včetně zlatého pokladu a zajistil zásoby potravin pro střední Slovensko na tři měsíce. Vzhledem ke zdrženlivosti sovětů při přípravě povstání požádal Sergej Ingr o pomoc Velkou Británii. Ta jeho žádosti již 8. března částečně vyhověla a na základě žádosti SVÚ bylo uvolněno 32 tun vojenského materiálu pro 21 těžkých bombardérů. Dodávku zbraní si však britská strana koncem července překvapivě podmínila souhlasem sovětů. \n\nDalší odlet delegace SNR byl naplánován na 2. srpna, ale o den dříve do složitého politického zápasu přišel další nečekaný impuls. Dne 1. srpna slovenský ministr obrany Ferdinand Čatloš předložil SVÚ vlastní plán povstání. Navrhl využití loajality velitele východoslovenské armády Augustina Malára k uvolnění karpatských průsmyků rudé armádě, svržení Tisovy vlády vojenským převratem a nastolení dočasné vojenské diktatury. Slíbil vyhlášení války Maďarsku a zachránit tak samostatnost Slovenska. Tohoto návrhu se ujali Šmidke s Husákem, ale neměli možnost záležitost konzultovat s Moskvou, protože neměli rádiové spojení. Když Golian zjistil, že komunisté vyjednávají s Čatlošem, Slovenské vojenské ústředí usoudilo, že Benešův plán povstání je ohrožen a proto ihned informovali Londýn. Dne 2. srpna v poledne vyslal SVÚ ze zpravodajského oddělení misi npor. Jana Koreckého s vojenským plánem do Moskvy. Součástí mise měl být i Karol Šmidke, ale pilot jej nechal na letišti. Dne 4. srpna nabídl netrpělivý Čatloš letadlo slovenským komunistům, kteří mu na oplátku slíbili jeho rychle ráno sepsaný politický plán předložit sovětům (tzv. Čatlošovo memorandum). Letadlo odletělo do Moskvy se Šmidkem a kpt. Ferjenčíkem. Ten samý den exilová vláda vydala nařízení vojenskému ústředí a svým zástupcům v Moskvě zejména gen. Heliodoru Píkovi, aby odmítli jakékoliv návrhy ze strany Slovenské vlády. (Podle většiny historiků toto memorandum nemělo politickou podporu a bylo alibismem. Možnost využití toho plánu pouze z vojenského hlediska, jak navrhoval Píka, a následné odstranění Čatloše, kdy stále velká část slovenských důstojníků byla loajální vůči prezidentovi Tisovi, by mohla rozpoutat na Slovensku občanskou válku.) O Slovenskou armádu se tak strhl politický boj tří různých stran. Slovenských komunistů, kteří ovládli se sociálními demokraty SNR, Čechoslováků hlásící se k Benešovi a sovětů zastoupených partyzány. \n\nPo zvýšení aktivity partyzánů vyslaných z Ukrajiny od konce července a zcela nevídaném teroru proti německému civilnímu obyvatelstvu, příslušníkům Hlinkovy gardy, některým katolickým kněžím i slovenským občanům došlo k zhroucení bezpečnosti Tisova státu. Proto byla klerofašistická vláda nucena vyhlásit 12. srpna na celém území stanné právo. Zavražděním členů německé vojenské skupiny pplk.Otto Waltera vracející se z Rumunska v martinských kasárnách, obsazením Ružomberoku i dalších měst a dalšími vojenskými incidenty po celém Slovensku dospěla situace do kritického stavu. Již po obsazeni Sklabině 21. srpna partyzány kpt. Veličky německý vyslanec v Bratislavě Hanns Ludin ihned požádal Berlín o vojenský zásah. Již za dva dny později se německé jednotky prvního sledu daly do pohybu. \n\nPříprava povstání československou exilovou vládou byla od počátku narušována činností komunistické strany Slovenska a také slovenskými nacionalisty působícími nejen v politických stranách, ale i v armádě. Ilegální Slovenská národní rada byla pod stále větším vlivem KSS v čele s Gustávem Husákem a Karlom Šmidkem, kteří nechtěli obnovu demokratické Československé republiky a prosazovali slovenskou autonomii nebo federaci. Svou zákulisní politikou posilovali Stalinovu moc a narušili Benešovu vizi obnovy svobodné předmnichovské první republiky. Vrchní velení sovětských vojsk původně plánovalo osvobození Podkarpatského Ruska a Slovenska levým křídlem 1. Ukrajinského frontu 4. Ukrajinským frontem od 28. srpna. Situace se však zcela změnila po kapitulaci Rumunska 23. srpna, neboť bylo možné osvobodit tyto území od jihu přes Maďarsko 2.ukrajinským frontem. Armády tak přešly do klidového stavu a plán byl 25. srpna odložen. Příprava slovenského povstání a jeho politický vývoj se však stal pro Stalina zajímavý. Proto se rozhodl Benešův plán obnovy demokratického Československa narušit a svým způsobem jej de facto rozbít a maximálně jej využít ve svůj prospěch. Po podpisu Československo-sovětské smlouvy o vzájemné pomoci a spolupráci z roku 1943 Stalin opět prokázal svoji schopnost politické manipulace s Benešem. \nSedm týdnů před započetím povstání Gustav Husák dokonce tajným dopisem nabídl Stalinovi začlenění Slovenska mezi svazové republiky SSSR. (tzv. Sovětské Slovensko ). Tento návrh veřejně nastínil ve slovenském tisku dne 24. září. \"\"Proč máme hledat spásu v Benešovi, když osvědčený recept je u Stalina.\"\" Tuto Husákovu iniciativu však kritizovali někteří jeho nejbližší straničtí kolegové. Po válce Husák obhajoval svůj dopis jako nezbytný akt politického nátlaku na Beneše. V prosinci 1944 zaslal generální tajemník Kominterny Georgij Dimitrov slovenským komunistům rozhodnutí o tom, že rozdělení Československa není pro SSSR z politického hlediska v žádném ohledu žádoucí. Husákův návrh rozdělení Československa tak byl Stalinem zamítnut. Gustáv Husák po válce o povstání konstatoval: \"\"Bojovali jsme na třech frontách, proti Tisovi, Hitlerovi i Benešovi.\"\"\n\nMise vyslané z Banské Bystrice začátkem srpna byly po příletu do Moskvy izolovány a hlídány strážemi NKVD a zabránily setkání s oficiálními vyslanci čs.vlády v Moskvě. Až v polovině srpna jim byl umožněn omezený kontakt, avšak pod přísným dohledem sovětské rozvědky. Jejich přítomnost v Moskvě Stalin Benešovým vyslancům dva týdny tajil a bez jeho vědomí sověti tajně vyjednávali. Dne 15. srpna odeslal Londýn dotaz gen. Heliodoru Píkovi, zda delegace Šmidkeho dorazila do Londýna. Píka však pouze zopakoval, že ví jen o misi npor. Koreckého a o přítomnosti Ferjenčíka ani Šmidkeho vůbec neví. 18. srpna se Beneš dotázal velvyslance Zdeňka Fierlingera, zda sovětská vláda dala souhlas s poskytnutím britské vojenské pomoci. Londýn však na odpověď od Stalina čekal marně. Edvard Beneš si proto předvolal vyslance SSSR v Londýně a žádal vysvětlení narušení diplomatických dohod a pravidel uzavřených ve smlouvě ze strany SSSR. Velvyslanec potvrdil postup NKVD, avšak jakékoliv jednání se Slovenskou vládou negoval.\n\nVojenské ústředí v Banské Bystrici registrovalo seskupování německých vojsk na východní Moravě. Německá vojska postupovala také na severní hranici od Polska a jihovýchodní hranici od Maďarska. Pplk. Golian, plk. Talský, mjr. Nosko a Ján Ševčík se 24. srpna sešli na velitelství. Na základě Talského zpráv o soustřeďování německých vojsk došli k závěru, že slovenská armáda vystoupí na odpor, jakmile okupační jednotky překročí na západě řeku Váh a na jihu státní hranice. Přípravy na povstání nabraly nečekaně rychlý spád 26. srpna, když slovenský ministr vnitra Alexander Mach veřejnosti oznámil okupaci území německým vojskem. V reakci na tuto zprávu velitel Golian vyhlásil vojenskou pohotovost a nařídil vojenským útvarům vydání ostrého bojového střeliva. V pondělí 28. srpna německý velvyslanec Hanns Ludin oznámil slovenskému prezidentovi obsazení území německou armádou. Prezident Tiso tento návrh schválil. \n\nVelitel čs.armády Golian správně předpokládal německou okupaci již v neděli 27.srpna, jak měli Němci ve zvyku. K iniciaci okupačních vojsk došlo dříve a od 23. srpna postupovala na své pozice k hranicím, kterých dosáhla 26. srpna. Okupaci 27. srpna však Hans Ludin odložil, neboť došlo k odvolání ministra obrany Ferdinanda Čatloše, který byl nahrazen gen.Jozefem Turancem. Ludin mu tím tak dal potřebný čas na převzetí slovenské armády. \n\nDne 29. srpna během dopoledne došlo před Žilinou k prvnímu vojenskému konfliktu s posádkou z ochranné zóny z Půchova. Okolo 15. hodiny přes Vlárský průsmyk pronikla první německá tanková jednotka Ohlen (SS-Sonderkampf Gruppe) do území tzv. ochranného pásma (schutzzony Slovenska) a pokračovala údolím Váhu přes Púchov, Povážskou Bystricu směrem na Bytču a odtud na Žilinu. Hlavní oporou vojska bylo 14 středních tanků PzV IV, které narazily na odpor až před Žilinou u Horného Hričovce. Zde okolo půl šesté proběhly první větší boje se žilinskou posádkou akčního a neváhajícího mjr. Jozefa Dobrovodského. Přes Jablunkov směrem na Čadcu a Kysucké Nové Město postupovala od severu rovněž k Žilině pancéřová Kampfgruppe Junck podporovaná 14 samohybnými útočnými děly StuG. Jejich postup byl před městem u Brodna také zastaven. Tento den v 19.00 oznámil slovenský ministr obrany Ferdinand Čatloš okupaci Slovenska a vojsku nařídil, aby s okupačními jednotkami spolupracovala. Až po této výzvě slovenské vojenské ústředí vydalo rádiem rozkaz k zahájení vojenského povstání dohodnutým signálem: \"Začněte s vystěhováním, platí od 20.00 dnešního dne.\" Velitel Golian nemohl vyhlásit povstání dříve, protože byl zabarikádován ve svém bytě a jeho štáb obsazen vojáky vládního vojska. Situaci zachránil pplk. Miroslav Vesel a bratr mjr. Milan Vesel, kteří ústřední štáb a Goliana z bytu vysvobodili. Povstání tedy vypuklo bez přímého rozkazu Slovenské národní rady či zahraničního ústředí čs. vlády. Na druhý den ve středu 30. srpna plk. gšt. Ján Golian svolal generální štáb a písemně potvrdil všem vojenským posádkám a exilové vládě v Londýně zahájení povstání. Dále oznámil, že Slovensko přešlo s Německem do válečného stavu a všechny povinnosti vojáků ve službě pro Slovenský stát byly zrušeny. Mužstvo mělo složit novou přísahu a loajalitu nové vládě. Důrazně také požádal východní armádu a její velitelství v Prešově, aby se v žádném případě nenechala ničím zaskočit. Čs. armáda vyhlásila všeobecnou mobilizaci. Dne 30. srpna žilinská posádka na rozkaz Goliana ustoupila ke Strečnu. Pancéřové jednotky Ohlen a Junck poté společně obsadily hlavní město západního Slovenska Žilinu a jejich spojením vytvořily 178. Panzer Division Tatra.V noci 30. srpna, po obdržení zpráv o ozbrojeném vystoupení povstalců na Slovensku, se sešla čs. vláda v Londýně na mimořádném zasedání a proklamativně se postavila do čela povstání. Prohlásila veškeré vojenské, paradesantní a partyzánské jednotky za součást čs. armády, a tím i za člena spojeneckých armád. Téhož dne v 7:45 se čs. ministr obrany v exilu gen. Sergej lngr poprvé v britském rozhlase obrátil s pozdravem k povstalcům. Zdůraznil, že povstání navazuje na legionářskou tradici, ze současnosti pak na boje čs. letců a zahraničních armád. Zvláštní důraz kladl na bezpodmínečnou poslušnost vojenskému velení v Londýně.\n30. srpna prezident Jozef Tiso požádal slovenský lid o kolaboraci s německým okupačním vojskem. K dokonalému zmatku zejména v armádě přispěl svým rádiovým prohlášením velitel východoslovenské armády a nejuznávanější slovenský generál Augustín Malár, který byl toho času v Bratislavě. Vyzval slovenskou armádu, aby nic nepodnikala s odůvodněním, že ještě nenastal jejich pravý čas. Své východní armádě, které velel, vzkázal, ať prozatím vyčká jeho příjezdu. Když tak na druhý den 31. srpna učinil, byl Němci v Prešově na letišti zajat a posléze odzbrojen celý jeho velitelský štáb. \n\nZástupce velitele východoslovenské armády plk. Viliam Talský neprovedl mobilizaci, kterou mu plk.Golian nařídil. Po velmi bouřlivé atmosféře ve štábu v Prešově se plk.Talský nečekaně rozhodl opustit svěřenou armádu a 31. srpna časně ráno ve 2:00 odletěl do Lvova k veliteli 1.ukrajinského frontu. Odpoledne 1. září ve 14:30 byl maršálem I.S. Koněvem přijat, aby konzultoval hlavně součinnost 1. divize se sovětskými vojsky. Velitel frontu byl návštěvou Viliama Talského překvapen a sdělil mu, že nemá o vojenském povstání na Slovensku vůbec žádné informace. Ihned kontaktoval ústřední vojenské velení a vyžádal si spojení se Stalinem. Ten mu potvrdil přípravu povstání a nařídil mu připravit plán jeho podpory. Na druhý den 3. září byl plán hotov a odeslán ke schválení ke Stalinovi s tím, že 38. Moskalenkova armáda potřebuje k zahájení operace sedm dnů. Vrchní velitel Rudé armády maršál Georgij Konstantinovič Žukov plán schválil avšak Stalin zkrátil dobu příprav na pět. Podle maršála Koněva byly německé síly v Dukelském průsmyku slabé a ve spolupráci s první a druhou slovenskou divizí měly dosáhnout Prešova pátého dne. Dne 1. září vystoupila z ilegality Slovenská národní rada a v Banské Bystrici převzala pravomoc vrcholného orgánu revoluční moci. Vládním a výkonným orgánem SNR se stal Sbor pověřenců s 9 až 11 pověřenci, jemuž předsedali za KSS Karol Šmidke a za demokratické strany Vavro Šrobár.Velitel slovenské povstalecké armády Ján Golian radiogramem 31. srpna burcoval východoslovenské divize : \"„Už tři dny jsme v boji s Němci a vy dosud ležíte v nečinnosti“\". Nařídil, aby se 1. divize probila do údolí Váhu a 2. divize pronikla do údolí Hronu. Tento rozkaz však velení ani jedné z divizí východoslovenské armády neuposlechlo. Golian nepříčetně zuřil a plk.Talského označil za zrádce zasluhujícího si trest smrti. Nejlépe vyzbrojená a vycvičená východoslovenská armáda, která měla pro úspěch povstání sehrát klíčovou roli, byla na východě Slovenska již od května 1944. Dvě divize v počtu 31 000 vojáků měly zajistit průchod Dukelským a Lupkovským průsmykem sovětským vojskům.Další zástupce východní armády pplk. František Urban nedostal od Tálského žádné vojenské instrukce a armáda v nepřítomnosti Augustina Malára a jeho zástupce Viliama Talského, tak zůstala bez vrchního velení. Náčelník štábu Pplk. Jozef Urban nedokázal na další události adekvátně vojensky reagovat a převzít na sebe politickou zodpovědnost. Také další velitelé divizí nedokázali podniknout účinnou a odpovídající obranu svých brigád. Velitel 2.divize pplk. Josef Husár v tyto dny uvedl : \"„Odmítám se připojit k povstání !\" \"Celá situace je nepřehledná a hlavně velmi nebezpečná. Jsme ve skutečnosti velmi slabí a nedokážeme dlouho vzdorovat německým jednotkám !“\" Velitel 1. divize pplk. Mikuláš Markus se však Husárovým prohlášením nenechal zlomit. Rozjel se ihned autem do Vyšného Svidníku na velitelství 2. divize, aby zabránil rozpadu celého velení. Bohužel, této klíčové tragédii se mu již nepodařilo zabránit. Otálení a neakceschopnost důstojníků východoslovenské armády způsobila, že napomohla jednotce „Heinrici“ zahájit odzbrojovací operaci \"Kartoffelernte\" \"(sběr brambor).\" Německá jednotka společně s 24. tankovým sborem 2.-4.září odzbrojila téměř kompletně 2.slovenské divize. Celkem bylo odzbrojeno asi 22 000 vojáků, zajato asi 15 000, kteří byli odvlečeni do německých zajateckých táborů. Jen asi 1500 vojáků přešlo s pplk. Markusem do hor a později se přidalo k povstaleckým vojskům. Velitel dělostřeleckého pluku pplk.Jozef Vogl-Sokolovský, rovněž odvedl své muže do hor a vytvořil později s partyzány brigádu a taktickou skupinu Kriváň.\n\nOdzbrojením dvou východoslovenských divizí německá armáda získala množství kvalitnější a modernější výzbroje a k tomu velmi důležité sklady munice a dalšího vojenského materiálu. Německé divize okamžitě nasazené na Dukelském průsmyku nemusely řešit otázku zásobování dokonce ani v době, kdy přes střední povstalecké Slovensko nebylo možné využívat silniční a železniční spoje. Armádní sklady čs. armády je dostatečně zásobily po dlouhou dobu. Tedy další těžká rána nejen pro samotné povstání. To však zdaleka nebyl konec dalších armádních pohrom. Německá vojska získala kontrolu nad sklady a výzbrojí záložní – takzvané zápolné armády, která měla asi deset tisíc vojáků. Jen část se podílela na povstání. Němci získali pod kontrolu celkem 74 900 pušek, 640 samopalů, 24 800 pistolí, 960 těžkých a 3800 lehkých kulometů, 180 minometů, 80 protiletadlových děl, 440 děl různé ráže, 9 tanků, 2 samohybná děla a 23 letadel. Tyto ztráty čs. armáda nemohla v blízké době nikdy nahradit žádným leteckým konvojem ze západu ani z východu.\n\nV noci z 1. na 2. září německý pluk SS Schill (Panzergrenadier Regiment Sonderkampfgruppe) vytvořený pro potlačení partyzánské činnosti již 11. srpna K. H. Frankem, odzbrojil bez boje mnohonásobně početnější bratislavskou posádku. Jednotky SS byly překvapeny, že u vrátnice kasáren nebyla dokonce přítomna strážní služba a většina vojska poklidně pobývala v místních pivnicích. Zbytek vojska popíjel přímo v budově kasáren a to přesto, že vrchním velitelem Golianem byla vyhlášena bojová pohotovost. Ztrátou bratislavské posádky došlo k dalšímu ochromení bojeschopnosti armády jako celku, řízeného centrálně správními prostředky. Záhy měl pluk SS a armáda pod kontrolou téměř všechny posádky západního Slovenska, které se nepřipojily k povstání. Další velkou ztrátou byla 2. září velká posádka v Novém Městě nad Váhom, kde sídlilo hlavní ženijní vojsko armády. Mezi velké ztráty patřil také velký vojenský sklad v Kvetnici u Popradu. Němci se zde zmocnili 40 000 nábojů, 10 000 ručních granátů, 181 těžkých kulometů, 630 lehkých kulometů, 370 pušek a 5776 pistolí. Následky politické dezorientace důstojníků čs. armády sídlících na Slovensku, byly tragické. \n\nV důsledku uvedených katastrof mělo velení 1. čs. armády počátkem září k dispozici jen 16 praporů a 8 samostatných rot pěchoty ! Armádě zůstalo 219 děl různého typu, 91 minometů, 1540 lehkých a těžkých kulometů, 17 871 pušek, 130 samopalů, 6 558 pistolí, několik pojízdných lehkých tanků a samohybných děl, 42 letadel, 202 osobních aut, 525 nákladních aut, 63 speciálních aut a asi 6 000 koní. Většina výzbroje odpovídala svou úrovní z roku 1938 a zejména letadla a tanky byly již zastaralé a s německými vojsky omezeně použitelné. \n\nOkupace Slovenska německými vojsky probíhala ze všech stran a celkem ji postupně provedlo osm operačních skupin. Z území protektorátu postupovaly jako první k Žilině obrněné jednotky Junck a Ohlen, na jihozápad k Bratislavě postupoval pluk pancéřových granátníků SS Schill. Z Polska postupovaly tři skupiny - Volkmann, Mathias a pluk 1. tankové armády. Z Maďarska útočily skupiny Korück 531 a Rintelen, které měly za úkol odzbrojit Východoslovenskou armádu, obsadit štábní velení, jeho komunikační prostředky a vojenské sklady. Tankový pluk a jednotka SS Schäfer obsadila nejdříve Kežmarok a následně Poprad. Skupina Mathias obsadila letiště v Prešově, zajala velitele Malára a zajistila dukelský průsmyk. Malá jednotka Volkmann překročila hranice u Oravy až 4. září a byla zastavena u Krivé a poté ustoupila do Tvrdošína. Současně zajistila rafinerii a sklady pohonných hmot v Trstené. Na potlačení slovenského povstání byl 1. září jmenován osobní přítel Heinricha Himmlera generálplukovník SS a generál Waffen-SS Gottleb Christian Berger.Slovenská armáda měla v aktivní vojenské službě zhruba 90 000 vojáků, Bez východoslovenské armády bylo pro povstání získáno zhruba 38 000 sloužících vojáků. Protože se většina posádek západního Slovenska nepřipojila k povstání, měl Golian před první mobilizací k dispozici asi 18 000 vojáků a důstojníků. \n\nVojenské povstání se přesto rychle rozšířilo zejména na středním Slovensku, když zasáhlo 30 okresů o rozloze asi 20 000 km s přibližně 1,7 milionu obyvatel, kde politickou moc přebíraly nové orgány – národní výbory. 1.československá armáda na Slovensku společně s partyzány bránila povstalecké území na souvislé frontě celé dva měsíce. Exilová vláda v Londýně vyhlásila 1. čs. armádu za součást čs. branné moci a za spojeneckou ji uznaly i velmoci protihitlerovské koalice – SSSR, USA a Spojené království, které k ní postupně vyslaly své styčné vojenské mise.Do povstání se, kromě posádek v Trnavě, Piešťanech a části posádky v Topolčanech, nezapojily žádné útvary ze západního Slovenska. Největší ztrátu však znamenalo nečekané odzbrojení východoslovenské armády, čímž bylo znemožněno rychlé spojení povstání s jednotkami Rudé armády, operujícími u slovenských hranic. Počet 18 000 vojáků a důstojníků 1. čs. armády vzrostl po mobilizaci z 5. září na 47 000. Mobilizací mužů do 40 let ze dne 26. září a dalším nástupem branců 9. října se zvýšil celkový počet na 60 000 mužů. \n(Pzn. Součástí německých jednotek byli také příslušníci Hlinkovy gardy a zejména jejich pohotovostní oddíly (POHG), které měly až 5000 mužů. Dále také příslušníky slovenské domobrany. Tvořili ji němečtí občané ze Slovenska, kteří se formovali během září pod velením Standartenführera- SS Fredinanda Klugeho. ( v září 8000 mužů).\n\nÚzemí kontrolované povstalci bylo na začátku září 1944 ohraničeno na východě linií Levoča – Spišská Nová Ves – Dobšiná, na západě linií Žilina – Bánovce nad Bebravou a na severu a na jihu dosahovalo hranic Slovenského státu. Další boje probíhaly v Popradu a Kežmarku, kde byla silná německá menšina. Tvrdé boje probíhaly zejména o Telgárt, který německé jednotky obsadily již 3. září. Za dva dny byl však Telgárt povstalci získán zpět. Němci také útočili ve směrech na Liptov, Štrbu a Važec a po obejití obrany u Liptovského Hrádku obsadili již 5. září Liptovský Mikuláš. Obrana povstalců byla v tomto stadiu omezována příkazem londýnské československé vlády, který doporučoval soustředit síly na obranu středního Slovenska zejména v oblasti Zvolen, Banská Bystrica a Brezno, protože bránit celé území Slovenska bylo nad aktuální síly 1. čs. armády. Němcům se na severozápadě podařilo prorazit obranou u Strečna v údolí Váhu a postupovat směrem k Vrútkám, které se jim podařilo obsadit. Další těžké boje probíhaly o Priekopu, Martin, Sučany, Baťovany, Telgárt a Čremošné, u Jalné, u vrchu Ostrô a jinde.\n\nNejúčinnější pomocí povstání se měla stát Karpatsko-dukelská operace, která započala 8. září. Vzhledem k tomu, že se v počáteční fázi povstání nepodařilo východoslovenským divizím obsadit klíčové pohraniční průsmyky, nedosáhla včas svého plánovaného cíle a byla 28. října pozastavena. Neúspěšné operace u Dukly tak neměly na boje povstalců žádný přímý aktivní vliv. Zároveň však Němcům vázala vojska, která nemohla být použita proti nim a také na jiných úsecích fronty. \nBěhem 8.-10.září muselo německé velitelství reagovat na Východokarpatskou operaci přesunem většiny svých sil ze Slovenska nejen k Dukle.Jednalo se o dvě pěší divize 208. a 357. a tankový pluk 1.tankové armády. Celkem tak operace ihned vyvázala povstalcům asi 12 500 vojáků. Německé velení nasadilo nejen k dukelskému průsmyku, ale zejména do oblasti oblasti Podkarpatské Rusi a Rumunska zhruba třicet divizí, které nemohly být proti povstání použity a proto se povstalcům podařilo tak dlouho vydržet. \n\nBěhem prvních deseti dnů byl Heinrich Himmler s výsledky německých vojsk spokojený a dne 9. září hlavního velitele SS-Obergruppenführera Gottleba Bergera vyznamenal železným válečným křížem. Tímto dnem skončila první etapa SNP. Před zahájením druhé etapy čs.vojenské ústředí provedlo reorganizaci svých vojsk, které byly rozděleny do šesti taktických skupin a leteckého svazu. Povstalci na začátku povstání disponovali několika lehkými čs. tanky LT-35, LT-38 a LT-40, ale i německými Pzkpfw III N a stíhači tanků Marder III.\nK dispozici měli také ještě dělostřelectvo, kterého však nemohli plně využít. Letectvo sestávající ze zastaralých strojů, nedokázalo Luftwaffe v žádném případě konkurovat. Proto bylo rozhodnuto o přesunu 1. čs. stíhacího leteckého pluku na letiště Zolná, který den po svém příletu, 17. září náletem na piešťanské letiště paralyzoval na dlouhou dobu německé letectvo. \nDo podpory povstání se 20. září zapojilo i 150 amerických létajících pevností B-17, které zlikvidovaly německé hangáry, dílny a letouny na letišti Nový Dvor u Malacek. \n\nOd druhé poloviny září probíhaly těžké boje na všech přístupech k centru povstání. Němci, posílení o jednotky Waffen-SS, se snažili za každou cenu dostat k Banské Bystrici a Zvolenu. Na severovýchodě povstaleckého území se dokonce podařilo 1. čs. armádě provést útok a donutit Němce k ústupu až k Popradu. Povstalcům se též podařilo postavit tři obrněné vlaky „Štefánik“, „Hurban“ a „Masaryk“, které jim poskytovaly silnou podporu. Teprve až od 25. září 1944 Stalin uvolnil na pomoc SNP leteckou přepravu 2. československé paradesantní brigády z SSSR, která probíhala až do poloviny října. Dle hlášení náčelníka československé vojenské mise v SSSR gen.Píky bylo přepraveno do 9. října 1 175 příslušníků brigády. K 15. říjnu hlásí, že má již 1 739 lidí. Jednotka přilétala na pomoc po částech a okamžitě byla zasazována do obranných bojů. Nikdy tedy nebojovala jako samostatný útvar. Povstalci již v tomto období trpěli přitom vážným nedostatkem munice zejména pro děla, automatických zbraní - samopalů  a zejména obrněné techniky. Doplňování lehkých pěchotních zbraní a dalšího vojenského materiálu kryly částečně letecké dodávky od Sovětů ( 645 t ) a v malé míře od západních spojenců (32 t). Bez této pomoci by povstalecká vojska nebyla schopna tak nečekaně dlouhého vzdoru sestávající však zejména z pasívní obrany stále menšího území. Podle výpovědi manželky Jana Goliana nabídli Britové také aktivní vojenskou pomoc. Jan Golian uvedl : \"„ Predstáv si spojenci nám nabídli dvě paradesantní brigády z Itálie. My jich, ale z politických důvodů nemůžeme přijmout\"..\"\n\nPočet německých okupačních vojsk nelze věrohodně doložit, neboť materiály v německých archivech nejsou kompletní a němečtí historikové tak vojenskou část podrobně nezpracovali. Počet vojáků v první polovině září dosáhl maximálně 15 000 a do konce měsíce se pohyboval okolo 20 000. K těmto hlavním silám je problematické započítávat jednotky SS-Heimatschutz Slowakai, které sice do listopadu společně s POHG postupně narostly až ke 20 000, avšak většina z nich nebyla vyzbrojena a plnila pouze doplňkové úkoly v týlu německých vojsk. Během září Němci nasadili oslabené divize SS 19. Waffen Grenadier Division SS lotyšská č.2, 20. Waffen Grenadier Division SS estonská č.1. Dále dvě divize lidových granátníků 708. a 271.Volks Grenadier Division a také zbytek pěší divize (divizní skupina ) 86. Infanterie Division. (Tabulkově nebyly jejich počty ani na polovičních stavech. Plný stav u wehrmachtu činil asi 10 000 u jednotek Waffen do 8 000). Operační hlášení (č.25406 Taj./3 ) Jana Goliana ze dne 2.října : \"\"Poučte všechny důstojníky a poddůstojníky, že další ústup na kterémkoliv bojišti je už nemožný ! Vždyť přece nepřítel nedisponuje vůbec převahou, ale právě naopak v početní převaze jsme my a technickou převahu nepřítele vyvažuje mnohonásobně náš výborný terén.\"\"\n\nBěhem povstání neprobíhaly jen boje v souvislém povstaleckém území, ale i v týlu německých vojsk, kde neustále útočily partyzánské skupiny. Důležitá byla železniční trať Košice–Žilina (část tehdejší Košicko-bohumínské dráhy), která byla i po zprovoznění stále přerušována zejména na východě Slovenska.\nProblémem povstání byla nejen nedostatečná koordinace mezi armádou a partyzány, která vedla ke zbytečným ztrátám, ale především odmítnutí většiny skupin partyzánů podřídit se jednotnému velení vojenského ústředí. Jan Golian opakovaně žádal partyzány, kteří nerespektují jeho rozkazy, aby raději frontové linie opustili. Vzhledem k jejich svévolnému jednání a nespolehlivosti, způsobovali více škody nežli užitku. Ani v týlu německé armády nebyla činnost některých partyzánů vždy prospěšná. Často byla zjevně kontraproduktivní, když vyvolávala mezi občany především nedorozumění a zmatek. Protože jejich bojová činnost nebyla vojenským ústředím koordinovaná, docházelo k nepřehledným situacím nejen na vojenských pozicích, ale i přístupových komunikacích. Podle výpovědí německých velitelů se čs.armáda neměla na jejich bojovou činnost na důležitých úsecích natolik spoléhat. Při obsazování horských údolí partyzáni často vůbec nebránili důležité hřebeny a strategické kóty, které jim byly svěřeny. \"\" My jsme tak snadno obešli hlavní obranu údolí a dostali se tak armádě do týlu. Tímto způsobem jsme postupovali téměř po celém území západního Slovenska Špatná obrana horských pásem byla zásadní taktická chyba. Další pouze defenzívní způsob boje vojska i partyzánů nám umožnil počáteční nečekaný úspěch a rychlý postup.\" Protiútoky které povstalci vedli jen výjimečně překročily velikost roty, přestože byli zpočátku někdy v dvojnásobné převaze. \"Oproti našim vojákům chybělo povstalcům zřejmě větší sebevědomí. Partyzáni se na frontových liniích většinou jen pasívně bránili.\"\" \n\nNa základě rozhodnutí Slovenské národní rady, byl na SVÚ v Banské Bystrici 16. září zřízen Hlavní štáb partyzánských oddílů (HŠPO), který měl prostřednictvím svých spojek koordinovat a řídit partyzánské jednotky ve spolupráci s armádou. Politickou agitaci řídil Karol Šmidke, vojenské operace do konce září koordinoval pplk. Branislav Manica. Jeho nástupcem se stal plukovník Alexej Nikitič Asmolov.\n\nNa stabilizaci obrany povstaleckého území v Turci se do 21. září aktivně podílela 1. čs. brigáda M.R. Štefánika, kde se vyznamenal zejména její francouzský oddíl kpt. Georgese de Lannuriena. Dále 1. čs. brigáda J.V. Stalina kpt. A.S. Jegorova a část brigády Jánošík por. Ernesta Bielika. Rajeckou dolinu úspěšně bránila 2. čs. brigáda M.R. Štefánika jejímž velitelem byl uznávaný důstojník čs.armády npor. Viliam Žingor. Na zastavení postupu okupantů při Telgártu se podíleli partyzáni J.V. Stalina, část brigády Jánošík a část oddílu Za svobodu Slovanů pplk. Jana Václava. Na východě Slovenska intenzívně bojoval oddíl Čapajev Ludovíta Kukorelliho zpočátku s 357. pěší divizí Rintelen. Brigáda neustále narušovala železniční trať a společně s oddílem Za vlast R.S. Kurova také provoz silnic směrem k Lupkovskému a Dukelskému průsmyku. Dalším příkladem aktivní bojové činnosti byla brigáda kpt. Jana Nálepky, která spolu s dvěma rotami 2. paradesantní brigády přešla do protiútoku u Hronské Dúbravy a Jalné. Ve Strážovských horách rozvinula diverzní činnost skupina Teodora Polu, která působila v Rudnianské dolině. Od poloviny září vyvíjela diverzní činnost Hornonitranská brigáda. Její příslušníci dvakrát zničili železniční most na trati Nováky - Baťovany (Partizánske) a zničili dřevěný most mezi Nováky a Horními Lelovcemi. Povstalci v Liptově po ústupech na začátku září utvořily několik partyzánských skupin a uskutečnily řadu úspěšných bojových nebo diverzních akcí. V polovině října úspěšně zasáhly letiště Liptovský Peter.\n\nPartyzáni se také na povstaleckém území dopouštěli řady násilí zejména na německém civilním obyvatelstvu. Některé z těchto zločinů se dají označit za zločiny proti lidskosti. 1. čs partyzánská brigáda M. R. Štefánika kpt. P. A. Veličky se dne 21.srpna přemístila do Sklabině, kde vyvěsila čs. státní vlajku jako symbol obnovy československé republiky. Do konce srpna zde bylo brutálně zavražděno údajně až 146 osob (údaje se liší) zejména Němců, příslušníků Hlinkovy gardy a Slováků obviněných z kolaborace. Při exhumaci po válce byla nalezená těla bez oblečení, střelena ze zadu. Dne 17. září poblíž Zvolena zavraždila opět tato jednotka dalších jedenáct lidí, včetně katolického kněze. Tři pachatelé byli za tento zločin povstaleckými orgány popraveni. \nObětí partyzánské činnosti se také stali němečtí občané, kteří se vraceli z nucených prací na Horním toku Hronu. Přecházeli přes Nízké Tatry do Ružomberka a 62 osob bylo zastřeleno 27. října ve stodole v Kunešové. Tyto a mnoho dalších podobných incidentů byly jednou ze záminek pro rozsáhlé německé represálie, které po konci povstání zasáhly celé Slovensko.\nPovstání přitáhlo různé těžko ovladatelné i zcela bezohledné jedince, kriminálníky a devianty, kteří nepůsobili v souladu s jejími ušlechtilými cíli. Situace zneužili a pouze na ní parazitovali. Partyzánský způsob boje nebyl primárně určen pro boj na frontě s armádou, ale měl oslabovat a narušovat hlavně nepřátelský týl. I přes omezené technické i personální možnosti a častému barbarskému chování její ostudné části, byli naopak čestní a ohleduplní tzv. opravdoví partyzáni přínosem povstalecké armády. Proto ani v případě partyzánského hnutí se nelze dopouštět pouze jednostranného negativistického pohledu a jeho úplné bagatelizace. Tím bychom znevážili hlubší význam ozbrojené vzpoury a zneuctili tak jejich opravdové hrdiny. K odvetným nacistickým represím vůči slovenským občanům docházelo již od prvních dnů německé okupace. Dne 5. září byl vypálen Telgárt (263 domů) a 30. září jednotky Einsatzgruppen SS obsadily Sklabiňu a odvlekly do Martina přes sto osob k výslechu. Následně bylo 3. října v Martině popraveno 48 osob jako dvojnásobná odplata za vraždu 24 členů Ottovy skupiny. (20 osob bylo ze Sklabině zbytek z okresní věznice )\n\nDne 7.října se veleni ozbrojených sil ujal druhý ministr obrany exilové vlády armádní generál Rudolf Viest, který nahradil brigádního generála Jana Goliana, který se stal jeho zástupcem.Počátkem října byla německá 178.Panzer Division Tatra posílena o další těžkou bojovou techniku a podnikla nové útoky. Ty však skončily nečekaným neúspěchem. Dne 5. října na poradě ve Vídni vyjádřil Heinrich Himmler nespokojenost s dosavadním průběhem operací a rozhodl se s povstáním definitivně skoncovat. Využil zkušeností s likvidacemi podobných situací, které Němci získali během války. Ve správný okamžik, kdy povstalcům začal ubývat nejen vojenský materiál,ale také fyzické i morální síly, zajistil svým vojskům účinnou pomoc. Na podporu povstání byl vyslán nechvalně známý Regiment SS Dirlewanger z Polska. Tvořil ji zejména trestanci a váleční zločinci. Jednotka si získala svou pověst nelidskou brutalitou, když provedla masakry v Bělorusku a ve Varšavě a historikové ji označují za psychopatické devianty. Tento pluk byl ihned zesílen na 2. SS-Sturmbrigade Dirlewanger čítající asi 4 000 mužů. Posilou byla také (poté přejmenovaná na Ukrajinská č.1), která byla povolána již 28. září a rozmístila se během 8.-13. října mezi Púchovem a Štrbou. Její počet nelze blíže doložit, neboť tato jednotka byla zformována improvizovaně a byla značně oslabena.tak jako většina tehdejších divizí, které Němci nazývali Schatten division. Podstatnou bojovou silou, která byla na závěrečnou ofenzívu Himmlerem nasazena, byla 18. divize pancéřových granátníků SS „Horst Wessel“ Tvořili ji Maďaři a byla aktivována již 8. října a měla zkušenosti s partyzánskou válkou na Balkáně. Dne 17. října dorazila do okolí Lučence a za dva dny zahájila postup na východ a vyčistila horní části Hronu. Poté změnila směr útoku (schwerpunkt) západním směrem na Detvu a Zvolen a její rychlý postup se nepodařilo ani letectvem zastavit. Na straně povstalců stálo 18 pěších praporů, 27 dělostřeleckých baterií, 3 obrněné vlaky, 10 – 12 lehkých tanků a 20 letadel. Pěchota měla sice stále 60 000 vojáků , kteří byli značně fyzicky i duševně vyčerpaní a potřebovali delší odpočinek. Čtvrtina neměla žádnou zbraň. Velmi omezenou vojenskou silou byli také partyzáni, ovšem do bojů zasáhla jen nepatrná jejich část a většina hlavní frontové linie opustila. Celkový počet německých vojsk wehrmachtu a jednotek Waffen SS nasazených do závěrečné ofenzívy se podle střízlivějších historiků pohybuje v rozpětí 25 000- 30 000. Součástí vojsk bylo ještě asi 20 000 příslušníků Heimatschutzu a pohotovostních oddílů Hlinkovy gardy. Nebyli většinou ozbrojeni.(tzv. polovojenské jednotky.) a jejich výzbroj a bojová hodnota byla celkově nízká. Generál Viest v situačním hlášení ze dne 17. října informoval generála Sergeje Ingra : \"\"V posledních dnech nastoupili nováčci asi z poloviny námi ovládaných okresů. Počet dosud nastoupených je asi 1600 a stále vzrůstá příchodem nováčků také z území obsazených Němci. Nemáme, ale pro ně zbraně. Předběžně mají jen 150 pušek pro výcvik. Kromě těchto nováčků je tu ještě asi 5000 záložníků, pro které se také nedostává zbraní. Tento nedostatek je největší překážkou, že nemáme zálohy a nemůžeme vystřídat jednotky, které jsou již příliš dlouho v bojové linii. \"\" \n\nZávěrečná německá ofenzíva začala 19. října bombardováním Banské Bystrice, Liptovské Osady a letiště Tri Duby a německé jednotky zahájily soustředěný útok ze všech stran. Nastaly nejtěžší a nejkritičtější dny povstání. Tentokrát nápor okupačních jednotek se rozvíjel i z jihu od Maďarska. Na druhý den byla svolána porada Rady obrany Slovenska a Viest navrhl tři varianty řešení kritické situace. 1. Varianta - Hlavní síly soustředit na jihovýchod a navázat kontakt s postupem křídla 2. ukrajinského frontu (obsadit Slovenskou kotlinu, Muráň – Jelšavu – Tornaľu – Banrévé) 2. Varianta - Rozdělit síly do prostoru Nízkých Tater, Velké Fatry a Slovenského rudohoří a přemístit velení na Donovaly. 3. Varianta - přejít na partyzánský boj.\n\nViest hlásil 22. října Ingrovi : \"\"Situace se dále zhoršila. Jak je vidět, nepřítel zahájil generální útok k naší likvidaci. Po obsazení Revúce a Muráně včera, nepřítel velmi rychlé postoupil až k Červené Skále a zaskočil tam naši bojovou skupinu, chránící směr od Popradu. Tato nyní probíjí si cestu zpět. Ani na směru Muráně a Tisovec se nepodařilo zastavit nepřátelský útok a tak dnes k večeru byl Tisovec obsazen. Vlastní jednotky u Tisovce utrpěly značné ztráty a obchvatnými útoky nepřítele byly zcela rozprášeny.\" Generál Viest svolal na 22. října další poradu svého štábu s veliteli všech taktických skupin. Velitel rozhodl přemístit pět operačních brigád na přístupy na východ k Nízkým Tatrám a na západ k Velké Fatře. Třetí taktickou skupinu s jednotkami letectva a s bojeschopnými partyzánskými oddíly převelel na masív Polany, Veporské vrchy a Slovenského rudohoří..\n\n2. SS-Sturmbrigade Dirlewanger zaútočil na Biely Potok, ale po těžkých bojích byl zastaven. Německým jednotkám se podařilo obsadit důležité opěrné body a zbytek bojů měl dle německých velitelů pouze čistící charakter. Dne 25. října ustoupila obrana u Brezna a jednotky 18. divize SS Wessel dosáhla strategického bodu. Tím se otevřelo údolí Hronu a přímá cesta na Banskou Bystricu. Dne 26. října byl bez boje vyklizen Zvolen, čímž došlo k obsazení dalšího strategického perimetru. V poledních hodinách přišla na velitelství povstalecké armády telefonická výzva ze Zvolena na bezpodmínečnou kapitulaci. Generál Viest však telefon od operačního důstojníka Karla Pekníka nepřevzal a ukončit povstání a složit zbraně odmítl. Důležité letiště Zolná a Tri Duby se, ale ztrátou města dostaly do dosahu německého dělostřelectva a 1. čs. stíhací pluk musel být evakuován. Povstalci tak ztratili veškerou leteckou podporu a možnost dalšího efektivního zásobování. Obrněná 178. divize Tatra postupovala s několika lehkými i středními tanky, útočnými děly a obrněnými transportéry na Banskou Bystricu z jihu od Zvolena, z východu od Brezna a z východu od Kremnice směrem na Kordíky. Brigáda Dirlewanger postupovala k centru povstání ze severu od Ružomberka a Liptovské Osady. Velitelství 1. čs. armády se z tohoto důvodu ve spěchu přesunulo do Donoval. Banská Bystrica byla 26. října vyklizena a na druhý den ráno okolo šesté hodiny byla bez boje obsazena plukem SS-Schill a 18. divizí SS-Waffen Horst Wessel. Odpoledne 27. října bylo evidentní, že obrana na Donovalech a okolí se také neudrží. Proudy ustupujících vojáků smíšeného s civilisty se tlačily do hor a blízkých osad. Vojenské jednotky se rozpadaly, zavládl rozkladný chaos na všech úrovních. Generál Viest vydal svůj poslední rozkaz svému dezorientovanému a vyčerpanému vojsku časně ráno ze sport hotelu v Donovalech 28. října v 04:00 hodin. Tuto výzvu však většina jednotek již nemohla zachytit. Vrchní velitel povstání přijal porážku armády a vyzval všechny vojáky, kteří mají ještě morální a fyzickou sílu, aby odešli do hor a pokračovali v partyzánské válce. \"\"Sovětská armáda vyhání z našeho území germánského vetřelce, ale především my sami musíme dokázat světu, že jsme hodni svobody a že umíme za ni i bojovat. Svobody, kterou nám vydobyli jiní, bychom nebyli hodni.\"\" Povstalecká armáda se jako celek rozpadla a jen část jejich příslušníků byla odhodlaná statečně pokračovat dále v ozbrojeném odporu. \n\nNěmci začali hned 29. října s operacemi, které měly za cíl zlikvidovat jak partyzány, tak zbytky armády. Vrchní velitelé čs.armády Viest a Golian se pod ochranou vysokoškolského oddílu a jejího velitele npor. Miloše Cambela přesunuli nejprve do prostoru západní části Nízkých Tater, kde pobývali až do konce října. Přesun přes hory čítající mnoho kilometrů narušil, déšt, vítr a zima. Na Viesta doléhala únava, znásobená bolestmi a trombózou v noze a občas už nestačil pochodovému tempu. Při dalším přesunu směrem k Hronu byl ochranný oddíl 1. listopadu okolo deváté hodiny ráno nad Sopotnickou dolinou napaden Einsatzkommandem SS 14 a během poledne rozprášen. Operační náčelník plk. Karol Pekník, byl zajat a téhož dne při pokusu o útěk zastřelen.. Dne 2. listopadu se velitelé společně s dalšími důstojníky ukryli v Pohronském Bukovci. Velmi prochladlí a unaveni náročným pochodem v promočených uniformách nalezli pomoc v domě Rudolfa Rybára. J. Farmová uvedla : \"\" Odpočinek byl velmi potřebný. Cesta byla mimořádně namáhavá a těžko si představit, jak ji mohl absolvovat generál Viest s tak nemocnýma nohama. \"\" \n\nStíhací komando SS správně odhadlo, že v Pohronském Bukovci se nacházejí velitelé povstání. Tuto část osady začali Němci na druhý den prohledávat a zajali několik vojáků mezi nimi kpt. Jaroslava Krátkého, pplk.Hynka Souhradu, npor. Michala Petra. Zatčen byl i velitel VŠO npor. Miloš Cambel. Golian a Viest se schovali ve stodole, ale jejich místo úkrytu někdo Němcům prozradil. Dne 3. listopadu v časných ranních hodinách, ještě za tmy, začaly jednotky SS pročesávat osadu. Na začátku obce byly tři domy a u Rudolfa Rybáře zadržely čs. vojáka. Tomuto důstojníkovi bylo v noci špatně a není zjištěno, jak jej Němci zajali. Svědci uvádějí, že ho na dvoře Němci bili holemi, jeden ho tahal za ucho, další na něj mířil puškou a poté jej z osady odvedli. Za nějaký čas přišlo opět přepadové komando a už najisto obklíčilo všechny tři domy. V jedné chalupě zadrželo čtyři příslušníky armády. Tento úspěch však esesáky neuspokojil. Hlasitě vyzvali všechny osoby, aby vyšly z úkrytů, neboť jinak všechny chalupy i stavení zapálí. Generál Viest a Golian byli ukryti na půdě a poslouchali, co se venku děje. Oba rozuměli německy. Němci vyšli i na půdu, kde opakovali výzvu: \"\"Pan generál, pojďte ven, nebo budeme střílet !\"\" Tehdy se Viest rozhodl neohrožovat životy a majetek rodiny u které našel pomoc a vyšel na dvůr. Přepadové komando vědělo, že Viest není ukryt sám a proto opět vyšlo na půdu. Po jejich výstraze ze seníku vyšel i Golian a esesáci neskrývali ohromnou radost nad zajetím vůdců povstání. \n\nVelitelé byli nejdříve převezeni do Banské Bystrice, kde byli vyslýcháni společně s dalšími čs. důstojníky štábu vojenského ústředí. Poté byli převezeni do Bratislavy k nejvyššímu veliteli SS a policie na Slovensku Hermannu Höflemu. Výslechu v Bratislavě se zúčastnil také státní ministr pro Čechy a Moravu K. H. Frank, který měl o zajatce eminentní zájem a opakovaně žádal jejich převoz do Prahy. Dne 10. listopadu byli převezeni do Berlína na poslední výslechy na nejvyšším říšském bezpečnostním úřadě RSHA Heinricha Himmlera. Z tohoto vyšetřování se zachovaly dokumenty a jejich výpovědi. Po statečnosti u výslechu byli odsouzeni k trestu smrti, ale jejich další osud je zahalen tajemstvím a v archivech nebyly zjištěny žádné další údaje. Není známo místo jejich dalšího věznění, místo popravy, ani uváděná deportace a úmrtí v koncentračním táboře Flossenbürg není archivně podložena. \n\nV prostoru horského masivu Polany mělo velení čs. armády vybudovat  hlavní základnu pro boj v horách povstaleckých jednotek a jejich velení. Přesun materiálu započal již 20. října a byl svěřen třetí taktické skupině pplk.Mikuláše Markuse. Rozkaz o přechodu na horské obranné pozice dostali 25. října  od HŠPO i partyzánské jednotky, které se spolu s povstaleckou armádou podílely na frontových bojích nebo se nacházely na středním Slovensku. Do prostoru měl ustoupit oddíl Alexandra Něvského, velitele pplk. V.A. Karasjova (Stěpanova), brigáda Za svobodu Slovanů, oddíl J. P. Voľanského a část 1. čs. brigády M .R. Štefánika (včetně  francouzských partyzánů ).\n\nOrganizovaný ústup do hor a materiální přípravu základny se však čs. armádě nepodařilo realizovat. Dne 26. října se zaplnily ústupové cesty vojenskými auty a ustupujícími pěšími a dělostřeleckými jednotkami.  K nim se přidávaly stovky prchajících civilistů, hledající před postupujícími Němci záchranu. Neprozkoumané horské cesty a nepřipravené přechody měly katastrofální následky. Děla uvízly na úpatí hor a tím nastaly další zácpy na silnicích, které využily německé jednotky k útoku.  Pěchota, která je měla krýt  tento nápor nevydržela. Na úpatí Poľany hořely nejen děla a vojenské automobily, ale také všechny stavení, chaty a seníky. Velitel 2.paradesantní brigády Vladimír Přikryl o tom napsal : \"\"Byl to pohled velmi žalostný. Snad ani v tak žalostném demoralizačním stavu nebyla francouzská armáda po ústupu od Marny v roce 1940. \"\" \n\nDne 30. října divize Horst Wessel, brigáda SS Dirlewanger, pluk SS Schill a prapor SS Wildner uzavřely celý přístup okolo masívu Poľany.  Nastal krutý boj na život a na smrt, který trval až do 11.listopadu, který byl jedním z nejtěžších a nejkrvavějších dní celého slovenského povstání. V tento den se německé jednotky probojovaly přechodně až na samý vrchol masivu. Z obklíčeného prostoru se podařilo proniknout do Slovenského Rudohoří jednotkám Za svobodu Slovanů, skupině mjr. V. M. Kozlova a oddílu Alexandra Něvského. Do 14. listopadu pokračovaly neustále intenzívní boje a probíhala postupná likvidace základny, když ještě v tento den padlo 17 povstalců a 378 bylo zajato. Celkem bylo na Poľaně zajato okolo 1 500 vojáků a partyzánů, ztraceno 5 děl, 24 protitankových pušek, 53 kulometů, 391 ručních zbraní, větší množství střeliva, ručních granátů a jiného materiálu.Dne 17. listopadu německý velitel Hermann Höfle do Berlína ohlásil, že organizovaný vojenský odpor povstalecké armády byl zlomený.\n\nZbylé vyčerpané vojenské jednotky, které ustoupily do hor, byly z větší části z dalších bojů vyřazeny. Vojsko trpělo nedostatkem munice, zásobami potravin a polní výbavou nezbytnou pro přežití v terénu. Většina neměla ani zimní oblečení. Některé partyzánské skupiny však vedly obětavé boje s Němci prakticky celou zimu. K partyzánskému boji byla donucena 2. československá paradesantní brigáda, která se však z větší části rozptýlila mezi partyzány a část odešla domů. Velitelský a strážní prapor poskytl ochranu štábu partyzánských oddílů. Mnoho partyzánů a bývalých vojáků armády při boji v horách zahynulo. Někteří zemřeli také hladem, vyčerpáním a nemocemi. Partyzánské jednotky na Slovensku sice stále tvořily relativně nebezpečnou ozbrojenou sílu, avšak s marginálním vojenským významem. Byly vybaveny pouze lehkými zbraněmi a mohly tak provádět jen omezené útoky a především záškodnické akce. Hlavní štáb partyzánských oddílů sídlil v Lomnisté dolině na jižní straně Nízkých Tater. Partyzáni našli úkryt také ve Slovenském rudohoří, pohoří Velké a Malé Fatry a Javorníkách. Využiti byly i Kremnické vrchy a částečně Bílé Karpaty.\n\nDo konce roku se partyzánům podařilo provést 72 destrukcí na železnicích a omezit tak zásobování německých vojsk na východním Slovensku. Celkový počet partyzánských jednotek není přesně znám. Ukrajinský štáb v Kyjevě registroval počátkem listopadu 8 155 příslušníků. Německé hlášení z listopadu 1944 uvádí počet 7 000 přičemž 70% pochází z SSSR. Již během září a října se však některé skupiny partyzánů přesunuly na východní Moravu do oblasti Javorníků a Západních Beskyd. Svoji pozitivní úlohu sehráli v dalších bojích při osvobozování území Slovenska, kdy byla jejich činnost s postupující rudou armádou a 1. československým armádním sborem koordinována ze štábu v Kyjevě.\n\nPo porážce povstání Němci zformovali jednotku Einsatzgruppe H se sídlem v Bratislavě. Jednotka byla složena z příslušníků Sicherheitsdienstu a Sicherheitspolizei a jejím úkolem bylo pacifikovat Slovensko. Sestávala s Einsatzkommanda, Sonderkommanda a příslušníků ZbV ( Zur besondere Verwendung ) jednotkám zvláštního použití. Tyto německé skupiny spolupracovaly s Pohotovostními oddíly Hlinkovy gardy a s oddíly četnictva. Hledaly nejen povstalce a partyzány, ale zasahovaly i proti těm, kteří jim pomáhali, i když se mnohdy jednalo o pomoc domnělou. Němci rozpoutali na Slovensku teror, při kterém byli zabíjeni nejen partyzáni, ale docházelo k masakrům mnoha civilistů, včetně žen a dětí. Německé oddíly, k nimž patřily i zvláštní jednotky „Edelweiss“ a \"Jozef\" povraždily více než 5000 osob. Některé z těchto sadistických jednotek byly povolány přímo z Balkánu. Na Slovensku bylo vypáleno 90 obcí a osad a po skončení války bylo odkryto 211 masových hrobů. K největším masakrům patřily popravy v Kremničce. Zde přišlo o život přibližně 745 lidí. Snad k nejotřesnějším exekucím docházelo v obci Nemecká, kde Němci prováděli exekuce v místní vápence. Lidé byli nejprve okradeni o cennosti a poté byli popraveni ranou do týlu, přičemž jejich těla padala do rozpálené pece. Ve dnech 4. až 11. ledna 1945 zde bylo zabito několik stovek osob, mezi nimiž byly i ženy, děti, osoby „rasově nevhodné“ či zajatí američtí letci, kteří předtím pomáhali povstalcům. Odhady počtu obětí v Nemecké se pohybují v rozmezí 450 až 900 lidí. Tyto německé válečné zločiny se staly jednou z nejhorších kapitol historie Slovenska za druhé světové války. Je třeba ovšem zmínit, že na masakrech, a to především na masakrech v Nemcové a Kremničce, se významnou měrou podílely Hlinkovy gardy. Zpolitizovaný proces s některými členy Hlinkovy gardy, jakož i představiteli Slovenského štátu proběhl v roce 1958. Byl o tom natočen, rovněž silně ideologicky podkreslený, dokument Nikdy viac. Nicméně historicky cenné jsou autentické výpovědi hlinkovců, přímých účastníků zmíněných masakrů.\n\nZávěrečná zpráva Groppenführera SS C.F. von Pücklera ze dne 20. září zaslaná Himmlerovi mimo jiné uvádí :\n\n\"„ Boje se musely vést proti nepříteli, který měl velmi výraznou početní převahu, většinou i dělostřeleckou, všude leteckou, oproti nám měl menší počet tanků a obrněných vozidel. Nepřítel bojoval rozdílně. Zatímco jedná část slovenských branců kladla jen slabý odpor, bojovali jiní, mezi nimi přesvědčení komunisté, houževnatě a urputně až do posledního muže. Stavba postavení a krytí společně s chováním nepřítele na poli bylo výborné. Nebyly to tedy boje proti partyzánům, ale tvrdé boje proti relevantnímu soupeři.“\" \n\nZávěrečná zpráva  Pücklera ze dne 26.září.\n\n„ \"Bojujeme proti slovenskému vojsku, které se výborně pohybuje v terénu, mají skvělé rozestavení, vynikají ve stavení zákopů a především se dokáží velmi dobře krýt, jsou však velmi špatně vedeni a proto bez větší bojové hodnoty. Díky početným těžkým zbraním a houževnatosti několika fanatiků v nepřehledném terénu představují přece jen vážného protivníka\". \" \n\nCelkový počet obětí v bojích na povstaleckém frontě není možné přesněji vyčíslit a publikované údaje značně kolísají. Podle německých údajů, které byly zveřejněny krátce po povstání zahynulo až 5 000 povstalců, což je však podle některých historiků nadsazený počet. Během komunistického režimu byl počet padlých zredukován na 1 700. Některé střízlivější odhady se pohybují okolo tří tisících. Dalších 450 účastníků zahynulo v zajateckých táborech a 350 zůstalo nezvěstných. Na straně okupačních vojsk ztráty pravděpodobně nepřesáhly ani 1 500 mužů. \n\n1 500 mužů.\n\n\n\n\nhttps://www.fronta.cz/\nhttp://www.kvhcarpathia.sk/\nhttp://jozefkoreny.sweb.cz/0061-RepresOrgDe+Sk-1939-1945.html\nhttps://www.valka.cz/\nhttp://palba.cz/\nhttp://www.lexikon-der-wehrmacht.de/inhaltsverzeichnis1.htm\n"}
{"id": "101269", "url": "https://cs.wikipedia.org/wiki?curid=101269", "title": "Rudolf Slánský", "text": "Rudolf Slánský\n\nRudolf Slánský (31. července 1901 Nezvěstice – 3. prosince 1952 Praha) byl československý komunistický politik, dlouholetý člen Ústředního výboru Komunistické strany Československa a generální tajemník ÚV KSČ (1945–1951). Popraven byl v rámci politických procesů počátkem 50. let 20. století.\n\nNarodil se v roce 1901 v Nezvěsticích na Plzeňsku, v rodině židovského obchodníka Šimona Slánského, v rodině, která netrpěla chudobou. Absolvoval gymnázium v Plzni. Hned po konci první světové války odešel do Prahy. Začal se stýkat s levicově zaměřenými intelektuály. V roce 1921 se od Československé sociálně demokratické strany dělnické odtrhlo tvrdé levicové jádro a vytvořilo Komunistickou stranu Československa. Téhož roku se členem strany stal Slánský. V roce 1929 na V. sjezdu KSČ získalo moc stalinistické jádro kolem Klementa Gottwalda, stranu opustila velká část zakládajících členů a následné volby skončily pro KSČ výraznou ztrátou. Avšak Slánskému se tak otevřela cesta k moci a velice rychle začal stoupat ve stranických funkcích nahoru.\n\nV parlamentních volbách v roce 1935 získal poslanecké křeslo v Národním shromáždění ČSR za KSČ. V poslanecké sněmovně zasedal až do rozpuštění komunistické strany v prosinci 1938.\n\nPo Mnichovské dohodě v roce 1938 odjel s manželkou Josefou a synem Rudolfem do Moskvy. Bratr Richard Slánský přečkal válku v Londýně. Ostatní Slánského příbuzní zahynuli v koncentračních táborech.\n\nSlánský po svém příjezdu do Moskvy začal pracovat ve vysílání moskevského rozhlasu pro Československo. V letech 1941–1942 prožil německý útok na Moskvu. V této době se seznámil s mnoha mocnými komunistickými hodnostáři i s brutalitou, která zde panovala. V roce 1943 byla v Moskvě unesena jeho dcera Naděžda. Dodnes se neví, proč se tak stalo. S jistotou je známo pouze to, že už nikdy svou dceru neviděl. Stal se zplnomocněncem československé strany na frontě, organizoval politické přednášky československým partyzánům. Za Slovenského národního povstání v roce 1944 byl letecky dopraven z Moskvy na letiště Tri Duby na Slovensku. Spolu s Janem Švermou působil ve štábu povstalců jako komunistický delegát.\n\nPo válce se ještě v roce 1945 zapojil do vysoké politiky a v následujících šesti letech patřil po Klementu Gottwaldovi k nejmocnějším mužům KSČ. Již 8. dubna 1945 byl zvolen členem prozatímního Ústředního výboru Komunistické strany Československa. Ve funkci ho potvrdil VIII. sjezd KSČ a IX. sjezd KSČ. V období duben 1945 – listopad 1951 byl členem předsednictva ÚV KSČ, od roku 1945 až do září 1951 byl i členem sekretariátu ÚV KSČ. V roce 1947 a znovu od ledna do srpna 1951 zastával stranický post člena politického sekretariátu ÚV KSČ. Od května 1949 do září 1951 kromě toho vykonával funkci člena organizačního sekretariátu ÚV KSČ, předtím v roce 1948 byl členem politické komise předsednictva ÚV KSČ a užšího předsednictva ÚV KSČ. Hlavním jeho stranickým postem v tomto období ale byla funkce generálního tajemníka ÚV KSČ, kterou zastával od dubna 1945 až do září 1951.\n\nTrvale zasedal v nejvyšším zákonodárném sboru. V letech 1945–1946 byl poslancem Prozatímního Národního shromáždění za KSČ. Po parlamentních volbách v roce 1946 se stal poslancem Ústavodárného Národního shromáždění, opět za komunisty. Ve volbách roku 1948 se stal za KSČ poslancem Národního shromáždění zvoleným ve volebním kraji Plzeň. Zde setrval do své rezignace v listopadu 1951. Pak ho jako náhradník vystřídal Josef Kestler.\n\nBěhem únorového převratu v roce 1948 převzala KSČ veškerou moc v zemi a eliminovala opozici. On sám v něm působil jako jeden z hlavních organizátorů komunistického teroru. V roce 1951 ještě v období září – listopad zastával post náměstka předsedy vlády (vicepremiéra) ve vládě Antonína Zápotockého. Pak jeho kariéra nabrala strmý pád.\n\nPo neúspěšném pokusu SSSR zasahovat do politiky nově vzniklého Izraele zaujal SSSR a potažmo celý východní blok proarabskou a antisionistickou politiku. Tento fakt ovlivnil výběr obžalovaných v tzv. „procesu se Slánským“.\n\nDne 23. listopadu 1951 v pozdních večerních hodinách byl zadržen a předán do ruzyňské věznice. Dožadoval se setkání s Gottwaldem, ale nebylo mu vyhověno. Koncem ledna 1952 se pokusil oběsit. O sebevraždu se neúspěšně pokusil ještě jednou, když hlavou narážel o topení. Celkově bylo obžalováno v procesu 14 lidí, většinou vysoce postavených členů KSČ. Drtivá většina byla židovského původu (společně s ním např. Artur London, Vavro Hajdů, Eugen Löbl, Rudolf Margolius, André Simone, Otto Fischl). Všichni věznění se museli naučit nazpaměť výpověď, kterou před Státním soudem doslova zopakovali. Hlavním žalobcem tohoto největšího vykonstruovaného procesu v českých dějinách byl Josef Urválek; Slánského advokátem se stal Vladimír Bartoš, který byl spolupracovníkem Státní bezpečnosti. Slánský byl obžalován ze špionáže, velezrady, sabotáže a z prozrazení vojenského tajemství. Ke všem obviněním se přiznal, přiznání však bylo vynucené mučením.\n\nCelkově bylo odsouzeno ke smrti oběšením 11 z celkových 14 obžalovaných. Slánského žádost o milost byla prezidentem Gottwaldem odmítnuta. Společně s ostatními odsouzenými byl popraven oběšením 3. prosince 1952 v pankrácké věznici. Popravení byli zpopelněni v lednu 1953, a jejich popel byl údajně vysypán na silnici někde severně od Prahy.\n\nSoud Slánského rehabilitoval v roce 1963, KSČ v roce 1968.\n\nV roce 2018 bylo oznámeno, že insolvenčním správcem bylo v zkrachovalé továrně v Panenských Břežanech nalezeno 20 skladových beden s filmovým materiálem. Podle zběžného prohlédnutí se jedná o záznam procesu se Slánským, který zde byl patrně ukryt brzy po sametové revoluci a o jehož existenci se pouze spekulovalo. Materiály převzal Národní filmový archiv (NFA).\n\nNalezené filmové materiály dále putovaly z NFA do Národního archivu, zvukové magnetické pásy byly předány Českému rozhlasu a tam zdigitalizovány. Tyto kopie byly zveřejněny na webových stránkách stanice Český rozhlas Radiožurnál. Co se bude dít s filmovým materiálem, je momentálně nejisté. Původně na jeho rekonstrukci slíbil peníze ministr kultury Ilja Šmíd, po přesunu jsou však již pod správou ministerstva vnitra v již zmíněném Národním archivu.\n\nOtec Šimon Slánský (1870–1943) zahynul v Terezíně; obětmi holocaustu byla i matka Rudolfa Slánského, bratři Zdeněk (1907–1945) a Josef, strýc MUDr. Siegfried (Vítězslav) Slánský (1873–1942) a teta Matylda.\n\nManželka Josefa, rozená Hašková (1913–1995) po sametové revoluci vydala knihu vzpomínek s názvem \"Zpráva o mém muži\".\n\nSlánského syn Rudolf Slánský mladší byl aktivní disident, signatář Charty 77. Po sametové revoluci byl československým velvyslancem v Rusku a do roku 2004 českým velvyslancem na Slovensku.\n\nDcera Marta (*1949) byla v dětství s matkou a bratrem internována na Bruntálsku. Roku 1996 založila realitní kancelář.\n\nPo roce 1989 vzniklo několik filmů, které se zabývaly obdobím 1945 - 1953, které bylo klíčové jak pro stranu, ve které hrál Rudolf Slánský významnou roli, tak pro Rudolfa Slánského samotného.\n\nInterpreti:\n\nHerec David Novotný později charakterizoval Rudolfa Slánského takto: „\"Kovaný komunista, ale něco schovával, i zrzavé vlasy si barvil načerno. Jeho ambice jsem nerozluštil, třeba mu vyhovovalo být aktivní dvojka po Klemovi. Ale nikdo z nich není bodrý tatík, připomínají mafiány v plném nasazení. S ničím se nemažou, vědí, že se upatlají od krve a je jim to fuk.\"“\n\n\n\n"}
{"id": "101273", "url": "https://cs.wikipedia.org/wiki?curid=101273", "title": "Kostel svatého Vavřince", "text": "Kostel svatého Vavřince\n\nKostelů zasvěcených svatému Vavřinci je více:\n\n\n\n\n\n\n\n\n\n\n\n\n\n\n\n\nPřes třicet kostelů zasvěcených sv. Vavřinci (\"San Lorenzo\") se nachází v Římě. Zasvěcení jednotlivých kostelů v tomto městě dávají dohromady příběh umučení sv. Vavřince, jakousi jeho křížovou cestu.\n\n\n\n"}
{"id": "101274", "url": "https://cs.wikipedia.org/wiki?curid=101274", "title": "Národní shromáždění", "text": "Národní shromáždění\n\nNárodní shromáždění je označení zákonodárného sboru (parlamentu) některých zemí, zejména navazujících na odkaz francouzského Národního shromáždění.\n\n\nNárodní shromáždění (Francie) \"(Assemblée nationale)\", vyhlášeného občany za francouzské revoluce v červnu 1789, které dalo jméno i dalším francouzským parlamentům \n\nNárodní shromáždění v Rakousku i Německu (Nationalversammlung) (též \"Volksversammlung\", \"Lidové shromáždění\") je obvyklé označení pro rozličné historické a současné parlamentární shromáždění, v německém prostředí zejména pro ústavodárné shromáždění:\n\nV mnoha zemích je parlament nebo jedna z parlamentních komor označována jako Národní shromáždění, například:\n\nPod celostátními národními úrovněmi existují ještě tato Národní shromáždění:\n\n"}
{"id": "101284", "url": "https://cs.wikipedia.org/wiki?curid=101284", "title": "Zdislava (okres Liberec)", "text": "Zdislava (okres Liberec)\n\nZdislava (německy ) je městys a vesnice na severu Česka, v okrese Liberec, v Libereckém kraji. Tato jedna z nejmenších obcí v Podještědí leží asi 12 km západně od Liberce v údolí Zdislavského potoka pod Ještědsko-kozákovském hřbetu. Obec se nachází v Euroregionu Nisa a Mikroregionu Podještědí. Žije zde  obyvatel.\n\nVes je poprvé zmiňována roku 1364 pod jménem Krásný Potok (). Podle místní kroniky byl prvním domem v obci kovárna (dnešní dům čp. 28), kde se dolovala železná ruda. Mezi nevýznamnější události obce patří návštěva císaře Josefa II. roku 1766. Roku 1870 vznikl sbor dobrovolných hasičů. Roku 1900 byla zprovozněna železniční trať Teplice - Liberec se zastávkou ve Zdislavě. V roce 1906 získala obec znak a status městysu. Současný název dostala roku 1946 podle paní Zdislavy z Lemberka. V 70. letech 20. byla Zdislava přičleněna k sousední obci Křižany, ovšem v roce 1990 se opět osamostatnila.\nOd 19. října 2016 je Zdislava opět městysem Autorem nového znaku a vlajky je heraldik Stanislav Kasík.\n\n\nKe konci 18. století byla obec poutním místem, díky obrazu Panny Marie, který měl údajně zázračnou sílu a byl umístěn v kapli stojící na místě, kterému se dodnes říká \"U Obrázku\". Jiné zdroje hovoří o tom, že se jednalo o sochu Panny Marie z roku 1700, čemuž nasvědčují písemnosti z roku 1780.\n\nKromě silničního spojení na okolní obce Jítrava a Křižany prochází obcí železniční trať 086 z Liberce do České Lípy, nachází se zde také železniční zastávka. Autobusovou dopravu zajišťuje dopravce ČSAD Liberec.\n\n\n"}
{"id": "101289", "url": "https://cs.wikipedia.org/wiki?curid=101289", "title": "Epimetheus (měsíc)", "text": "Epimetheus (měsíc)\n\nEpimetheus je měsíc planety Saturn. Od Saturnu je vzdálen 151 422 kilometrů. Rozměry měsíce jsou 72×54×49 kilometrů. Hmotnost měsíce je 5,6×10 kilogramů. Objeven byl roku 1966 a objevitelem se stal Richard Walker. Byl pojmenován po Titánovi Epiméthovi. Doba jednoho oběhu kolem planety měsíci trvá 0,6942 dne a stejnou dobu potřebuje i měsíc na jednu otáčku kolem vlastní osy. Kolem Saturnu prolétá rychlosti 15,87 km/s. Epimetheus má slabé magnetické pole, které je rovno 15,7 Vo. Epimetheus obíhá kolem Saturnu po téměř identické oběžné dráze jako Janus. Jejich dráhy dělí pouhých 50 km. Jednou za čtyři roky se k sobě natolik přiblíží, že se vnitřní měsíc díky vzájemné přitažlivosti urychlí a putuje na vyšší oběžnou dráhu, vnější měsíc se naopak zpomalí a putuje na nižší oběžnou dráhu. \n"}
{"id": "101291", "url": "https://cs.wikipedia.org/wiki?curid=101291", "title": "Mimas (měsíc)", "text": "Mimas (měsíc)\n\nMimas je měsíc planety Saturn. Od Saturnu je vzdálen 185 520 kilometrů. Jeho poloměr je 196 kilometrů. Hmotnost měsíce je 3,80×10 kilogramů. Objeven byl roku 1789 a objevitelem se stal William Herschel. Je pojmenován po Mimasovi, synovi bohyně Gaie a boha Úrana.\n\nPrvní detailní poznatky o měsíci získala sonda Voyager 1, která pořídila snímky s rozlišením až 2 km. Ty byly později doplněny pozorováními provedenými sondou Cassini. Doba jednoho oběhu kolem planety měsíci je 0,942422 dne. Doba rotace je stejná a je tedy 0,942422 dne. Kolem planety obíhá rychlostí 14,32 km/s. Nepřehlédnutelnou dominantou měsíce je impaktní kráter na jeho povrchu, nazvaný po svém objeviteli Herschelovi.\n\nKráter má v průměru 130 km a je 10 km hluboký. Těleso, které svým dopadem kráter způsobilo, mělo průměr asi 10 km a příliš mnoho nechybělo k roztříštění měsíce po dopadu. Průměrná teplota povrchu je 73 K. Při tak nízké teplotě se led na povrchu měsíce stává velmi tvrdým a jeho tvar zůstává zachován po dlouhou dobu. Proto se impaktní krátery dochovaly od svého vzniku až do dnes.\n\n"}
{"id": "101293", "url": "https://cs.wikipedia.org/wiki?curid=101293", "title": "Tethys (měsíc)", "text": "Tethys (měsíc)\n\nTethys je měsíc planety Saturn. Od Saturnu je vzdálen 294 660 kilometrů. Jeho poloměr je 530 kilometrů. Hmotnost měsíce je 7,55×10 kilogramů. Objeven byl roku 1684 a objevitelem se stal Giovanni Domenico Cassini. Jeden oběh kolem planety měsíci trvá 1,887802 dne. Doba rotace je stejná a je tedy 1,887802 dne. Kolem planety obíhá rychlostí 11,36 km/s. Průměrná teplota povrchu je okolo 73 K. Tethys je korbitální s měsíci Calypso obíhajícím kolem jejího libračního centra L a Telesto obíhajícím kolem jejího libračního centra L.\n\n"}
{"id": "101299", "url": "https://cs.wikipedia.org/wiki?curid=101299", "title": "Telesto (měsíc)", "text": "Telesto (měsíc)\n\nTelesto je měsíc planety Saturn. Od Saturnu je vzdálen 294 660 kilometrů. Rozměry jsou 17×14×13 kilometrů. Hmotnost měsíce není známa. Objeven byl roku 1980 a objevitelem se stal Bradford A. Smith. Doba jednoho oběhu kolem planety měsíci je 1,8878 dne. Telesto je korbitální s měsíci Tethys kolem jejíhož libračního centra L obíhá a Calypso obíhajícím kolem libračního centra L měsíce Tethys. Doba rotace není známa.\n"}
{"id": "101300", "url": "https://cs.wikipedia.org/wiki?curid=101300", "title": "Thutmose I.", "text": "Thutmose I.\n\nThutmose I. () byl třetím staroegyptským faraonem , který vládl přibližně v letech 1504–1492 př. n. l. Na trůn usedl po smrti svého předchůdce Amenhotepa I. Jeho původ je nejasný, s největší pravděpodobností však nebyl synem Amenhotepa I. a svůj nástup na trůn legitimizoval sňatkem s Ahmose, jež byla dcerou Amenhotepa I. nebo jeho otce Ahmose I.\n\nBěhem své vlády podnikl válečná tažení do Levanty a Núbie, díky čemuž rozšířil Egyptskou říši jako nikdo před ním. Stejně jako jeho předchůdci se Thutmose I. zabýval stavěním chrámů a monumentů. Nejvíce se však věnoval výstavbě v Amonově chrámu v Karnaku, kde na jeho stavby dohlížel architekt Ineni.\n\nByl pravděpodobně prvním králem, který si postavil hrobku v Údolí králů, avšak tento primát může patřit i jeho předchůdci Amenhotepovi I. Byl pohřben v hrobce KV20 a později přesunut do hrobky KV38. Po vyloupení hrobky byly jeho ostatky za vlády 21. dynastie přemístěny do skrýše v Dér el-Bahrí. Nástupcem Thutmose I. se stal jeho syn Thutmose II., jehož po smrti vystřídala na trůně královna Hatšepsut, dcera Thutmose I.\n\nThutmosův původ je nejasný, neboť jeho otcem s největší pravděpodobností nebyl Amenhotep I. Jeho matkou byla Senseneb, která neměla královský původ a nejspíše byla nižší manželkou či konkubínou. Spojitost s předchozími faraony vede pravděpodobně přes jeho manželku Ahmose, jež byla označována titulem „velká královská manželka“ a nejspíše byla dcerou Ahmose I. a sestrou Amenhotepa I. Ovšem i její původ je obestřen řadou nejasností, neboť v žádných písemných pramenech nebyla označena jako královská dcera, což řadu historiků vede k tomu, že byla ve skutečnosti Thutmosovou sestrou.\n\nZa předpokladu, že byla královna Ahmose v příbuzenském vztahu s Amenhotepem I., je pravděpodobné, že jejich svazek vznikl za účelem zaručení Thutmosova nástupu na trůn. Tato teorie může být pravdivá ze dvou důvodů: Prvním z nich je Amenhotepova alabastrová bárka nalezená v Karnaku, na které se nacházelo jak Amenhotepovo, tak i Thutmosovo jméno. Tato bárka byla pravděpodobně postavena ještě za Amenhotepova života. Druhým důkazem pro tuto teorii je Thutmosův první syn Amenmos, kterého mu porodila jeho manželka královna Ahmose dávno předtím, než se stal králem. Amenmos byl vyobrazen na stéle pocházející ze čtvrtého roku Thutmosovy vlády, jak se účastní lovu nedaleko Mennoferu. Rovněž se stal „velkým vojenským velitelem svého otce“, a to nejpozději ve dvanáctém roce Thutmosovy vlády.\n\nS manželkou Ahmose měl Thutmose I. dalšího syna Wadžmose a dvě dcery, Hatšepsut a Neferubitej. Wadžmos zemřel dříve než jeho otec a Neferubitej zemřela ještě jako malé dítě. Thutmose I. měl ještě jednoho syna, a to se svojí další manželkou Mutnofret. Tento syn, který je znám jako Thutmose II., se stal jeho nástupcem a oženil se s jeho dcerou Hatšepsut. V záznamech pocházejících z období vlády Hatšepsut se královna zmiňuje, že její otec určil za své nástupce Thutmose II. a právě královnu Hatšepsut. Přesto je tento výrok považován za pouhou Hatšepsutinu propagandu, kterou chtěla legitimizovat svůj nárok na trůn, když po smrti manžela převzala vládu.\n\nObdobí Thutmosovy vlády lze odvodit od pozorování heliaktického východu hvězdy Sirius (den v roce, kdy hvězda poprvé vyjde nad obzor před východem Slunce), které proběhlo za vlády jeho předchůdce Amenhotepa I. Toto pozorování s největší pravděpodobností proběhlo v roce 1517 před. n. l., a to za předpokladu, že bylo provedeno z Vesetu, hlavního města tehdejší říše. Od tohoto data lze odvodit přibližný rok Amenhotepovy smrti a Thutmosův nástup na trůn, který proběhl přibližně v letech 1506 až 1504 př. n. l. Pokud by bylo pozorování prováděno z Mennoferu či Iunu, jak se menší část odborníků domnívá, Thutmose by usedl na trůn kolem roku 1526 př. n. l. Podle Manetha vládl Thutmose po dobu dvanácti let a devíti měsíců (nebo třinácti let). Thutmose I. tedy pravděpodobně vládl v letech 1506 až 1493 či 1504 až 1492 př. n. l. Za méně pravděpodobné je považováno období 1526 až 1513 př. n. l.\n\nPo nástupu Thutmose I. na trůn propukly v Núbii protesty proti egyptské nadvládě. Podle textů pocházejících z hrobky vojáka Ahmose, syna Abany, se Thutmose I. vydal po Nilu na jih, kde v bitvě osobně zabil núbijského krále. Tělo zabitého krále bylo následně pověšeno na příď lodě, kde zůstalo po celou cestu zpět do Vesetu. Ahmose, syn Abany, tento návrat z Kermy (království v Núbii) popsal následovně: „Jeho Veličenstvo se plavilo na sever, všechny země mu ležely u nohou a onen poražený núbijský lučištník byl pověšen hlavou dolů na přídi lodě Jeho Veličenstva, až dosáhlo Karnaku“. Na druhou výpravu do Núbie se Thutmose vydal přibližně ve třetím roce své vlády. Během ní nařídil u prvního nilského kataraktu prohloubit kanál, který zde nechal vybudovat faraon 12. dynastie Senusret III. Tato úprava umožnila snáze cestovat proti proudu řeky z Egypta do Núbie, což pomohlo k začlenění Núbie pod Egyptskou říši.\n\nV Tombu poblíž třetího nilského kataraktu nechal Thutmose vztyčit stélu, na které se zmiňuje o vybudování pevnosti v Tombu a rovněž popisuje vojenské úspěchy v oblasti třetího a čtvrtého kataraktu. Poté, co si zajistil kontrolu nad Núbií, vydal se na sever do oblasti Levanty. Během této válečné výpravy posunul severní hranice Egypta do takové vzdálenosti jako žádný jiný egyptský panovník před ním. Thutmose I. dokonce překročil řeku Eufrat a předpokládá se, že tento úspěch byl zaznamenán na stéle, kterou vztyčil nedaleko od města Karchemiš. Thutmose I. získal kontrolu nad oblastí Sýrie a syrská knížata egyptskému králi deklarovala věrnost. Avšak poté, co se král vrátil do Egypta, přestala platit tribut a začala stavět opevnění proti budoucím nájezdům.\n\nPři svém návratu z vítězného tažení se zastavil poblíž Nije v Sýrii, kde uspořádal lov na slony. Záznamy o této výpravě však pochází pouze z hrobek Ahmose, syna Abany, a Ahmose Pennechbeta, které byly postaveny až o desetiletí později za vlády Thutmose III. Dokumenty z období vlády Thutmose I., které by popisovaly toto tažení, se nedochovaly. Důvodem, proč se Thutmose I. nevydal dále na sever, byla síla mitannské armády, které si byl král dobře vědom. Mezi těmito národy došlo za jeho vlády pouze k několika ojedinělým incidentům a Thutmose spíše útočil na jejich vazaly. Egyptská armáda měla v té době zcela jistě mnohem méně válečných vozů než Mitanni.\n\nBěhem čtvrtého roku své vlády musel Thutmose čelit dalšímu povstání v Núbii. Při potlačování této rebelie posunul egyptské hranice ještě více na jih, o čemž svědčí nápisy nalezené jižně od Kurgusu, který se nacházel mezi čtvrtým a pátým kataraktem. Núbie se stala součástí Egyptské říše a na dalších pět set let ztratila svoji nezávislost.\n\nBěhem své vlády nechal Thutmose I. postavit mnoho různých staveb a monumentů. Nejvíce se však věnoval výstavbě v Amonově chrámu v Karnaku, kde na jeho stavby dohlížel architekt Ineni, který pracoval i pro faraonova předchůdce Amenhotepa I. Před jeho nástupem na trůn se Karnak pravděpodobně skládal pouze z dlouhé cesty vedoucí k centrálnímu nádvoří, kterou lemovalo množství svatyň určených pro sluneční bárku.\n\nZa Thutmosovy vlády však došlo k masivnímu rozšíření. Podél cesty vystavěl dva nové pylony (čtvrtý a pátý), rozšířil zdi a před pátým pylonem vztyčil dva stožáry. Mezi čtvrtým a pátým pylonem postavil hypostyl (sloupovou síň) se sloupy vyrobenými z cedrového dřeva. Za vlády Thutmose III. byly tyto dřevěné sloupy nahrazeny sloupy kamennými. Avšak nejméně dva sloupy nacházející se na severní straně byly nahrazeny již za vlády Thutmose I. Jeho dcera Hatšepsut nechala v hypostylové síni vztyčit dva své obelisky. Před čtvrtým pylonem vztyčil další čtyři stožáry a dva obelisky, přičemž jeden z nich nebyl popsán a stalo se tak až o padesát let později za vlády Thutmose III.\n\nKromě Karnaku stavěl Thutmose I. i v dalších tradičních lokalitách jako například na Elefantině, v Armantu, Ombu, Abydu, el-Hibe, Mennoferu či Gíze. V Abydu vztyčil stélu, která informovala o jeho darech Usirově chrámu, mezi kterými byly sochy a kultovní náčiní. Pozůstatky Thutmosových staveb byly taktéž nalezeny na území Horní a Dolní Núbie, konkrétně na ostrově Sai, v Semně, Buhénu, Aníbě, Kúbánu a Kasr Ibrímu. Pravděpodobně se však jednalo jen o menší cihlové stavby a stély.\n\nThutmose I. byl prvním králem, který byl prokazatelně pohřben v Údolí králů. Architekt Ineni byl tím, kdo byl pověřen výstavbou jeho hrobky a pravděpodobně i zádušního chrámu. Tento zádušní chrám však dosud nebyl nalezen. Je však možné, že byl začleněn do zádušního chrámu královny Hatšepsut v Dér el-Bahrí nebo byl při jeho výstavbě zbourán. Za Thutmosovu hrobku je považována KV38 v Údolí králů. V této hrobce byl nalezen žlutý kvarcitový sarkofág nesoucí jméno Thutmose I. Nicméně jeho tělo mohlo být za vlády Thutmose III. do této hrobky přesunuto z hrobky královny Hatšepsut (KV20), ve které byl rovněž nalezen sarkofág s jeho jménem.\n\nThutmose I. byl pravděpodobně původně pohřben v hrobce KV20, kterou později sdílel se svojí dcerou Hatšepsut. Jeho tělo bylo později přesunuto do hrobky KV38, kterou pro něj nechal postavit jeho vnuk Thutmose III. Thutmose I. byl pravděpodobně prvním králem, který si postavil hrobku v Údolí králů, avšak tento primát může patřit i jeho předchůdci Amenhotepovi I. Poloha hrobky KV20 byla známa již od napoleonské expedice v roce 1799. V roce 1844 byla částečně prozkoumána pruským egyptologem Karlem Richardem Lepsiem, jehož expedice však odkryla pouze vrchní pasáže. Nicméně v následujících letech byla hrobka zasypána sutí a kameny a na své další vyklizení čekala až do roku 1904, kdy se této úlohy zhostil Howard Carter. Ten strávil dva roky jejím vyklízením, aby následně mohl vstoupit do dvojité pohřební komory.\n\nMezi rozbitými hliněnými a kamennými nádobami nalezl dvě vázy vyrobené pro královnu Ahmose-Nefertari, které byly součástí původní pohřební výbavy krále Thutmose I. Na jedné z nich se nacházel nápis, který oznamoval, že ji vyrobil Thutmose II. jako památku na svého otce. Rovněž další nádoby, které nesly jméno Thutmose I., byly vyrobeny jeho synem a nástupcem Thutmosem II. Stejně tak tomu bylo v případě kamenných váz, které nechal Thutmos II. vyrobit pro svoji manželku Hatšepsut, která se po jeho smrti stala faraonem. Některé fragmenty již nesly její královské jméno „Maatkare“, což znamenalo, že tyto výrobky mohly být vyrobeny až poté, co se ujala vlády.\n\nCarter dále v pohřební komoře nalezl dva různé sarkofágy. Nacházel se zde krásně vyřezávaný sarkofág královny Hatšepsut, který byl otevřen a jeho víko bylo odhozené na podlaze. V současnosti je součástí sbírky Egyptského muzea v Káhiře. Druhý sarkofág byl převrácen na bok a jeho téměř nepoškozené víko bylo opřené o nedalekou zeď. Tento sarkofág byl darován Theodoru M. Davisovi jako poděkování za financování těchto vykopávek. Ten jej následně daroval bostonskému Muzeu výtvarných umění. Na tomto druhém kvarcitovém sarkofágu se původně nacházelo jméno „král Horního a Dolního Egypta, Maatkare Hatšepsut“., neboť byl vyroben právě pro královnu Hatšepsut. Ta se však rozhodla, že si pro sebe nechá vyrobit nový a tento darovala svému otci Thutmose I. Kameníci se tak pokusili vymazat původní nápisy, aby do něj mohli vytesat jména a tituly krále Thutmose I. Kvarcitový sarkofág měří na délku 213 cm, na šířku 91 cm a tloušťka jeho stěn je 12,7 cm. Na jeho stěnách se nachází text zaznamenávající Hatšepsutinu štědrost vůči jejímu otci:\n\nThutmose I. zde však po Hatšepsutině smrti nezůstal příliš dlouho. Thutmose III., který byl jejím nástupcem, se rozhodl, že svého dědečka znovu pochová do ještě velkolepější hrobky KV38, ve které byl nalezen další sarkofág, který mu daroval jeho vnuk. V textech nacházejících se na tomto sarkofágu vyhlašoval Thutmose III. svou náklonnost ke svému zesnulému dědečkovi. Avšak ani v této hrobce nebyl Thutmosovi dopřán věčný klid. Během 20. dynastie byla tato hrobka vyloupena, víko sarkofágu bylo rozbito a všechny královy cennosti a šperky byly odcizeny.\n\nThutmosovy ostatky se naposledy přesunuly na počátku 21. dynastie, kdy je vesetští kněží ukryli ve skrýši v Dér el-Bahrí, která se nacházela nedaleko zádušního chrámu královny Hatšepsut. Tato skrýš byla objevena v roce 1881 a obsahovala mumie dalších významných faraonů z období 18., 19., 20. a 21. dynastie. Původní Thutmosovu rakev si přivlastnil a následně použil faraon z 21. dynastie. Mumie Thutmose I. byla považována za ztracenou, avšak egyptolog Gaston Maspero přiřknul královi mumii, která je označovaná jako mumie #5283, jejíž rysy byly podobné ostatkům Thutmose II. a Thutmose III. Tato teorie byla podpořena dalším důkazem, podle kterého se použitá technika mumifikování používala během 18. dynastie v období po vládě faraona Ahmose I. Nicméně v roce 2007 tuto teorii vyvrátil egyptský egyptolog Zahi Hawass, když oznámil, že tělo patří přibližně třicetiletému muži, který zemřel po zásahu šípem do hrudi. Vzhledem k nízkému věku a způsobu úmrtí se tedy pravděpodobně nejedná o mumii krále Thutmose I.\n\n"}
{"id": "101301", "url": "https://cs.wikipedia.org/wiki?curid=101301", "title": "Všelibice", "text": "Všelibice\n\nVšelibice (německy ) je vesnice a spolu s dalšími 12 částmi též obec na severu Česka, v okrese Liberec, v Libereckém kraji. Tato obec Podještědí leží asi 4 km jihozápadně od Českého Dubu v údolí Malé Mohelky pod Ještědsko-kozákovským hřbetem. Žije zde  obyvatel.\n\nPrvní zmínka o vsi pochází z roku 1419. Vrchnostenská práva k obci držela v té době komenda v Českém Dubu. Obec stála na území kolonizovaném ve 13. století rodem Markvarticů. K těm patřili také Vartenberkové, kteří vlastnili okolí Českého Dubu v 16. století. Ve Všelibicích v té době stávala panská tvrz s dvorem. Ta však byla Adamovi z Vartenberka konfiskována roku 1547 za jeho účast na povstání proti Ferdinandu I. a poté zanikla. Všelibice se natrvalo staly součástí českodubského panství, když jej roku 1552 koupil Jan z Oprštorfu.\n\n\n\n"}
{"id": "101303", "url": "https://cs.wikipedia.org/wiki?curid=101303", "title": "Game over", "text": "Game over\n\nGame over (převzato z angličtiny) je závěrečný text implementovaný v mnoha počítačových hrách a videohrách oznamující konec hry.\n\nText původně oznamoval konec hry bez ohledu na to, zdali hráč zvítězil, nebo ne. Až později se začal plošně užívat jako oznámení neúspěchu, nezdaru.\n"}
{"id": "101304", "url": "https://cs.wikipedia.org/wiki?curid=101304", "title": "Kostel svatého Vavřince (Kožlany)", "text": "Kostel svatého Vavřince (Kožlany)\n\nKostel svatého Vavřince v Kožlanech je původně gotický, barokně přestavěný jednolodní farní kostel.\n\nKostel stojí v dominantní poloze ve východní, původní části městečka. Postaven byl pravděpodobně v letech 1240–50 za vlády krále Václava I. Poprvé je připomínán v roce 1283, kdy se stal farním kostelem. V roce 1430 byl kostel zničen Tábority a opravy se dočkal až za pánů Týřovských. V roce 1571 byl kostel opravován a po opravě zůstal zachován jen presbytář a zdi v základech. V roce 1769 kostel vyhořel a byl následně barokně přestavěn. Další požár hrozil 1. července 1897, kdy do kříže na věži uhodil blesk. Ačkoliv se samotný elektrický výboj zastavil a roztříštil o největší z bání věže, dokázal zahřát kovové části konstrukce věže natolik, že asi po 8 minutách začaly nad báň stoupat malé obláčky a po další chvíli první plameny. Věž kostela byla však rychle uhašena.\n\nKostel je orientován k východu. Mírně užší presbytář s trojbokým závěrem je připojen k obdélné lodi, k jejíž západní stěně přiléhá čtyřboká věž. Před severním průčelím, které směřuje k městečku, je pravoúhlá předsíň, k jižní straně presbytáře přiléhá obdélná sakristie.\n\nGotický presbytář, který patrně pochází z 2. poloviny 14. století, je sklenut křížovou klenbou; vítězný oblouk a okna jsou hrotitá. Vítězný oblouk, klenba a stěny presbyteria jsou bohatě vyzdobeny původními gotickými malbami z poloviny 14. století znázorňujícími proroky a zemské patrony. Fresková výzdoba byla objevena v roce 1949 a v roce 1952 byla odborně restaurována Františkem Fišerem. Presbytář je zastřešen sedlovou střechou s valbami nad závěrem, z hřebene vyrůstá osmiboký sanktusník s cibulovou stříškou.\n\nObdélná loď kostela ve stěnách skrývá zbytky gotického zdiva. Loď má plochý strop, v západní části je kruchta podepřená dvěma dřevěnými sloupy. Věž je zastřešena cibulovou bání s osmibokou lucernou, nad níž je cibulová stříška s hrotnicí, makovicí a křížem.\n\nHlavní novogotický oltář nese barokní obraz sv. Vavřince od Petra Brandla. Barokní boční oltáře byly do kožlanského kostela přeneseny ze zrušeného dominikánského kláštera v Plzni. V kostele jsou náhrobníky Týřovských, v předsíni pak náhrobníky kožlanských farářů z let 1801 a 1816.\n\nKostel je obklopen zrušeným hřbitovem, na kterém stojí socha sv. Jana Nepomuckého z roku 1737. Na východní straně předsíně stojí socha Madony, na západní straně socha sv. Josefa.\n\n\n"}
{"id": "101307", "url": "https://cs.wikipedia.org/wiki?curid=101307", "title": "Nahrávky hudebních skladeb", "text": "Nahrávky hudebních skladeb\n\nPod výrazem nahrávky hudebních skladeb nutno chápat zvukové záznamy interpretací skladeb. Na rozdíl od hudebních alb jde v těchto případech o jednotku, jejíž základní program se neodvíjí od média nahrávání (gramofonová deska, kompaktní disk, atd.), ale od obsahu jako takového.\n"}
{"id": "101308", "url": "https://cs.wikipedia.org/wiki?curid=101308", "title": "Musíme si pomáhat", "text": "Musíme si pomáhat\n\nMusíme si pomáhat je české filmové drama režiséra Jana Hřebejka a scenáristy Petra Jarchovského z roku 2000. Odehrává se za německé okupace českých zemí během 2. světové války a popisuje hrdinství rodiny, která schovávala doma židovského uprchlíka z koncentračního tábora. Film získal pět Českých lvů a byl mezi pěti nominovanými na Oscara za nejlepší zahraniční film.\n\nPetr Jarchovský později pro Divadlo Na Jezerce předělal film do stejnojmenného divadelního představení.\n\nAutomobil s řidičem a dvěma cestujícími zastavuje u cesty a pasažéři se jdou vymočit. Totéž udělá i řidič, ale trvá mu to déle a muži mu jakoby naschvál chtějí ujet. Řidič s rozepnutým poklopcem klopýtá za automobilem, než se nad ním slitují a zastaví mu. Řidič je český Němec a jmenuje se Horst Prohaska, cestujícími jsou Josef Čížek a mladý Žid David Wiener. Čížek je zaměstnán u rodiny Wienerů, Prohaska tam pracuje také na nižší pozici. \nRodina Wienerů je nucena vystěhovat se ze svého honosného domu. U vystěhování asistuje Prohaska, nyní kolaborant s nacisty. David prozradí Čížkovi, že v pracovně zůstala v tajné skrýši část šperků a že je může vyzvednout, kdyby bylo nejhůř. Nikomu jinému to neprozradil. Wienerovi se stěhují do domu k Čížkům.\nWienerovi musí nastoupit na transport do koncentračního tábora Terezín. David se loučí s manželkou Josefa Čížka a říká jí, že podle tetina dopisu z Terezína je o ně dobře postaráno, jenom jim není jasné, proč psala, že strýc Otto kašle, když už je 15 let po smrti.\nDavidu Wienerovi se podařilo ještě s jedním mužem uprchnout z koncentračního tábora v Polsku (kam byli posláni z Terezína, poté uplatili vojáka SS) a vrátit se domů. Potřebuje pomoci, ale lidé mají strach. Když jej na ulici spatří bývalý soused, okamžitě se na něj pokusí zavolat německého vojáka na sajdkáře: \"„Jude ist hier! (Je tady Žid!)“\" Německý voják ho ale neslyší a jede pryč. David se ukryje v bývalém domě své rodiny. \n\nPenzionovaný Josef Čížek (Bolek Polívka) se zatím během války snaží spolu se svou ženou Marií (Anna Šišková) přežívat v co největší tichosti. Jednoho dne mu vlezlý Prohaska prozradí, že do domu po Wienerech se nastěhují noví obyvatelé. Josef si je vědom slibu, je mu jasné, že se musí do domu vypravit a vzít ukryté šperky. Tam narazí v noci na Davida, kterého se nakonec rozhodne u sebe skrýt v tajné spíži. Mladý Wiener Čížkovi a jeho ženě slíbí, že dalšího dne odejde. Má se setkat s druhým uprchlíkem za městem. Josef jej tam odveze vypůjčeným automobilem a když druhý muž dlouho nejde, rozhodne se David pokračovat v cestě sám. Čížek svádí vnitřní boj a nakonec se rozhodne Davidovi pomoci a ukrýt ho doma na delší dobu. První odhalení (a popravu za ukrývání uprchlíka) riskuje již při zpáteční cestě, kdy jej zastaví německý důstojník a požádá ho o klíč k opravě svého vozu Tatra 87. Má štěstí, k odhalení Davida ukrytého v kufru automobilu nedojde. Po zbytek války pak musí Čížek tolerovat chování Prohasky (Jaroslav Dušek), který je sice Čížkovým známým, ale na návštěvy chodí kdy se mu zlíbí, a především kvůli jeho manželce Marii. Zároveň se jednoho dne (když náhodou zaslechne přes okapovou rouru hovor) dozví, že Čížkovi někoho ukrývají, ale neudá je. David vypráví Marii o zkušenostech z koncentračního tábora, kde bylo jeho sestře nabídnuto místo u ženského oddílu Sonderkommandos. Musela by ale ukázat bezcitnost a své rodiče ubít k smrti. David byl svědkem scény, kdy rodiče prosili sestru, aby to udělala (aby sama měla větší naději přežít). \n\nProhaska pak Čížkovi nabízí práci při sepisování majetku zabaveného Židům. Ten se zpočátku brání, ale nakonec ji i na popud manželky přijme (zmenší tak podezření), ačkoli si poté někteří jeho sousedé odplivují, když jej vidí. Díky tomu je také podezírán z kolaborace. Události postupně směřují k předvídatelným liniím (Prohaska vezme Marii za zády Josefa na výlet, kde se jí snaží svést, což je Marii nepříjemné) i neočekávaným zvratům. Kepke se po ztrátě nejmladšího neplnoletého syna zhroutí, ten byl totiž obviněn z dezerce a zastřelen, Prohaska chce nastěhovat Kepkeho k Čížkům, což Marie odmítá, údajně je těhotná. Dokáže být natolik přesvědčivá, že jí Josef (na rozdíl od Horsta) uvěří a naštve se na ni. Myslí si, že mu zahla (on sám je infertilní). Není to pravda, ale když se údajné těhotenství provalí, Čížek si uvědomuje, že jejich jedinou nadějí je si dítě pořídit. Snaží se přimět Marii k souloži s Davidem. Pro Marii je to těžko přijatelné, ale nakonec se nechá mladým Wienerem oplodnit. Později se Horst Prohaska Marii omluví za své chování a nakonec všem zachrání život, když při německé razii využije svého vlivu a zabrání německému veliteli v prohlídce domu, kde žijí.\nOsvobození republiky. Jsou pořádány pogromy na německé obyvatelstvo a kolaboranty. Marie bude brzy rodit a Josef se vydává do ulic sehnat doktora. Dr. Fischer je ale odvážen odbojáři pryč a Čížek jde až na velitelství. Tam je obviněn jedním ze spoluobčanů, že je také kolaborant. Hájí se tím, že zachránil jednoho židovského muže, kterého navíc místní znají. Kapitán svolí, aby s nimi šel doktor. Čížek jej nemůže najít, ale když vidí zajatého a zmláceného Horsta Prohasku, řekne, že on je doktor. Místní člen domobrany, který ho zná, mlčí. U Čížků doma musí Horst pomoci s porodem a Josef nemůže najít Davida, který se ukryl jinam. Kapitán má za to, že si vše vymyslel a odvádí ho ke zdi, kde jej hodlá popravit zastřelením. V ten moment se objeví David a zachrání ho tak před smrtí. David řekne kapitánovi, že Prohaska je slušný člověk. Místní obyvatel, který je zde s vojenskou patrolou pak podotkne, že Prohaska je jedním z nich.\n\nV závěrečném epilogu tlačí Čížek kočárek s Davidovým dítětem po ulicích rozbombardovaného města. Ve snové představě vidí u jednoho stolu piknikovat společně pana Wienera s manželkou a dcerou (mrtvi, o nich mluvil David) a Kepkeho nejmladšího syna (zastřelen za dezerci) a společně s nimi je tam i pes od sousedky (kterého Němci odstřelili při razii). Josef vytahuje z kočárku polonahé dítě a ukazuje jim ho. Lidé u stolu se na něj usmívají.\n\n"}
{"id": "101312", "url": "https://cs.wikipedia.org/wiki?curid=101312", "title": "Apollónios z Rhodu", "text": "Apollónios z Rhodu\n\nApollónios z Rhodu, řecky (270 př. n. l. – po r. 245 př. n. l.), byl antický řecký básník helénistického období. Působil v knihovně v Alexandrii a později na Rhodu. Je znám epickou básní Argonautika, vyprávějící příběh Iásóna a Argonautů a cestě za Zlatým rounem.\n\nNarodil se v Alexandrii za vlády Ptolemaia II. Vstoupil do Alexandrijského Múseia, kde se stal žákem Kallimacha z Kyrény, básníka a správce knihovny. Rozdíl v jejich básnickém zaměření (Kallimachos se soustředil na krátké epigramy a elegie, kdežto Apollónia zajímala tvorba epická), vedl k dlouhotrvající roztržce mezi oběma básníky. Vzájemný antagonismus se promítl i do jejich díla.\n\nPři svém prvním pobytu v Alexandrii započal práci na svém stěžejním díle Argonautica. Jeho raná podoba však nebyla dobře přijata Kallimachem a jeho obdivovateli. Apollónios proto opustil Alexandrii a odešel na ostrov Rhodos, kde své dílo přepracoval. Právě na Rhodu získal uznání, což mu umožnilo vrátit se mezi lety 270–265 př. n. l. zpět do Alexandrie k mnohem uznávanějšímu společenství učenců a básníků. Z vděčnosti vůči městu, které jej přijalo za vlastního, změnil Apollónios svůj přídomek na „Rhodský“.\n\nV Alexandrii jej Ptolemaios II. jmenoval na místo správce Múseia, kde se stal nástupcem Zenodótovým. Jako nejuznávanější učenec Alexandrie byl vybrán za dětského vychovatele Ptolemaia III. Ačkoliv některé prameny uvádějí, že zůstal v čele Alexandrijské knihovny do své smrtí, pravděpodobnější je, že se někdy v letech 246/245 př. n. l. svého úřadu vzdal a odstěhoval se zpět na Rhodos, kde zůstal až do své smrti. Potom, co odešel, Ptolemaios III. jmenoval na jeho místo Eratosthena z Kyrény.\n\nApollóniova Argonautika se v mnoha ohledech liší od řecké epiky reprezentované Homérem, ačkoliv z ní autor bezpochyby vycházel. Argonautika je mnohem kratší. Její čtyři knihy obsahují méně než 6 000 řádků, zatímco Illias jich obsahuje více než 15 000. V tomto ohledu byl možná Apollónios ovlivněn Kallimachovou stručností, nebo Aristotelovým požadavkem na kratší díla, která je možno vyslechnout během jednoho sezení, čemuž Argonautika vyhovuje.\n\nDílo se od starých eposů liší též v postavě Iásóna, který je slabší a lidštější, než postavy ve starých eposech. Také etika postav se více blíží lokálním normám helénistické reality, což platí i o mnoha dalších obsažených tématech oblíbených v helénistickém básnictví. Apollónios si také vybral méně šokující verzi mýtu, když například Médeia pouze přihlíží Apsyrtovu zavraždění, namísto aby jej zabila sama. Bohové jsou relativně odtažití a do děje většinou nezasahují. To odpovídá helénistickému trendu racionalizace alegorizace náboženství. Témata lásky mezi mužem a ženou (Iásón) jsou zpracována do větší hloubky, než homosexuální vztahy (Hyla a Hérakla), což odpovídá dalšímu z trendů helénistické literatury. Mnozí kritici hodnotí téma lásky mezi Iásónem a Médeiou ve třetí knize jako nejlépe napsanou a pozoruhodnou část eposu.\n\nNázory na velikost tohoto díla se liší. Zatímco Longinus a Quintilianus je hodnotí jako průměrné, mnozí jiní římští básníci, kteří se nechali Apollóniovým dílem ovlivnit, je hodnotí podstatně výše.\n"}
{"id": "101314", "url": "https://cs.wikipedia.org/wiki?curid=101314", "title": "Feminacistka", "text": "Feminacistka\n\nPojem feminacistka (anglicky \"femi-nazi\") zpopularizoval konzervativní americký talkmaster Rush Limbaugh (The Rush Limbaugh Show). V angličtině je slovo nazi všeobecně používáno k označení osoby, která je netolerantní, dogmatická, má totalitní názory. \n\nJako feminacistky označoval Limbaugh ty feministky, které on osobně považoval za nejvíc nenávistné. Podle Limbaugha „feminacistka je žena, pro kterou je v životě nejdůležitější vidět, resp. dosáhnout, aby bylo co nejvíce interrupcí“.\n\nLimbaugh používal ale výraz „feminacistka“ i v diskuzích o feministických aktivitách, které nebyly v přímé souvislosti s interrupcemi. Všeobecně používal tento výraz pro ženy, jejichž životním stylem se stal radikální feminismus a které si vysloužily název „feminacistka“ svými extrémními názory a akcemi. Mezitím zdomácněl tento výraz mezi odpůrci feminismu jako pejorativní označení, které ukazuje paralelu mezi nacismem a feminismem, často se silnou variabilitou obsahu.\n\nV diskuzích bývá pojem používán ve své rétorické podobě jako napadání „argumentum ad hominem“. Ve své ironické podobě označuje tento pojem radikální feministky jako zlostiplné, netolerantní a diskriminující každého, kdo není stejný jako ony samy.\n"}
{"id": "101315", "url": "https://cs.wikipedia.org/wiki?curid=101315", "title": "Arabové", "text": "Arabové\n\nArabové jsou etnická skupina semitského původu rozšířená především v severní Africe a na Blízkém východě.\n\nCelková populace Arabů čítá kolem 420–450 milionů lidí. U některých skupin je příslušnost k Arabům sporná (libanonští maronité, Súdánci atd.) Skupina je definována několika alternativními způsoby, při nichž často hrají roli i jiné než etnické ohledy (např. náboženské). Většina Arabů se hlásí k islámu, menší část pak ke křesťanství.\n\nZeměmi arabského světa jsou především Maroko, Mauritánie, Alžírsko, Libye, Egypt, Súdán, Saúdská Arábie, Jemen, Omán, Spojené arabské emiráty, Kuvajt, Katar, Bahrajn, Libanon, Jordánsko, Sýrie, Irák a Palestinská autonomní území.\n\nNejstarší pojmenování etnika jako \"arabi\" (\"arubu\" ap.) jsou doložena v asyrských textech z první poloviny 1. tisíciletí př. n. l., nejstarší zpráva pochází z doby Salmanassara III. (9. století). Jednalo se o kočovné a polokočovné kmeny, které žily v oázách ve stepních a pouštních oblastech na Předním východě a používaly velbloudy. Byli ochránci karavan na důležitých cestách mezi Mezopotámií a Středozemním mořem, ale také podnikali loupežné nájezdy na území Asýrie a později Novobabylonské říše. Vnitřní uspořádání kmenů není zcela jasné, arabské „královny“ snad byly dědičné představitelky světské i náboženské moci a v době války určovaly vojenské velitele, které Asyřané nazývali „králi“. V jižní Arábii byla nejvýznamnější země a národ Sába s centrem v Máribu (dnešní Jemen). O civilizační úrovni svědčí kromě architektury (chrámy, mauzoleum) náročný zavlažovací systém, který fungoval od 5. století př. n. l. až do 6. století n. l.\n\nZásadním a trvalým způsobem ovlivnilo dějiny Arabů vystoupení Mohameda a založení nového náboženství, islámu, na počátku 7. století n. l. Díky islámské expanzi se Arabové stali dominantním etnikem v celém jižním Středomoří a dalších přilehlých oblastech. Následně v 8.–13. století nastává zlatý věk arabsko-islámské kultury a arabské vědy. Od konce 13. století se dominantní mocností ve středozemní islámské oblasti stala Osmanská říše pod nadvládou turkických Osmanů, zatímco z Pyrenejského poloostrova bylo arabské panství vytlačeno reconquistou.\n\nNovou proměnou prošly arabské oblasti od 19. století, kdy dochází k oslabení Osmanské říše a kolonizaci arabských území zejména britským impériem a Francií. Probuzený arabský nacionalismus našel uplatnění v době dekolonizace, zejména po druhé světové válce. Snahy o realizaci panarabské myšlenky, sjednocení všech Arabů do jednoho národního státu na etnickém, nikoli náboženském principu, však od dob Husajna ibn Alí al-Hášimího naráží na složitou problematiku a rozlehlost islámského a arabského světa.\n\nNásledující tabulka obsahuje počet Arabů žijících v diaspoře v jednotlivých zemích.\n\n"}
{"id": "101316", "url": "https://cs.wikipedia.org/wiki?curid=101316", "title": "Stasínos z Kypru", "text": "Stasínos z Kypru\n\nStasínos z Kypru byl starověký řecký básník archaického období ( pravděpodobně 6. století př. n. l.).\n\nBásníkovým rodištěm byl pravděpodobně Kypr.\n\nPodle některých pramenů jsou mu připisovány epické básně Kyprie (Pindaros uvádí, že mu byly věnovány jeho tchánem Homérem). Kyprie se také věnovaly Trojské válce, jako Ilias, ale kvalitou byly na nesrovnatelně nižší úrovni. Vyprávěly události od sporu tří bohyň po první léta války. Básně byly složeny v daktylském hexametru. Zachovaly se pouze v padesáti řádcích.\n\nKyprie jsou alternativně připisovány Hégesínu ze Salamíny nebo Kypriovi z Halikarnassu.\n\n"}
{"id": "101319", "url": "https://cs.wikipedia.org/wiki?curid=101319", "title": "Karel Ančerl Gold Edition", "text": "Karel Ančerl Gold Edition\n\nKarel Ančerl Gold Edition je řada reedic nahrávek, které český dirigent Karel Ančerl natočil s Českou filharmonií, publikovaná vydavatelstvím Supraphon v letech 2002–2005. Za tento komplet získal Supraphon v roce 2006 jednu z nejprestižnějších cen v oblasti hudebních nahrávek, Grand Prix du Disque de l'Académie Charles Cros\n\n\n"}
{"id": "101321", "url": "https://cs.wikipedia.org/wiki?curid=101321", "title": "Hégésínos ze Salamíny", "text": "Hégésínos ze Salamíny\n\nHégésínos ze Salamíny byl antický řecký básník archaického období (pravděpodobně 6. století př. n. l.).\n\nBásníkovým rodištěm byl pravděpodobně Kypr.\n\nPodle některých pramenů jsou mu připisovány epické básně Kyprie. Kyprie se také věnovaly Trojské válce, jako Ilias, ale kvalitou byly na nesrovnatelně nižší úrovni. Vyprávěly události od sporu tří bohyň po první léta války. Básně byly složeny v daktylském hexametru. Zachovaly se pouze v padesáti řádcích. \n\nKyprie jsou alternativně připisovány Stasínovi z Kypru nebo Kypriovi z Halikarnassu.\n\n"}
{"id": "101322", "url": "https://cs.wikipedia.org/wiki?curid=101322", "title": "Kypriás z Halikarnassu", "text": "Kypriás z Halikarnassu\n\nKypriás z Halikarnassu byl antický řecký básník archaického období (pravděpodobně 6. stol. př. n. l.).\n\nPodle některých pramenů jsou mu připisovány epické básně Kyprie. Kyprie se také věnovaly Trojské válce, jako Ilias, ale kvalitou byly na nesrovnatelně nižší úrovni. Vyprávěly události od sporu tří bohyň po první léta války. Básně byly složeny v daktylském hexametru. Zachovaly se pouze v padesáti řádcích. \n\nKyprie jsou alternativně připisovány Stasínovi z Kypru nebo Hégesínu ze Salamíny.\n\n"}
{"id": "101325", "url": "https://cs.wikipedia.org/wiki?curid=101325", "title": "Calypso (měsíc)", "text": "Calypso (měsíc)\n\nCalypso je měsíc planety Saturn, který byl objeven roku 1980 skupinou astronomů Pascuem, Seidelmannem, Baumem a Curriem pomocí pozemního pozorování. V roce 1983 byl měsíc oficiálně pojmenován Calypso z řecké mytologie, které nahradilo původní jméno 1980 S 25. V řeckém bájesloví je jméno Kalypsó název mořské nymfy.\n\nOd Saturnu je vzdálen 294 660 kilometrů. Rozměry jsou 17×11×11 kilometrů. Hmotnost měsíce není známa. Doba jednoho oběhu kolem planety měsíci trvá 1,8878 dne. Calypso je korbitální s měsíci Tethys kolem jejíhož libračního centra L obíhá a Telesto obíhajícím kolem libračního centra L měsíce Tethys. Doba rotace není známa.\n"}
{"id": "101327", "url": "https://cs.wikipedia.org/wiki?curid=101327", "title": "Dione (měsíc)", "text": "Dione (měsíc)\n\nDione je měsíc planety Saturn. Od Saturnu je vzdálen 377 400 kilometrů. Jeho poloměr je 560 kilometrů. Hmotnost měsíce je odhadována na 1,05×10 kg. Objeven byl roku 1684 a objevitelem se stal Giovanni Domenico Cassini. Doba jednoho oběhu kolem planety měsíci je 2,736914742 dne. Doba rotace je stejná a je rovna 2,736914742 dne. Povrch je poset mnoha krátery, které mohou být až 35 km velké. Dione je koorbitální s měsíci Polydeuces obíhajícím kolem jejího libračního centra L a Helene obíhajícím kolem jejího libračního centra L.\n"}
{"id": "101332", "url": "https://cs.wikipedia.org/wiki?curid=101332", "title": "Riddick: Kronika temna", "text": "Riddick: Kronika temna\n\nRiddick: Kronika temna (v originále The Chronicles of Riddick) je americký science fiction film, horor z roku 2004. Jedná se o pokračování filmu \"Černočerná tma\". Režíroval jej David Twohy a v hlavních rolích hráli Vin Diesel, Karl Urban a Judi Dench.\n\n\"The Chronicles of Riddick\" (bez podtitulu) je aktuální jméno filmu. Universal se však rozhodl, použít jej jako souhrnný název pro jakýkoli film, týkající se Riddicka. Proto bylo nové vydání \"Černočerná tma\" z roku 2004 (v originále \"Pitch Black\") přejmenováno na \"The Chronicles of Riddick: Pitch Black\" (pouze na obalu, ve filmu zůstal původní název) a počítačová hra byla nazvána The Chronicles of Riddick: Escape from Butcher Bay, pokračování úspěšného titulu Escape from Butcher Bay se jmenuje The Chronicles of Riddick: Assault on Dark Athena.\n\nHlavní hrdina Richard B. Riddick létá pět let po okrajových planetách na okraji naší galaxie a je stále hledán najatými žoldnéři, kteří jej chtějí dostat. Dostane se při svých cestách na planetu Helion, kde je vyspělá civilizace napadena armádou Necromongerů lorda Marshala.. Riddick je zajmut, uvržen do podzemního vězení, kde se potkává se svou známou Kyrou. Nakonec se střetne v rozhodujícím souboji s lordem Marshalem na jeho necromongerské lodi.\n\n"}
{"id": "101333", "url": "https://cs.wikipedia.org/wiki?curid=101333", "title": "Riddick", "text": "Riddick\n\nRiddick je americký akční sci-fi film z roku 2013. Jedná se o třetí díl filmové série Riddick. Režisérem je David Twohy a jako v předchozích dílech hlavní postavu hraje Vin Diesel.\n"}
{"id": "101334", "url": "https://cs.wikipedia.org/wiki?curid=101334", "title": "Helene (měsíc)", "text": "Helene (měsíc)\n\nHelene je měsíc planety Saturn. Od Saturnu je vzdálen 377 400 kilometrů. Rozměry měsíce jsou 18×16×15 kilometrů. Hmotnost měsíce není známa. Objeven byl roku 1980 a objeviteli se stali Pierre Laques a Jean Lecacheux. Doba jednoho oběhu kolem planety měsíci je 2,7369 dne. Doba rotace není známa. Helene je korbitální s měsíci Dione kolem jejíhož libračního centra L obíhá a Polydeuces obíhajícím kolem libračního centra L měsíce Dione. Tento malý satelit se sondě Cassini podařilo v roce 2011 nafotit z pouhých 6 968 km.\n"}
{"id": "101340", "url": "https://cs.wikipedia.org/wiki?curid=101340", "title": "Rhea (měsíc)", "text": "Rhea (měsíc)\n\nRhea je měsíc planety Saturn. Od Saturnu je vzdálen 527 040 kilometrů. Jeho poloměr je 764 kilometrů. Hmotnost měsíce je odhadována na 2,49×10 kg. Objeven byl roku 1672 a objevitelem se stal Giovanni Domenico Cassini. Doba jednoho oběhu kolem planety měsíci je 4,517500436 dne. Doba rotace je stejná a je rovna 4,517500436 dne. Teploty na povrchu měsíce se pohybují v rozmezí 53 až 99 K.\n\nV roce 2008 vědci zjistili, že Rhea, jako snad jediný měsíc v sluneční soustavě, by měla mít kolem sebe trojitý prstenec z prachu. Další pozorování však toto nepotvrdila.\n\nV roce 2010, po blízkém průletu sondy Cassini (necelých 100 km nad povrchem měsíce), se potvrdil předpoklad vědců: bylo zjištěno, že Rhea má slabou atmosféru tvořenou ze 70 % kyslíkem a ze 30 % oxidem uhličitým. Ve srovnání se Zemí je však atmosféra Rhey 5biliónkrát řidší.\n"}
{"id": "101343", "url": "https://cs.wikipedia.org/wiki?curid=101343", "title": "Stopslovo", "text": "Stopslovo\n\nJako stopslova se při počítačovém zpracování přirozeného jazyka označují slova, které se v daném jazyce vyskytují často, ale nenesou žádnou významovou informaci, mají zpravidla pouze syntaktický význam. Typicky se jedná o spojky, předložky atp. Seznam takových slov (též označovaný jako negativní slovník) používají plnotextové vyhledávače a při sestavování indexu tato slova zcela ignorují, neboť jsou pro vyhledávání neužitečná.\n\nI při jiných formách počítačového zpracování textových dokumentů se stopslova často vypouštějí, neboť tak dojde jak ke zmenšení zpracovávaného dokumentu, tak i ke zkrácení doby nutné pro jeho zpracování.\n\nPři použití lemmatizace může slovník obsahovat pouze základní tvary, v opačném případě musí obsahovat všechny používané tvary stopslov.\n\nV češtině mezi stopslova mohou být zařazeny např. spojky (\"a, aby, ale, ani\", …), předložky (\"na, pro, u\", …), zájmena (\"její, my, on\"), málovýznamová slovesa (\"být, mít\"). V jiných jazycích patří mezi typická stopslova také určité a neurčité členy. V konkrétních kontextech často mezi stopslova bývají zařazena slova v daném kontextu příliš častá (např. při vyhledávání na WWW tak jsou často ignorována slova jako \"www\" či \"com\").\n\nZa vynálezce stopslov bývá považován Hans Peter Luhn.\n\n"}
{"id": "101344", "url": "https://cs.wikipedia.org/wiki?curid=101344", "title": "Nottingham Forest FC", "text": "Nottingham Forest FC\n\nNottingham Forest FC (celým názvem: Nottingham Forest Football Club) je anglický fotbalový klub, který sídlí ve městě Nottingham v nemetropolitním hrabství Nottinghamshire. Založen byl v roce 1865. Největším úspěchem je dvojnásobné za sebou jdoucí vítězství v PMEZ, předchůdce dnešní Ligy mistrů (v sezónách 1978/79 a 1979/80). Od sezóny 2009/10 působí v EFL Championship (2. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu City Ground s kapacitou 30 445 diváků.\n\nNejvětší úspěchy měl klub pod vedením manažera Briana Clougha. Ten nastoupil na stadion City Ground v lednu 1975, kdy se Forest potáceli ve druhé polovině tabulky druhé ligy. V sezoně 1976/77 tým postoupil do nejvyšší soutěže a rok nato oslavil titul v první lize. Největšími hvězdami týmu byli brankář Peter Shilton, stoperská dvojice Kenny Burns-Larry Lloyd, záložníci Archie Gemmill, John Robertson a útočníci Tony Woodcock a Peter Withe.\n\nV únoru roku 1979 Forest koupili z Birmingham City FC útočníka Trevora Francise a zaplatili za něj jako první klub v historii jeden milion liber. Tým v té době úspěšně účinkoval v Poháru mistrů evropských zemí, který v květnu vyhrál. Trofej rok nato obhájil a stal se i vítězem evropského Superpoháru. Brian Clough pracoval v Nottinghamu až do roku 1993, kdy odešel do důchodu. Pod jeho vedením hráli i další vynikající fotbalisté jako Stuart Pearce, Roy Keane, Neil Webb, Des Walker a další.\n\nForest se dařilo i v polovině 90. let, v sezoně 1994/95 obsadili třetí příčku v Premier League a v nadcházejícím roce se dostali do čtvrtfinále Poháru UEFA. V dalších letech ovšem přišel úpadek, spojený nejprve se změnou vlastníka v roce 1997, poté i špatným výběrem manažerů. V květnu 2006 se manažerem stal Colin Calderwood. Na druhý pokus, na jaře 2008, se mu klub podařilo vrátit do The Championship. V této soutěž se ale projevila Calderwoodova nezkušenost, ať už při výběru posil nebo při vedení zápasů, a tak byl po sérii špatných výsledků po vánocích 2008 odvolán. Jeho nástupcem se stal bývalý manažer Derby County a Preston North End Billy Davies. 2. října 2011 po domácí porážce od Birminghamu 1:3 rezignoval na pozici manažera Steve McClaren. Pod jeho vedením získal Nottingham Forest v deseti ligových utkáních pouhých osm bodů. Klub posléze opustil jako předseda Nigel Doughty. Mužstvo dovedl k záchraně manažer Steve Cotterill.\n\nNovým majitelem se v červenci 2012 stal kuvatský byznysmen Fawaz Al-Hasawi. Pod jeho vedením se v klubu vystřídalo značné množství trenérů – od léta 2016 vede první mužstvo Francouz Philippe Montanier.\n\n\n\n\nZdroj: \n\n\n\nZdroj: \n\n"}
{"id": "101345", "url": "https://cs.wikipedia.org/wiki?curid=101345", "title": "Hyperion (měsíc)", "text": "Hyperion (měsíc)\n\nHyperion je měsíc planety Saturn. Jeho rozměry jsou 180×140×112,5 kilometrů a od Saturnu je vzdálen průměrně 1 481 100 km.\n\nDoba jednoho oběhu kolem planety je 21,2766088 dne. Rotace Hyperionu je chaotická.\n\nHmotnost měsíce je odhadována na 1,77×10 kg. Hyperion má – jako prakticky všechny podobně velké Saturnovy měsíce – velmi nízkou hustotu. Ta je 0,56 g/cm a je tedy přibližně poloviční, než je hustota vody. Tato hodnota ukazuje na to, že je složen převážně z ledu jen s malou příměsí hornin a že je velmi pórovitý.\n\nOproti jiným podobným měsícům má však nízké albedo (odrazivost světla), což naznačuje, že jeho povrch je pokryt aspoň slabou vrstvou tmavého materiálu.\n\nHyperion objevili roku 1848 američtí astronomové W. a G. Bond a nezávisle na nich i britský astronom William Lassell. Pojmenován byl podle Hyperiona, jednoho z 12 Titanů řecké mytologie.\n"}
{"id": "101354", "url": "https://cs.wikipedia.org/wiki?curid=101354", "title": "Arktínos z Mílétu", "text": "Arktínos z Mílétu\n\nArktínos z Mílétu byl antický řecký legendární, či pololegendární básník archaického období (tradičně datován do let 775 a 741 př. n. l.). Patří mezi rané řecké epické básníky.\n\nŘíkalo se o něm, že byl Homérovým žákem. Féniás z Eresu jej datuje do 7. století př. n. l. a tvrdí o něm, že byl poražen v soutěži s Leschem z Mytiléné.\n\nJsou mu připisovány epické skladby \"Aithiopis\", \"Pád Tróje\", a řídce i \"Naupaktia\". Básně jsou ztraceny, ale nástin obsahu, pravděpodobně velmi nepřesný, poskytuje Chrestomathie z 5. století n. l. připisovaná, pravděpodobně neprávem, novoplatoniku Proklovi.\n\n\n\n"}
{"id": "101355", "url": "https://cs.wikipedia.org/wiki?curid=101355", "title": "Cordelia (měsíc)", "text": "Cordelia (měsíc)\n\nCordelia je první měsíc planety Uran. Obíhá planetu ve vzdálenosti 49 750 kilometrů. Je veliký 13 kilometrů. Objev měsíce je datován do roku 1986, kdy byla planeta navštívena americkou sondou Voyager 2. Hmotnost je ~4,4×10 kg. Jeden oběh kolem planety mu trvá 0,335033 dne. Doba rotace kolem vlastní osy není známa.\n\nCordelia je spolu s měsícem Ophelia tzv. pastýřským měsícem k Uranově prstenci Epsilon. Svou gravitací ovlivňuje částice v prstenci a drží tak prstenec pohromadě.\n"}
{"id": "101361", "url": "https://cs.wikipedia.org/wiki?curid=101361", "title": "Ophelia (měsíc)", "text": "Ophelia (měsíc)\n\nOphelia je měsíc planety Uran. Od planety vzdálen 53 760 kilometrů. Je o něco málo větší než Cordelia, (měří asi 16 kilometrů). Hmotnost měsíce je ~5,3×10 kg. Jeden oběh kolem Uranu trvá 0,376409 dne. Doba rotace kolem osy není známa.\n\nMěsíc byl objeven byl roku 1986 sondou Voyager 2. \n\nOphelia je spolu s měsícem Cordelia tzv. pastýřským měsícem k Uranově prstenci Epsilon. Svou gravitací ovlivňuje částice v prstenci a drží tak prstenec pohromadě.\n"}
{"id": "101362", "url": "https://cs.wikipedia.org/wiki?curid=101362", "title": "Leschos z Mytiléné", "text": "Leschos z Mytiléné\n\nLeschos z Mytiléné, též Leschos z Pyrrhy, (pode Pausania Lescheos), byl starověký řecký legendární, či pololegendární básník archaického období. Jeho vrcholné období je datováno do roku 660 př. n. l., podle některých zdrojů do konce 8. století př. n. l.. Patří mezi rané řecké epické básníky.\n\nByl rodákem z Pyrrhy na Lesbu, proto se nazývá též Leschos z Pyrrhy. \n\nJeho epická báseň \"Malá Ilias\" rozvíjí děj Homérovy Iliady od sporu Odyssea s Ajaxem o Achillovu zbroj po pád Tróje. Podle zmínky v Prokloově \"Krestomathii\" z 5. století n. l., příběh končil přesunutím Trojského koně za hradby města. \n\nNěkteří antičtí autoři připisují autorství Malé Iliady spartskému Kinéthonovi, nebo dokonce samotnému Homérovi.\n\n"}
{"id": "101366", "url": "https://cs.wikipedia.org/wiki?curid=101366", "title": "UFO: Alien Invasion", "text": "UFO: Alien Invasion\n\nUFO: Alien Invasion je open source projekt, který se snaží napodobit hry slavné série X-COM. Autoři ale tvrdí, že se nesnaží o kopii původní hry. Celá hra je stavěna na silně modifikovaném Quake 2 enginu.\n\n"}
{"id": "101367", "url": "https://cs.wikipedia.org/wiki?curid=101367", "title": "Bianca (měsíc)", "text": "Bianca (měsíc)\n\nBianca je třetí měsíc v pořadí od Uranu, který je od planety vzdálen 59 160 kilometrů. \n\nVelikost měsíce je 22 kilometrů. Hmotnost tělesa je ~9.2×10 kg. Jeden oběh kolem planety mu trvá 0,434577 dne. Doba jedné otáčky kolem osy není známa.\n\nByl objeven v roce 1986 americkou sondou Voyager 2 (Bradford A. Smith). \n"}
{"id": "101368", "url": "https://cs.wikipedia.org/wiki?curid=101368", "title": "Seznam sněmů českých zemí", "text": "Seznam sněmů českých zemí\n\nPřehled volených (nebo v počátcích zastupitelské demokracie jmenovaných) českých politických zastoupení od roku 1848 – sněmů, rad, parlamentů, shromáždění, Výboru, - českých zemích a na nadnárodní úrovni (v 19. a počátkem 20. století říšské, dnes evropské).\n\nPočátky českého sněmovnictví je možné sledovat od středověku 13. a 14. století, dále v době husitské první poloviny 15. století. České sněmy jako (stavovské) zastoupení šlechticů českých zemí:\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "101370", "url": "https://cs.wikipedia.org/wiki?curid=101370", "title": "Maiden England", "text": "Maiden England\n\nMaiden England je živá videonahrávka britské heavymetalové skupiny Iron Maiden, nahraná během \"Seventh Son of a Seventh Son tour\" a vydaná roku 1989.\n\nAlbum bylo znovuvydáno na CD v roce 1994 jako limitovaná edice, ale několik skladeb, které jsou na VHS, na něm chybí.\n\n\n\n"}
{"id": "101372", "url": "https://cs.wikipedia.org/wiki?curid=101372", "title": "Cressida (měsíc)", "text": "Cressida (měsíc)\n\nCressida je čtvrtý měsíc v pořadí od Uranu, který obíhá ve vzdálenosti 61 770 kilometrů. Jeho velikost je 33 kilometrů. Hmotnost tělesa je ~3.4×10 kg. Jeden oběh kolem planety mu zabere 0,463570 dne. Doba rotace kolem své osy není známa.\n\nObjeven byl 9. ledna 1986 americkou sondou Voyager 2 (Stephen P. Synnott). \n"}
{"id": "101375", "url": "https://cs.wikipedia.org/wiki?curid=101375", "title": "Desdemona (měsíc)", "text": "Desdemona (měsíc)\n\nDesdemona je pátý měsíc v pořadí od planety Uran, obíhá ve vzdálenosti 62 600 kilometrů. Rozměry měsíce jsou 29 km. Hmotnost je ~1,8×10 kg. Jeden oběh kolem planety mu zabere 0,473651 dne. Doba rotace kolem vlastní osy není známa.\n\nObjeven byl 13. ledna roku 1986 americkou sondou Voyagerem 2 (Stephen P. Synnott).\n"}
{"id": "101377", "url": "https://cs.wikipedia.org/wiki?curid=101377", "title": "Juliet (měsíc)", "text": "Juliet (měsíc)\n\nJuliet je šestý měsíc v pořadí od Uranu, je od něho vzdálen 64 360 kilometrů. Jeho velikost je 42 km. Hmotnost je 5,6×10 kg . Jeden oběh kolem planety mu zabere 0,493066 dne. Doba rotace kolem osy není známa.\n\nObjeven byl 3. ledna v roce 1986 americkou sondou Voyagerem 2 (Stephen P. Synnott).\n"}
{"id": "101379", "url": "https://cs.wikipedia.org/wiki?curid=101379", "title": "Hagias z Troizenu", "text": "Hagias z Troizenu\n\nHagias z Troizenu byl antický řecký básník archaického období (7. - 6. století př. n. l.). Patří mezi rané řecké epické básníky.\n\nJe mu připisováno epické básnické dílo \"Návraty\", řecky: \"Νόστοι, Nosti\". Báseň byla složena v daktylském hexametru a navazovala na předešlé díly cyklu o trojské válce, konkrétně na \"Pád Tróje (Iliú persis)\" básníka Arktína z Mílétu. Vypráví o návratu Řeků domů po dobytí Tróje, stíhaných nepřízní bohů a platících za skutky, jichž se dopustili. Zachovalo se pouze pět a půl řádku původního díla. Naše znalosti děje vycházejí ze shrnutí starých řeckých eposů v \"Krestomathii\" z 5. století n. l. připisované, novoplatonistovi Proklovi.\n\nAntickými autory je dílo alternativně připisováno Eumélovi z Korintu, nebo Homérovi.\n"}
{"id": "101384", "url": "https://cs.wikipedia.org/wiki?curid=101384", "title": "A Real Live One", "text": "A Real Live One\n\nA Real Live One je živé album britské heavymetalové skupiny Iron Maiden. Ačkoliv je album zařazeno jako živák, není to záznam samostatného koncertu. Jednotlivé skladby byly vybrány z \"Fear Of The Dark World Tour\", pořádané na 9 různých místech po Evropě. Jako singl vyšla skladba \"Fear Of The Dark\".\n\nV roce 1998 byla album vydáno znovu jako A Real Live Dead One (2 CD), kdy bylo spojeno s živákem A Real Dead One.\n\n\n"}
{"id": "101386", "url": "https://cs.wikipedia.org/wiki?curid=101386", "title": "Chung-ťia", "text": "Chung-ťia\n\nChung-ťia 洪拳 (též Hung Kyun, Hung Kuen, Hung Ga, Hung Gar atd.) patří mezi nejslavnější školy bojových umění jižní Číny, naam kyun 南拳 (\"jižní pěst\"). Tradičně bývá řazen mezi 5 „rodinných“ stylů jihočínské provincie Kuang-tung 廣東: Hungga 洪家, Choiga 蔡家, Leiga 李家, Lauga 劉家 a Mokga 莫家.\nKořeny chung-ťia sahají až k legendárním klášterům Siulam 少林寺 (Šaolin), severnímu, honaamskému (河南 henanskému) klášteru Siulam a především jižnímu, fukginskému (福建 fujianskému) klášteru Siulam.\n\nZa vlastního „zakladatele“ chung-ťia 洪拳 je považován laický žák jižního kláštera Siulam , Hung Heigun 洪熙官, který se učil u posledního opata fukginského Siulamu, Ctihodného mistra Jisina 至善禪師. Hung Heigun zkombinoval techniky tygra s technikami jeřába, které se naučil od své ženy Fong Wingcheun 方永春. Dalším z žáků ctihodného Jisina byl i Luk Achoi 陸阿采, který později pokračoval ve studiu u svého sihinga 師兄 („staršího gungfu bratra“) Hung Heiguna.\n\nUmění chung-ťia se dále předávalo po 3 generace v rodině Wong 黃 - Wong Taai 黃泰 › Wong Keiying 黃麒英 › Wong Feihung 黃飛鴻. Wong Keiying a dle některých pramenů i Wong Feihung byli řazeni mezi tzv. „Deset tygrů z Kuang-tungu“ (Gwongdung sap fu 廣東十虎), deset nejlepších gungfu bojovníků jižní Číny 19. století. Nejproslulejší z Wongů, Wong Feihung, se učil od mnoha mistrů (linie klášter Siulam - mnich Gokyan 覺因 › „Tit kiu“ Saam 鐵橋三 › Lam Fuksing 林福成).\n\nNejslavnějším žákem Wong Feihunga byl „řezník“ Lam Saiwing 林世榮, který se ve 20. letech 20. století přestěhoval se svým synovcem a adoptivním synem Lam Jou 林祖 z pevninské Číny do Hongkongu. Velmistr Lam Jou se stal Lam Saiwingovým nejlepším žákem a pokračovatelem. Třetí generaci Hung kyun rodiny Lam (Lam ga Hung kyun, LGHK 林家洪拳) dnes reprezentují synové velmistra Lam Jou, Lam Chun Fai (Lam Janfai 林鎮輝) a Lam Chun Sing (Lam Jansing 林鎮成).\nChung-ťia 洪拳 je systémem reálné sebeobrany. Jeden z nejslavnějších mistrů Hungga gungfu 洪家拳術 a jihočínského gungfu 拳術 vůbec, Wong Feihung 黃飛鴻, učil v průběhu své kariéry bojová umění příslušníky kantonské námořní pěchoty, policie a armády, a později i civilní branné jednotky provincie Kuan-tung 廣東 (Guangdong). Jeho žák Lam Saiwing 林世榮, první patriarcha chung-ťia rodiny Lam (Lam ga Hung kyun, LGHK 林家洪拳) působil jako hlavní instruktor armády provincie Fukgin (Fujian) 福建 a později jako instruktor ochranných a branně-bezpečnostních služeb hongkongských trhů.\n\nBojový (sebeobranný) aspekt však v chung-ťia není zdůrazňován na úkor aspektů ostatních - zdravotně-kondičních a duchovních. Specifické techniky posilování, strečink, relaxační a dechová cvičení LGHK jsou v souladu s koncepty tradiční čínské i moderní západní medicíny.\nChung-ťia je systém založený na principech jin a jang (kant. yam 陰 a yeung 陽) - využívá jak technik dlouhého dosahu a nízkých širokých postojů (cheung kiu daai ma 長橋大馬 „dlouhé předloktí, široký postoj“), tak technik na krátkou vzdálenost a vyšších, úzkých postojů (dyun kiu jaak ma 短橋窄馬, „krátké předloktí, úzký postoj“). Curriculum zahrnuje tvrdé a měkké techniky, přímé a obloukové techniky, boj na dlouhou, střední a těsnou vzdálenost, boj ve stoje i boj na zemi, boj proti neozbrojenému i ozbrojenému protivníkovi, beze zbraně i se zbraněmi.\nChung-ťia klade důraz na důkladné vybudování základů. Pro chung-ťia jsou typické stabilní postoje a přirozená práce nohou, práce pasu a předloktí, správné dýchání a používání koncentrované „gungfu síly“. Systém rodiny Lam využívá kombinací 4 hlavních typů ofenzivních technik, lakonicky shrnutých ve frázi „tek da syut na 踢打摔拿“ :\n\nSystém chung-ťia je znám také jako „škola tygra a jeřába“ (fu hok paai 虎鶴派). Arzenál systému chung-ťia však zahrnuje:\n\nV České republice vyučují tento systém např. sifu Aleš Kocián a sifu Pavel Macek a sifu Jiří Hauska\n\n\n"}
{"id": "101388", "url": "https://cs.wikipedia.org/wiki?curid=101388", "title": "Dolní komora", "text": "Dolní komora\n\nDolní komora či dolní sněmovna je jedna ze dvou komor dvojkomorového parlamentu, druhá komora se nazývá horní komora. Navzdory svému označení dolní komory nalézající se pod horní komorou, v mnoha zemích světa disponuje dolní komora většími pravomocemi než komora horní a disponuje tak větší mocí. V parlamentních systémech obvykle dolní komora sama dosazuje předsedu vlády a jeho vládu a může předsedovi vlády či vládě jako celku vyslovit nedůvěru. \n\n\n"}
{"id": "101392", "url": "https://cs.wikipedia.org/wiki?curid=101392", "title": "A Real Dead One", "text": "A Real Dead One\n\nA Real Dead One je koncertní album britské heavymetalové skupiny Iron Maiden. Nahráno bylo během turné po Evropě. Jako singl vyšla skladba „Hallowed Be Thy Name“.\n\nRoku 1998 bylo album znovuvydáno jako \"A Real Live Dead One\", kdy bylo spojeno s dalším koncertním albem A Real Live One.\n\n\n"}
{"id": "101398", "url": "https://cs.wikipedia.org/wiki?curid=101398", "title": "Portia (měsíc)", "text": "Portia (měsíc)\n\nPortia je měsíc planety Uran, který ji obíhá ve vzdálenosti 66 100 kilometrů od planety. Jeho velikost je 55 kilometrů. Hmotnost tělesa je asi 1,68×10 kg. Jeden oběh kolem planety mu trvá 0,513196 dne. Měsíc má synchronní rotaci.\n\nObjeven byl roku 1986 americkou sondou Voyager 2 (Stephen P. Synnott).\n"}
{"id": "101400", "url": "https://cs.wikipedia.org/wiki?curid=101400", "title": "Rosalind (měsíc)", "text": "Rosalind (měsíc)\n\nRosalind je měsíc planety Uranu, který obíhá mateřskou planetu ve vzdálenosti 69 930 kilometrů. Velikost měsíce je 27 kilometrů, hmotnost je asi 2,54×10 kg. Jeden oběh kolem planety zabere 0,558549 dne. Měsíc má synchronní rotaci.\n\nObjeven byl v roce 1986 americkou sondou Voyager 2.\n"}
{"id": "101402", "url": "https://cs.wikipedia.org/wiki?curid=101402", "title": "Belinda (měsíc)", "text": "Belinda (měsíc)\n\nBelinda je měsíc planety Uran, který obíhá planetu ve vzdálenosti 75 260 kilometrů. Rozměry měsíce jsou 34 kilometrů. Objeven byl roku 1986 americkou sondou Voyager 2 (Stephen P. Synnott). Hmotnost se odhaduje na 3,6×10 kg . Doba jednoho oběhu kolem planety zabere 0,623525 dne. Rotace kolem vlastní osy je vázaná, tedy odpovídá době oběhu kolem planety. Teplota na povrchu dosahuje přibližně 64 K.\n"}
{"id": "101404", "url": "https://cs.wikipedia.org/wiki?curid=101404", "title": "Pasbachaenniut II.", "text": "Pasbachaenniut II.\n\nPasbachaenniut II. byl posledním egyptským faraonem 21. dynastie vládnoucí v Tanidě. Vládl přibližně v letech 960/959–946/945 př. n. l. Na trůn nastoupil po Siamonovi.\n\nPodle historika Manehta vládl 14 let, o jeho činech nic nevíme. Jeho nápisy byly nalezeny dokonce i v Horním Egyptě (21. dynastie vládla pouze v Dolním) u Hibby, jižně od dnešního Bení Suvejfu. Jeho nástupce není stoprocentně znám. Podle některých historiků měl ještě stejnojmenného nástupce, pokud však takového nástupce neměl, s jeho smrtí nastal konec 21. dynastie. Vlády se pak chopil Šešonk I., velitel jeho libyjských oddílů.\n"}
{"id": "101407", "url": "https://cs.wikipedia.org/wiki?curid=101407", "title": "Štramberské uši", "text": "Štramberské uši\n\nŠtramberské uši (v minulosti také \"Uši Tatarských\") je cukrářský výrobek z perníkového těsta ve tvaru kornoutu, který se tradičně peče v moravském městě Štramberku a okolí. Obchodní značku \"Štramberské uši\" může od roku 2000 nést pouze produkt vyrobený na území města Štramberk. V roce 2006 ve městě působilo osm výrobců s přidělenou licencí. Na počátku roku 2006 získala Česká republika od Evropské komise předběžný souhlas s udělením ochrany zeměpisného označení původu pro tento potravinářský výrobek. Od začátku roku 2007 jsou Štramberské uši prvním českým potravinářským výrobkem, kterému EU tuto ochranu přiznává v rámci standardní procedury. \n\nPodle místní legendy se původ cukrovinky váže k mongolskému tažení v roce 1241, kdy si nepřátelské vojsko rozložilo tábor na úpatí blízkého kopce Kotouč. Podle pověsti místní obyvatelé po noční bouři prokopali hráz rybníka a ležení vytopili. Když voda opadla, našli prý na místě vaky s nasolenýma lidskýma ušima, které Mongolové utínali křesťanům a posílali svému chánovi. Údajně na památku této události se ve městě v předvečer svátku Nanebevstoupení Páně každoročně peče cukroví slazené medem a ochucené tajnou směsí koření.\n\n"}
{"id": "101411", "url": "https://cs.wikipedia.org/wiki?curid=101411", "title": "Geochemie", "text": "Geochemie\n\nGeochemie je věda o chemickém složení Země, zkoumá obsah, distribuci a procesy migrace chemických prvků a jejich izotopů ve složkách geologického a životního prostředí na Zemi, zkoumá látkové a energetické toky, transport chemických komponent v čase a prostoru a jejich interakce s hydrosférou, atmosférou a biosférou. Někdy je vyčleňován obor kosmochemie, který se zaměřuje na stejný předmět zkoumání v rámci vesmíru (geochemie vesmírných těles apod.).\n\nNejdůležitějšími obory jsou:\nGeochemii lze studovat na Přírodovědecké fakultě UK v Praze. Geochemik se může věnovat studiu chemismu minerálů a hornin, ale také geochemii vody, atmosféry, nebo rostlin, často v souvislosti s problematikou ochrany přírodního prostředí.  \nStudium chemismu minerálů a hornin pomocí moderních analytických metod umožňuje rekonstrukci průběhu geologických procesů a má tedy zásadní význam pro poznání podmínek vzniku a vývoje geologických objektů.\n"}
{"id": "101413", "url": "https://cs.wikipedia.org/wiki?curid=101413", "title": "Hrdina", "text": "Hrdina\n\nHrdina či hrdinka pocházejí z řeckého ἣρως. V mytologii a folklóru je to archetyp důležitých postav, které ztělesňují klíčové rysy dané kultury. Hrdina má obvykle nadlidské schopnosti nebo idealizované charakterové vlastnosti, které mu umožňují chovat se neobyčejně a konat významné skutky („hrdinské skutky“), díky kterým se stane slavným.\nČastým typem hrdiny v mytologii je kulturní hrdina, který vystupuje obvykle v mýtech o pořádku světa a lidstva. Kulturní hrdina je často božstvo (mezoamerický Quetzalcoatl), nebo potomek bohů (Prométheus), může jím však být i zvíře (např. pavouk Anansi v západní Africe, Kojot a Krkavec u Severoamerických indiánů a původních obyvatel Sibiře). V mýtech je zobrazován jako dobrodinec, který lidstvu opatří oheň, naućí je řemeslům či zemědělství, ustanovuje zákony apod. V některých případech (např. incký Maco Capac, čínský Fu xi) je zároveň prvním králem svého lidu.\n\nOdlišný archetyp představuje hrdina-válečník, který bojuje proti zlu, reprezentovanému nestvůrami, démony či lidskými nepřáteli. I on může být potomek některého božstva (Héraklés, bratři Pánduovci), nebo jeho vtělením (Ráma). Obvykle vyniká nadpozemskou silou (Héraaklés, Samson), je částečně nebo zcela nezranitelný (Achilles, Sigurd, Manas), může vlastnit nadpřirozeného (např. létajícího, nesmrtelného, mluvícího..) koně (Bellerofontés a Pegas, Rustám a Rachˇš, Ural Batyr a Akbuzat), magické zbraně (Sigurdův meč Balmung, Rámův luk), nebo jiné artefakty (Perseovy létající střevíce). Hrdinové tohoto typu často zahynou mladí, zpravidla tak, že nepřítel odhalí jejich slabinu (Achilles, Cú Chulainn, Sigurd, Soslan). V některých případech může tento typ hrdiny ztělesňovat žena (Brunhilda, Scatach, Atalanté, Debora). Podle Georgese Dumézila existují dva typy hrdiny-válečníka. První z nich je surový a krutý, často podléhá bojovému šílenství a chová se jako divoké zvíře (Héraklés, Bhíma, Cú Chulainn), druhý typ je ušlechtilý, rytířský, dbající na své povinnosti (Achilles, Ardžuna, Roland aj.)\n\nProblematikou hrdiny se zabýval například Joseph Campbell, Otto Rank či Lord Raglan.\n\nCampbell, J.: \"Tisíc tváří hrdiny\", Praha 2000.\n\nCarlyle, T.: \"Hrdina jako božstvo\", Brno 1994.\n"}
{"id": "101414", "url": "https://cs.wikipedia.org/wiki?curid=101414", "title": "Hrdina (film)", "text": "Hrdina (film)\n\nHrdina () je čínský historický a bojový film režiséra Čanga I-moua, v kterém hlavní roli ztvárnil Jet Li. Premiéra proběhla v Číně 24. října 2002. Šlo o nejdražší film v historii čínské kinematografie.\n\nHrdina je zastupitelem žánru legend o čínských hrdinech ovládajících bojová umění. Je volně založen na čínské legendě o Ťing Kche. Skupina vrahů – Sněhová vločka (飞雪; Maggie Cheung), Zlomený meč (残剑; Tony Leung Chiu Wai) a Nebeský (长空; Donnie Yen) – přísahali, že zabijí krále říše Čchin (秦王; Čchen Tao-ming). Bezejmenný (无名; Jet Li) přichází do královského hlavního města, aby obdržel odměnu nabízenou za jejich porážku. Jeho konverzace s králem říše Čchin a vzpomínky, které jsou zde ztvárněny, utvářejí náplň filmu. Čang C’-i hraje dívku jménem Měsíc (如月), služebnici Zlomeného meče.\n\n"}
{"id": "101415", "url": "https://cs.wikipedia.org/wiki?curid=101415", "title": "Kaligrafie", "text": "Kaligrafie\n\nKaligrafie (pochází z řeckého καλλος \"kallos\" „krása“ + γραφος \"grafos\" „psaní“) je umění krasopisu. Zahrnuje jak funkční nápisy a ručně psané dopisy, tak i výtvarné umění, kde vytvoření ručně psaného znaku může mít přednost před čitelností textu. Kaligrafie se liší od typografie. Jednotlivé znaky jsou proměnlivé a spontánní, obsahují jedinečnou improvizaci okamžiku psaní. Psané písmo bylo až do nástupu knihtisku jediným způsobem vytváření písemných informací. Ve chvíli, kdy se tištěné písmo rozšířilo a v knižní produkci nahradilo psaní, kaligrafie se přesunula do oblasti kancelářské, listinné a umělecké. Tento okamžik lze považovat za počátek latinkové kaligrafie jako umělecké oblasti.\n\nModerní kaligrafie pokračuje v zobrazování sama sebe jako spojení pozvánek, map a dalších prací využívajících psaní. Většina dnešní kaligrafie se již vzdaluje od původního umění jedinečnosti psaní. Namísto toho je spíše jednoduchým krasopisem, který přitahuje pozornost svým dnes zvláštním stylem. Významní kaligrafové současnosti: Anne Robin z New Yorku a Katie Hughes z San Francisca.\n\nMnohem významnější je však japonská (šodó, japonsky 書道), čínská (šu-fa, čínsky 书法) a korejská (saoje, hangul 서예, hanča 書藝) kaligrafie, která ve spojení se znaky kandži (漢字, かんじ) poskytuje zcela jiný vjem divákovi (který znakům rozumí). Jde o běžné a rozšířené umění, kaligrafie jsou tradičně zavěšovány na zeď do výklenku tokonoma jako výzdoba. Často i tematicky k ročnímu období (v horkém létě „chladné“ a naopak).\n\n\n"}
{"id": "101416", "url": "https://cs.wikipedia.org/wiki?curid=101416", "title": "Eugammon z Kyrény", "text": "Eugammon z Kyrény\n\nEugammon z Kyrény (také Eugamon) byl antický řecký básník archaického období Jeho vrcholné období je datováno do let 567/6 př. n. l. Patří mezi rané řecké epické básníky.\n\nJe mu připisováno epické básnické dílo Télegoneia (řec. Τηλεγόνεια). Podle Klementa z Alexandrie \"ukradl báseň legendárnímu básníku Músaiovi\", což pravděpodobně znamená, že Eugammon zapsal již dlouho existující epos.\n\nBáseň je epilogem k Homérově Odyssei a je tak posledním článkem cyklu starých eposů o Trojské válce. Byla složená v daktylském hexametru a tvořily jí dvě knihy. Do současnosti se zachovaly pouze dvě originální řádky básně.\n\nV první části líčí další Odysseovy činy. V druhé se objevuje Kirčin a Odysseův syn Telegonus, který hledá v Ithace svého otce. Když se setkají, jeden druhého nepozná a Telegonus Odyssea zabije. Příběh končí smírně, když se Penelopé provdá za Telegona a Telemachos, první Odysseův syn, se ožení s Kirké.\n\n"}
{"id": "101417", "url": "https://cs.wikipedia.org/wiki?curid=101417", "title": "Český Šternberk (hrad)", "text": "Český Šternberk (hrad)\n\nČeský Šternberk je gotický hrad přestavěný na zámek na levém břehu řeky Sázavy nedaleko dálnice D1 na území stejnojmenného městyse v okresu Benešov. Stojí na hřebeni v nadmořské výšce asi 350 metrů. Od roku 1965 je chráněn jako kulturní památka ČR a od roku 2008 také jako národní kulturní památka ČR.\n\nNa ostrém skalnatém břehu středního toku řeky Sázavy byl hrad postaven před více než 760 lety. Roku 1241 ho zde založil Zdeslav z Divišova. Název hradu je odvozen od erbu rodu Divišoviců – zlaté osmicípé hvězdy (německy: \"Stern\": hvězda, \"Berg\": hora).\n\nV 15. století změnil hrad poprvé majitele, novým majitelem se stala větev Holických ze Šternberka. Roku 1467 byl hrad dobyt vojskem krále Jiřího z Poděbrad. Vinu nesl poručník Petra II. Holického ze Šternberka († 1514), Zdeněk Konopišťský ze Šternberka († 1476), který byl členem Zelenohorské jednoty a účastnil se odboje proti Jiřímu z Poděbrad. Šternberkům byl hrad i s panstvím vrácen králem Vladislavem Jagelonským roku 1479.\n\nRoku 1712 zemřel Jan Václav a po meči tak vymírá větev Holických ze Šternberka a hrad se dědictvím i prodejem dostal do rukou jiných majitelů než byli Šternberkové. Mezi nejvýznamnější představitele tohoto rodu patřil zejména Kašpar, hrabě ze Šternberka, který stál roku 1820 při vzniku Muzea Království českého, a později zajistil finance i úřední povolení pro časopis Českého muzea. V roce 1841 však byl hrad koupen Zdeňkem ze Šternberka a jeho rod ho vlastnil až do roku 1949, kdy byl hrad státem vyvlastněn. Tehdejšímu majiteli, Jiřímu Sternbergovi (1888–1965), se však podařilo stát se správcem hradu a působil tak ve funkci kastelána na svém bývalém hradě. Během jeho působení se mu podařilo sepsat inventář hradu a mnoho původních předmětů tak zachránit.\n\nV restituci byl hrad roku 1992 vrácen potomkovi původních majitelů, Zdeňku Sternbergovi (* 15. srpen 1923 Praha).\n\nProstory hradu jsou až na soukromé místnosti rodiny majitele veřejně přístupné po celou sezónu.\n\nBěhem celé doby byl hrad několikrát přestavován a dostavován, tak jako většina českých hradů. Jeho raně gotická podoba je dnes vidět v jádru stavby. Ve 14. století byl zdokonalen obranný systém hradu stavbou obranné věže na severu hradu, která byla s hradem spojena hradbou. Během 15. a 16. století byl hrad královským vojskem poškozen a prošel několika opravami. Opět byl zlepšen obranný systém a z důvodu malé obranyschopnosti z jižní strany byla postavena jižní předsunutá (a dodnes velmi dobře zachovaná) bašta, takzvaná \"hladomorna\". Na hradě pracoval v 17. století také italský štukatér Carlo Brentano. Poslední zásadní úpravou prošel hrad roku 1751 kdy byl dostavěn dolní zámek hradu při ohradní zdi.\n\nNa nebezpečném hřebeni jižně od hradu byla po obléhání v roce 1467 postavena předsunutá bašta, před kterou se dosud dochovaly pozůstatky obléhacích prací. Tvořila ji víceboká bateriová věž s výrazným břitem otočeným k jihu a vnější obvodové opevnění. Do věže vedlo šnekové schodiště v její zadní části. V suterénu se nacházel skladovací prostor (pravděpodobně prachárna) a v prvním patře vybíhá ze středové okrouhlé místnosti pětice chodbiček ukončených střílnami pro těžká děla. Jednu střílnu nahrazoval portál, kterým se do věže vytahovala děla. Druhé patro bylo roubené nebo hrázděné. Pod věží stál na jižní straně k hradbě přiložený srub s kachlovými kamny, ve kterém bydlela posádka. Ohrazení okolo věže bylo nejprve roubené, ale později je nahradila zděná hradba časem doplněná ještě o dělostřeleckou střílnu natočenou k severozápadu. Čelo bašty chránil šíjový příkop.\n\nObjekt je zpřístupněn veřejnosti a v rámci prohlídkové trasy si lze prohlédnout 16 prostor.\n\n1. Schodiště se sbírkou grafik, které většinou zobrazují výjevy z třicetileté války a pocházejí z kroniky Theatrum Europaeum. Celkem tuto hradní sbírku rytin tvoří 545 kusů, patří tak mezi největší monotematické sbírky svého druhu v Evropě. 2. Rytířský sál (kdysi Sál předků), který je největší místností hradu, je opatřen bohatou štukovou výzdobou z druhé poloviny 17. století. Na stěnách visí několik portrétů vojevůdců z období třicetileté války a dále pak portrét českého krále Jiřího z Poděbrad (23. duben 1420 – 22. březen 1471 Praha), jehož první manželkou byla Kunhuta ze Šternberka (18. listopad 1425 – 19. listopad 1449 Poděbrady). Erby ve štukatuře většinou nekorespondují s portréty. Portréty ještě doplňují pohledy na Český Šternberk, namalované podle grafik z 18. a 19. století. 3. Kaple sv. Šebestiána byla založena Václavem Jiřím Holickým ze Šternberka. Obraz světce od neznámého nizozemského malíře z 1. poloviny 17. století je zasazen v rokokovém rámu z české řezbářské dílny. 4. Žlutý salon má bohatou štukovou výzdobou na stropě od italského štukatéra Carla Brentana. Stěny pokrývají klasicistní nástěnné malby z počátku 19. století. Ze stejného období jsou i kamna. Nábytek je ve stylu Ludvíka XVI. Na stěně visí portrét Karolíny ze Šternberka od českého malíře Františka Ženíška (25. květen 1849 Praha – 15. listopad 1916 Praha) a dámská podobizna od anglického portrétisty George Romneye 5. Růžový salonek (Budoár), opět se štukovou výzdobou Carla Brentana. 6. Knihovna. Mezi svazky bychom našli také knihy o historii Šternberků, například \"Aetas aurea familiae Sternbergicae\" z roku 1698 od Viléma z Glauchova nebo \"Geschichte der Helden von Sternberg\" od P. J. Tannera. 7 Jídelna. 8. Klínová místnost, kde jsou vystaveny hračky. 9. Holandský sál. 10. Pracovna Jiřího Šternberka, kterému byl hrad komunisty v roce 1949 znárodněn, které vévodí rodokmen na stěně. Nejníže na kmeni je vyobrazen Zdeněk Sternberg, který hrad v roce 1992 restituoval. 11. Vějířový salonek. 12. Pracovna Filipa Šternberka. 13. Pracovna Kašpara Šternberka je věnovaná památce přírodovědce, sběratele a spoluzakladatele dnešního Národního muzea. Kašpar Maria hrabě ze Šternberka (6. leden 1761 Praha – 20. prosinec 1838 Březina), jehož portrét visí na stěně, zde na hradě nikdy nepobýval. V místnosti je vystaveno jeho křeslo, na kterém seděl při četbě. 14. Ložnice. 15. Lovecký sál. 16. Místnost nad schodištěm, jíž vévodí obraz zobrazující bitvu u Hradce Králové (1866).\n\n"}
{"id": "101418", "url": "https://cs.wikipedia.org/wiki?curid=101418", "title": "Radějov (okres Hodonín)", "text": "Radějov (okres Hodonín)\n\nRadějov () je obec v okrese Hodonín v Jihomoravském kraji, 5 km jihovýchodně od Strážnice, v podhůří Bílých Karpat u potoka Radějovka. Žije zde obyvatel.\n\nRadějov je původně staroslovanská osada. Nejstarší dochovaná písemná zmínka je z roku 1412. V roce 1417 bylo uděleno obci horenské právo panem Petrem z Kravař. Na obecní pečeti z roku 1667 jsou vyobrazeny symboly vinařství. Později došlo k zániku vinařství, které bylo nahrazeno pěstováním modrých peckovin a dalšího ovoce.\n\nV roce 1850 příslušela obec do okresu Strážnice, od 1869 do okr. Hodonín, od 1950 do okr. Veselí nad Moravou a od 1960 do okr. Hodonín.\n\nDominantou obce je novorománský kostel sv. Cyrila a Metoděje, v kvalitní architektuře postavený počátkem 20. století. Další dominantou je ocelová konstrukce rozhledny Travičná mezi obcemi Radějov a Tvarožná Lhota, ke které vede Oskorušová stezka.\n\nObec je vstupní branou do biosférické rezervace UNESCO. V katastru obce je také obora a přírodní rezervace Kútky.\n\n\n"}
{"id": "101422", "url": "https://cs.wikipedia.org/wiki?curid=101422", "title": "Kallínos z Efesu", "text": "Kallínos z Efesu\n\nKallínos z Efesu (řec. Κάλλινος) byl antický řecký básník. Žil v první polovině 7. stol. př. n. l. Je prvním známým řeckým elegickým básníkem.\n\nO jeho životě není mnoho známo. Žil v Efesu v Malé Asii.\n\nSvoji poezii zasvětil podpoře boje o vlast. Z mála zachovaných fragmentů jeho tvorby je nejdelší 21 řádkový fragment elegie, v níž se obrací k Efesanům a vyzývá je k boji proti Kimérům, kteří ohrožují řecká města v Malé Asii.\nTakovéto verše se přednášely na válečných taženích, nebo společenských akcích, doprovázeny flétnou, nebo jiným druhem píšťaly.\n\n\n"}
{"id": "101427", "url": "https://cs.wikipedia.org/wiki?curid=101427", "title": "Běh na 3000 metrů překážek", "text": "Běh na 3000 metrů překážek\n\n3000 metrů překážek neboli steeplechase je atletická disciplína zařazená do programu olympijských her.\n\nV závodě musí závodník překonat 28 pevných překážek a 7 překážek s vodním příkopem (umístěn uvnitř nebo vně běžecké dráhy). Při steeplechase musí být v každém úplném kole překonáno 5 překážek, z nichž vodní příkop je čtvrtou v pořadí. Překážky musí být po trati rovnoměrně rozmístěny, tzn., že vzdálenost mezi nimi je přibližně jedna pětina jmenovité délky jednoho kola (standardně 400 metrů). V závodě na 3000 m se úsek od startu k počátku prvního úplného kola musí běžet bez překážek, které musí být odstraněny, dokud všichni závodníci do tohoto kola nevběhnou.\n\nNa dráze je umístěno 5 překážek vysokých 91,4 cm pro mužský závod (ženy mají překážky vysoké 76,2 cm) a dlouhých nejméně 394 cm, z nichž jedna je s vodním příkopem. Šířka a výška horního břevna překážky je 12,7 cm. Překážka na vodním příkopu je široká 366 cm a musím být pevně zakotvena v zemi, že není možný jakýkoliv její horizontální posun. Horní břevno každé překážky musí být opatřeno pruhy v bílé a černé barvě nebo v jiných výrazně odlišných barvách, a to tak, že světlejší pruhy, široké alespoň 225 mm, jsou na okrajích. Hmotnost každé překážky musí být v rozmezí 80 až 100 kg a každá překážka musí mít na každé straně základnu širokou 1,20 až 1,40 m. Překážka musí být na drahách umístěna tak, že 0,30 m délky horního břevna, měřeno od vnitřního okraje, zasahuje do vnitřního prostoru pole. Doporučuje se, aby první překážka v závodě byla široká alespoň 5 m. Překážka, na rozdíl od překážek pro překážkové běhy na 100, 110 a 400 metrů, nejde shodit, ale běžec zato na ni může při překonávání stoupnout chodidlem.\n\nVodní příkop, včetně překážky, musí být 3,66 m (±2 cm) dlouhý a 3,66 m (±2 cm) široký. Dno vodního příkopu musí být pokryto umělým povrchem nebo rohoží dostatečné tloušťky, zaručující bezpečný dopad běžců a poskytující dostatečnou oporu běžecké obuvi. Na začátku závodu musí být hladina vody v úrovni povrchu dráhy s odchylkou 2 cm. Hloubka vody na straně překážky musí být 0,70 m do vzdálenosti 0,30 m od překážky. Od tohoto místa musí dno plynule stoupat až na úroveň dráhy na opačném konci příkopu.\n\nKaždý závodník musí překonat (přeskočit nebo přebrodit) vodní příkop. Závodník bude diskvalifikován, pokud:\nJe-li toto pravidlo dodrženo, může závodník překonat překážku jakýmkoliv způsobem.\n"}
{"id": "101431", "url": "https://cs.wikipedia.org/wiki?curid=101431", "title": "Soudce Dredd", "text": "Soudce Dredd\n\nSoudce Dredd (anglicky Judge Dredd, dále také Joe Dredd nebo Joseph Dredd) je komiksová postava, jejíž příběhy jsou v britském sci-fi souboru 2000 AD nejdéle vydávanými komiksy (byly tam od druhého vydání roku 1977).\nDredd je policista (a zároveň žalobce, soudce a vykonavatel trestu, vše v jednom) s oprávněním k vymáhání práva ve městě plném násilí a bezpráví. Jeho příběhy se odehrávají v daleké budoucnosti, kdy uniformovaní soudci kombinují síly policie, soudní a správní moci. Dredd a jeho soudci jsou oprávněni k uvěznění, trestání a dokonce popravám kriminálníků. Vytvořil jej spisovatel John Wagner a umělec Carlos Ezquerra, ačkoli editor Pat Mills má také určité zásluhy na jeho raném vývoji.\n\n"}
{"id": "101432", "url": "https://cs.wikipedia.org/wiki?curid=101432", "title": "Josef Koukl", "text": "Josef Koukl\n\nJosef Koukl (8. listopadu 1926 Brno – 22. května 2010 Litoměřice) byl římskokatolický teolog, duchovní, 18. biskup litoměřický (1989–2003) a vysokoškolský pedagog.\n\nPřed svým jmenováním biskupem litoměřické diecéze byl spirituálem kněžského semináře v Litoměřicích, kde později přednášel morální teologii a byl také kanovníkem u Všech svatých na Pražském hradě.\n\nNarodil se v Brně v rodině středoškolského profesora klasických jazyků. Dětství strávil v Břeclavi, kde jeho otec vyučoval na tamním gymnáziu. Později studoval v Brně na tamním gymnáziu a v září 1945 zde i maturoval.\nProtože se chtěl ve svém životě plně věnoval duchovní službě, pokračoval ve studiu na teologické fakultě a v semináři v Praze. Dne 23. dubna 1950 byl v Praze vysvěcen na kněze a studium úspěšně zakončil.\n\nV době svých studií působil jako varhaník v katedrále sv. Víta. Do povědomí veřejnosti vstoupil, když měl být v katedrále v roce 1950 o Božím Těle kardinál Josef Beran zatčen příslušníky Státní bezpečnosti, kteří označeni špendlíkem na klopě v hojném počtu zaplnili katedrálu. Aby v závěru bohoslužby nemohlo dojít ke zmatku a připravované akci, zahrál Koukl o své vůli československou státní hymnu, takže agenti StB museli stát v pozoru a nemohli z místa. Kardinál Beran bezpečně prošel středem katedrály a unikl zatčení. Koukl tak zmařil připravenou akci.\n\nJeho prvním působištěm se stal Sokolov, kam 15. července 1950 nastoupil jako kaplan. Ale již za necelé dva měsíce byl povolán do základní vojenské služby a 5. září 1950 přidělen k Pomocným technickým praporům (PTP) do Mimoně a později i jinde. Z oddílu PTP ho propustili 31. prosince 1953, ale půl roku nedostal státní souhlas k výkonu veřejné kněžské služby.\n\nPůl roku byl bez \"státního souhlasu\". Když pak od srpna 1954 \"státní souhlas\" získal, začal působit jako administrátor ve farnosti Stodůlky. Jako kněz pražské arcidiecéze byl od října 1958 do listopadu roku 1970 administrátorem a vikářem v Kladrubech u Tachova (Kladruby u Stříbra).\n\nDne 17. listopadu 1970 byl jmenován spirituálem kněžského semináře v Litoměřicích. Zároveň působil jako administrátor ve Velemíně u Lovosic.\n\nDne 5. června 1974 byl promován doktorem teologie po předložení disertační práce s názvem \"Význam termínu «opera servitia» a zákaz nedělní práce\". 24. září 1974 byl na CMBF jmenován lektorem pro obor křesťanská mravověda pro akademický rok 1974–1975. Od 1. ledna 1975 byl jmenován odborným asistentem. Později se stal teologické fakultě profesorem. Jako profesor fakulty se stal v roce 1987 také kanovníkem kapituly u Všech svatých na Pražském hradě.\n\nV roce 1989 byl jmenován sídelním biskupem v Litoměřicích, na kterého byl vysvěcen 27. srpna 1989. Jeho působení na CMBF bylo administrativně ukončeno 31. ledna 1990.\n\nKomunistický režim se v 80. letech postupně dostával do celkové krize, což se mimo jiné projevilo i tím, že po řadě složitých jednání se Svatým stolcem bylo povoleno personálně obsadit jedno volné biskupství v Československé socialistické republice (ČSSR). V této době byli totiž v českých zemích jen dva biskupové – v Praze a v Olomouci. V čele biskupství ostatních diecézí stáli kapitulní vikáři. Rozhodnutí obsadit právě biskupský stolec v Litoměřicích padlo z toho důvodu, že zde byla jediná teologická fakulta v českých zemích.\n\nPapež Jan Pavel II. jmenoval 26. července 1989 (ještě před zlomovým listopadem 1989) ThDr. Josefa Koukla litoměřickým biskupem. Za měsíc, 27. srpna 1989, se konala slavnostní konsekrace a intronizace v litoměřické svatoštěpánské katedrále. Světiteli byli pražský arcibiskup František kardinál Tomášek, Francesco Colasuono, papežský nuncius se zvláštním posláním, a světící biskup pražský Jan Lebeda. Dále se zúčastnil kuriální kardinál Bernardin Gantin, vídeňský arcibiskup Hans Hermann kardinál Groër, a trnavský arcibiskup Ján Sokol.\n\nDne 17. listopadu 1989 získala církev konečně svobodu. Studenti teologie na CMBF v Litoměřicích se brzy přidali k pražským vysokoškolským studentům, kteří jako první aktivně vystoupili proti komunismu v ČSSR. Litoměřičtí vysokoškoláci založili odbočku „Občanského fóra“ a v čele s rektorem, pozdějším brněnským biskupem, Vojtěchem Cikrlem, požadovali zrušit povinné přednášky z marxismu, které ihned začali bojkotovat. Zároveň usilovali o to, aby z jejich fakulty odešli ti profesoři, kteří se angažovali v hnutí „Pacem in terris“. Školu proto opustil děkan a fundamentální teolog Vymětal, proděkan a dogmatik Huber, přednášející Čejka (filozofie), Vízner (pedagogika), Janhuba (katechetika) a Wiesner (biblistika). Arcibiskup Tomášek všechny aktivity studentů oficiálně podpořil.\nŘádnými posluchači teologického studia se nyní mohli stát i laici, to se týkalo také žen, které tuto možnost měly už na obnovené olomoucké fakultě, kde studovaly od roku 1968. Právo studovat na teologické fakultě získaly i řeholnice. Rovněž se připravovalo tříleté studium pro stálé jáhny a studenti mohli opět využívat nabídky teologického studia v zahraničí.\n\nV roce 1990 byla teologická fakulta přestěhována zpět do Prahy a v Litoměřicích zůstal pouze Teologický konvikt (přípravný ročník pro studenty teologie), který byl nakonec po 12 letech (v roce 2002) přesunut do Olomouce. Budova bývalého Kněžského semináře a Teologického konviktu na Komenského ulici č. 4 v Litoměřicích dostala díky Kouklovi nový název: „Diecézní dům kardinála Trochty“ a začaly v ní pracovat různá diecézní centra (Pastorační a Katechetické centrum, Centrum pro mládež a rodinu), pořádají se v ní exercicie, přednášky, různá setkání, porady aj.\n\nNový biskup Koukl stál před velkým úkolem – plně obnovit činnost celé diecéze. Když přebíral od kapitulního vikáře Josefa Hendricha její správu, bylo v ní 433 farností, z toho bylo obsazeno pouze 113 (83 farností spravovali diecézní kněží a 30 farností řeholníci). V litoměřické diecézi žilo v době Kouklova nástupu 47 řeholníků a velký počet řeholnic (kolem šesti stovek), které sem byly přestěhovány z jiných diecézí, aby stát na ně mohl dohlížet a znemožnil jim kontakt s obyvateli.\n\nDiecéze trpěla katastrofálním nedostatkem kněží. Sloužilo v ní pouze 99 inkardinovaných kněží (tzn. z diecéze) a 21 kněží muselo působit jinde. Byl to důsledek vztahu komunistického režimu ke katolické církvi.\nRovněž národní hospodářství se výrazně podepsalo na situaci v diecézi. V oblasti severočeské hnědouhelné pánve byla zrušena celá řada obcí včetně tamních kostelů a far. Když se začal uran těžit na Českolipsku, došlo k dalšímu vystěhovávání a přemísťování obyvatelstva. Budování nových přehrad (Flájské a Přísečnické na hřebenu Krušných hor a Nechranické nad Ohři) donutilo místní obyvatelstvo k migraci. Na území diecéze byla též zřízena dvě velká vojenská pásma: na Českolipsku a v Doupovských horách. I odtud muselo odejít veškeré civilní obyvatelstvo.\n\nJako nový biskup Koukl již v roce 1990 biřmoval 182 mladých lidí. V témže roce přistoupilo v diecézi k prvnímu svatému přijímání 269 dětí a bylo uzavřeno 189 manželství (z toho 76 svazků k pouze jeden z manželů byl katolické víry).\nAčkoliv se komunistický režim v roce 1950 zákonem zavázal převzít všechny patronáty, ve skutečnosti až na vzácné výjimky postupoval opačně. Kostely a kaple stát nechal chátrat, protože na jejich údržbu nedával záměrně finance. Biskupu Kouklovi a jeho spolupracovníkům se po několika málo letech podařilo zlepšit stav těch kostelů a far, které byly nejvíce ohroženy. Opravena byla i katedrála a budovy samotného litoměřického biskupství na Dómském pahorku.\n\nDíky Kouklově podpoře v Litoměřicích, u příležitosti 110. výročí založení diecézního muzea s galerií, bylo v roce 1995 toto muzeum znovu otevřeno. Právě v litoměřické diecézi byla tato kulturní instituce zřízena jako vůbec první v celé habsburské monarchii.\n\nV litoměřické katedrále stál u zrodu hudebního festivalu: „Litoměřické varhanní léto“, na němž vystupují vynikající varhanní umělci nejen z Evropy, ale i z Ameriky a Asie.\n\nS podporou biskupa začal od roku 2001 fungovat v Litoměřicích Hospic sv. Štěpána, nestátní zdravotnické zařízení, které slouží nevyléčitelně nemocným pacientům a jejich rodinám. Hospic si postupně získává velmi dobrou pověst.\n\nDále se soustředil zejména na obnovu církevního života a struktur zničených či těžce narušených za pronásledování církve komunistickým režimem.\nNevyhýbá se také obnově školství. Založil Biskupské gymnázium Varnsdorf a obnovil Biskupské gymnázium Bohosudov.\n\nV rámci České biskupské konference působil biskup Koukl ve funkci předsedy subkomise pro migranty a též subkomise pro rómské obyvatelstvo.\n\nV roce 1993 byla (po více jak 300 letech) na území České republiky založena nová diecéze se sídlem v Plzni. Vznikla sloučením farností patřících do jiných diecézí. Největší část území předala pražská arcidiecéze, na druhém místě to byla českobudějovická diecéze a na třetím litoměřická, která předala celkem sedm farností: Jesenice, Podbořánky, Velká Chmelištná, Malměřice, Stebno, Petrohrad a Žihle.\nV této souvislosti požádala též pražská arcidiecéze litoměřickou diecézi o předání šesti farností: Nymburk, Kostomlaty, Lysá nad Labem, Milovice, Veleliby a Všejany. Náhradou dostaly Litoměřice od Prahy celkem pět farností: Doksany, Dolánky, Libotenice, Dolní Počáply a Chotěšov. Dlouho zůstala nevyřešena otázka příslušnosti farnosti Vejprty. Původně patřila pražské arcidiecézi, pak měla přejít do litoměřické diecézi, avšak posléze byla přidělena plzeňské diecézi, aby nakonec od 1. ledna 2013 byla připojena k litoměřické diecézi.\n\nKdyž se po listopadu 1989 opět otevřely po 40 letech hranice, začala litoměřická diecéze díky biskupu Kouklovi, který výtečně ovládal němčinu, postupně navazovat přátelské vztahy s diecézemi v sousedních zemích. Patřily k nim zvláště německé diecéze Bamberg, Eichstätt, Essen, později Fulda a Drážďany. Tyto kontakty se postupně stále více rozšiřovaly a týkaly se nejen biskupství, ale i různých církevních institucí, jako třeba diecézní charita.\n\nDiecéze Eichstätt má jedinou katolickou univerzitu v Německu, na níž umožňuje též studium českých bohoslovců. Přátelské styky se vyvinuly také mezi Křesťanskou akademií a Ackermann-Gemeinde v Mnichově, jejíž pobočky pracují i v řadě dalších německých diecézí.\nZačaly se uskutečňovat vzájemné návštěvy, pořádaly se diskuse a sympozia na nejrůznějších úrovních (v Jihlavě, Mariánských Lázních, Praze, Bambergu a Mnichově) s cílem vybudovat přátelské vztahy na základě rozboru a pochopení situace v minulosti, a tak postupně odstraňovat oboustranné překážky. Na známých poutních místech: ve Filipově, Hejnicích a Bohosudově se při výročních poutích začaly konat společné bohoslužby, jichž se spolu s Čechy účastnili i Němci a Poláci.\n\nNěmečtí sousedé tak díky aktivitě biskupa Koukla měli možnost se osobně seznámit s konkrétní situací v litoměřické diecézi, z ní byli po skončení II. světové války vysídleni. Vznikla řada peněžních sbírek na opravy kostelů a kulturních památek především pro ty farnosti, odkud generace vysídlených Němců pocházely. Podstatnou pomoc při opravách církevních objektů poskytla organizace Renovabis se sídlem ve Freisingu, která pravidelně rozděluje finanční prostředky na pomoc bývalým komunistickým státům. V litoměřické diecézi se jedná o Bohosudov, Ústí nad Labem, Hejnice, Kadaň a mnoho jiných míst. Postupně vznikala přátelství mezi jednotlivými německými městy a jejich institucemi (městská zastupitelstva, školy a různé spolky).\n\nAngažoval se v Sudetoněmeckém Landsmannschaftu a zásadně se podílel na česko-německém usmíření. V roce 2005 se Koukl stal prvním Čechem od dob Lva Prchaly, kterému sudetští Němci udělili Evropskou cenu Karla IV.\n\nNa žádost biskupa Koukla papež Jan Pavel II. během své návštěvy v Olomouci svatořečil 22. května 1995 Zdislavu z Lemberka před více než sto tisíci věřícími na letišti v Olomouci-Neředíně. Toto svatořečení mělo i další konsekvence. Dne 5. října 1996 byl chrám sv. Vavřince a bl. Zdislavy v Jablonném v Podještědí za přítomnosti zmocněnce Vatikánu kardinála Gantina povýšen na baziliku minor. V litoměřické svatoštěpánské katedrále pak byla uložena část ostatků této mimořádné světice. Na žádost biskupa Koukla vyhlásil papež v roce 2000 sv. Zdislavu, vedle sv. Felixe a Viktorina, hlavní patronkou litoměřické diecéze.\n\nOd roku 1995 začala vydávat litoměřická diecéze i svůj měsíčník „Zdislava“.\n\nV létě 2002 postihly téměř celé Čechy velké povodně, které způsobily obrovské škody. Před velkou vodou muselo být evakuováno na 200 tisíc obyvatel, tisíce lidí přišlo dočasně nebo trvale o střechu nad hlavou a o veškerý majetek. Povodeň zasáhla na 753 obcí. Odhadovaná celková škola dosáhla výše sto miliard korun. V sídlech diecézních charit, tedy i v Litoměřicích, vznikly koordinační týmy pro pomoc lidem. Účinně pomohli i lidé ze zahraničí, zvláště z Německa, třebaže i tam povodeň způsobila velké škody. V litoměřické diecézi rozvodněné Labe nenahraditelně poškodilo řadu kulturních i církevních památek, například Počaply, Žernoseky, Terezín, Štětí, Křešice, Mělník a další. Z této přírodní katastrofy se diecéze, zvláště památky, vzpamatovávaly ještě mnoho let. Díky Kouklem vytvořeným institucím jako jsou diecézní a farní charity, přátelům v zahraničí i osobním povzbuzováním všech postižených, byly následky povodní částečně zmírněny, zvláště na úrovni mezilidských vztahů.\n\nPodle církevního práva nabídl v roce 2001 biskup Koukl po dosažení 75 let papeži svou rezignaci. Jan Pavel II. ji přijal až v době jmenování nového biskupa. K tomu došlo 24. prosince 2003, kdy se biskupského úřadu ujal Mgr. Pavel Posád. Od 24. prosince 2003 se stal Koukl emeritním biskupem. V roce 2004 se litoměřické diecéze ujal biskup Pavel Posád a biskup Josef Koukl žil jako emeritní biskup dále v Litoměřicích v biskupské rezidenci. Byl novým biskupem ustanoven biskupským vikářem pro zahraničí. Tuto funkci vykonával i když mu slábl zrak a ubývaly síly. Jako emeritní biskup zažil, kromě svého bezprostředního nástupce biskupa Pavla Posáda, ještě i svého dalšího nástupce biskupa Jana Baxanta.\n\nI v závěru života se velmi rád a často setkával s lidmi, zvláště mladými, a pastýřsky je připravoval na svátosti církve i životní situace. Ze svého důchodu si nechával jen na nejnutnější výdaje, zbytek rozdal chudým a potřebným.\n\nZemřel v biskupské rezidenci 22. května 2010 časně ráno ve věku 83 let. Pohřben byl do biskupské hrobky na městském hřbitově v Litoměřicích 29. května 2010.\n\n7. července 2010 uloupili zloději z hrobu biskupa Koukla řetěz s křížem a prsten ze žlutého kovu. Tyto předměty sebrali přímo z jeho tělesných ostatků.\n\n18. března 2011 byla na jeden z pilířů v katedrále sv. Štěpána v Litoměřicích umístěna pamětní deska se jménem Josefa Koukla. Na kamenné desce z indické žuly je vyobrazen biskupský znak biskupa Koukla a uvedeny jeho základní životopisné údaje (včetně data jeho biskupského svěcení a nástupu na biskupský stolec) a latinský nápis \"„Svým životem v pravdě vydal svědectví o Boží lásce“\". Pamětní desku požehnal 3. dubna 2011 po mši svaté litoměřický biskup Jan Baxant. Biskupové litoměřické diecéze bývali v minulosti pohřbíváni přímo v katedrále sv. Štěpána. Od počátku 19. století, kdy byla jejich těla ukládána do biskupské hrobky na novém litoměřickém hřbitově (první z nich, takto pohřbený, byl biskup Ferdinand Kindermann), se stalo tradicí, že jejich jména připomínají v katedrále právě pamětní desky.\n\nČasopisecké studie, zejména: Duchovní pastýř. Příspěvky ve sbornících.\n\n\n"}
{"id": "101433", "url": "https://cs.wikipedia.org/wiki?curid=101433", "title": "Český rozhlas 6", "text": "Český rozhlas 6\n\nČeský rozhlas 6 (zkratka ČRo 6) byla celoplošná analyticko-publicistická stanice Českého rozhlasu, která vysílala v letech 1995–2013. Navazovala na české vysílání Rádia Svobodná Evropa, nástupcem ČRo 6 se stala stanice Český rozhlas Plus.\n\nStanice začala vysílat 8. září 1995 jako společný projekt obou rádií pod názvem Český rozhlas 6/Rádio Svobodná Evropa.<ref name=\"V září 1995 začal vysílat Český rozhlas 6/Rádio Svobodná Evropa\"></ref> Od roku 2002 pokračovala čistě pod Českým rozhlasem až do 28. února 2013. Stanice byla zaměřená na komentování politických událostí, vývoje a života občanské společnosti České republiky a evropských zemí. Vysílala pořady zaměřené na politiku, kulturu, ekonomiku, historické události, náboženský život, ekologii a rozhovory se zajímavými lidmi. Zabývala se problematikou národnostních menšin.\nPřijímat ji bylo možné prostřednictvím středovlnného vysílání na frekvencích 639 kHz, 954 kHz a 1332 kHz, dále byla šířena satelitem, prostřednictvím multiplexu Český radiokomunikací DVB-T a též přes Internet.\n\nHistorie stanice začala roku 1949 rozhodnutím Amerického Kongresu vytvořit rozhlasovou stanici Svobodná Evropa. Její pravidelné vysílání bylo zahájeno 1. května 1951 z německého Mnichova, kde také sídlila dalších čtyřicet let. První větou vysílání bylo „Volá hlas svobodného Československa, rozhlasová stanice Svobodná Evropa.“\n\nPo sametové revoluci nastaly ve Svobodné Evropě velké změny. Od 1. července 1994 začala vysílat z Prahy. Na podzim roku 1995 bylo evropské vysílání Svobodné Evropy ukončeno (s výjimkou jihoslovanské části) a původní česká redakce Svobodné Evropy se připojila k Českému rozhlasu a vznikl tak Český rozhlas 6/Rádio Svobodná Evropa. Na této transakci spolupracovaly rovněž české redakce BBC, Hlasu Ameriky a Německé vlny. V roce 2002 americký Kongres ukončil financování Svobodné Evropy a tím vysílání jejích pořadů na ČRo 6 skončilo.\n\nPrvním šéfredaktorem stanice se stal Pavel Pecháček, který byl zároveň prezidentem Svobodné Evropy. Dalšími byli Ivan Štern (od 2001), Peter Duhan a Daniel Raus.\n\nStanice vysílala každý den od 18.00 do 24.00, zaměřená byla především na mluvené slovo. Každou hodinu byly vysílány zprávy. \n\nPravidelné celotýdenní pořady: \n\nStanice zanikla 28. února 2013 společně s Rádiem Česko a ČRo Leonardo a od 1. 3. 2013 je nahradila stanice mluveného slova Český rozhlas Plus.\n\nVolné sdružení posluchačů Českého rozhlasu 6 pokračuje po ukončení vysílání jako Klub rozhlasové analytické publicistiky. Někteří členové si založili vlastní spolek \"Slovo o slově\". \n\n"}
{"id": "101435", "url": "https://cs.wikipedia.org/wiki?curid=101435", "title": "Rychlostní rovnice", "text": "Rychlostní rovnice\n\nRychlostní rovnice matematicky popisuje rychlost chemické reakce. Pro obecnou rovnici\nje její tvar:\n\n[X] označuje koncentraci látky X, obvykle v mol.dm, a k(T) je \"rychlostní konstanta\", jejíž hodnota ale není konstantní. Silně závisí na mnoha faktorech, především na teplotě.\n\nExponenty \"n'\" a \"m'\" se nazývají řády reakce a závisí na reakčním mechanismu. Stechiometrické koeficienty a reakční řády se u jednoduchých reakcí shodují. Reakční řád jednoho reakčního kroku odpovídá molekularitě (počet molekul, které se musí srazit, aby došlo k reakci) daného kroku. Pokud je koncentrace jednoho z reaktantů konstantní (např. rozpouštědlo při solvolýze), lze ji zahrnout do rychlostní konstanty. Tím dojde ke zjednodušení rychlostní rovnice: formula_2. Reakce druhého řádu je převedena na reakci pseudoprvního řádu.\n\nRychlostní konstanta reakcí nultého řádu je nezávislá na koncentraci reaktantů. Tyto reakce jsou typické pro systémy, kde je reakční prostředí (katalyzátor aktivní povrch) nasyceno reaktantem. Matematický vztah pro rychlost těchto reakcí je\nkde \"r\" je reakční rychlost a \"k\" rychlostní konstanta. Rozměr rychlostní konstanty je koncentrace/čas.\n\nPokud jsou splněny následující podmínky:\nje možné pomocí hmotnostní bilance dokázat že:\n\nZintegrováním této diferenciální rovnice vznikne následující vztah:\n\nkde [A] je okamžitá koncentrace látky a [A] je výchozí koncentrace.\n\nVynesením závislosti koncentrace na čase vznikne u reakcí nultého řádu rovná čára. Směrnice této přímky je rovna rychlostní konstantě \"k\".\n\n\"Poločas reakce\" je dán tímto vztahem:\n\n\nU těchto reakcí závisí rychlost na koncentraci jednoho reaktantu. Pokud jsou přítomny i jiné reagující látky, jsou jím příslušející reakce nultého řádu. Rychlostní rovnice má tvar:\n\nRozměr rychlostní konstanty je s.\n\nPokud jsou splněny následující podmínky:\ndá se pomocí hmotnostní bilance dokázat že:\n\nIntegrací této rovnice vyjde:\n\nGrafem závislosti času t na −ln[A] je přímka, jejíž směrnice je rovna rychlostní konstantě. Poločas reakce prvního řádu je dán vztahem:\n\nVýše uvedené reakce jsou ovšem vlastně reakcemi druhého řádu (Lindemannova teorie). Aby došlo k rozkladu například molekuly oxidu dusičného (3. rovnice), je nutné, aby se tato molekula oxidu srazila s jinou molekulou oxidu dusičného a od ní převzala energii, kterou použije právě k danému rozkladu. Tato energie může být také obětována při srážce s neaktivní molekulou jiného (třetího) oxidu, přičemž po srážce zůstanou dvě molekuly oxidu, které jsou obě neaktivní (bez energie ke štěpení).\n\nTypickým příkladem reakce 1. řádu je radioaktivní rozpad, pokud je zanedbán předpoklad nutnosti ozáření látky před rozpadem.\n\nU reakcí druhého řádu závisí rychlost reakce na koncentraci dvou reaktantů prvního řádu nebo jednoho reaktantu druhého řádu. Rychlostní rovnice má tvar:\n\nIntegrovaný tvar rychlostní rovnice druhého řádu je:\n\nPokud se koncentrace jednoho z reaktantů v průběhu reakce nemění, lze ji zahrnout do rychlostní konstanty, například:\n\nPříkladem reakcí pseudoprvního řádu jsou solvolýzy, kde je zpravidla rozpouštědlo ve velkém nadbytku oproti druhému reaktantu.\n\nPokud zároveň s reakcí probíhá i zpětná reakce (tzn. že produkty se mění zpět na reaktanty), je třeba do rychlostní rovnice zahrnout obě reakce. Obecnou rovnovážnou reakci lze popsat následovně:\n\nRychlostní rovnice potom bude mít tvar:\n\nkde k je rychlostní konstanta reakce zleva doprava a k je rychlostní konstanta zpětné reakce. Poměr rychlostních konstant je rovnovážná konstanta reakce. V rovnováze platí r = 0 a tedy\n\nPro systém dvou následných reakcí s rychlostními konstantami \"k\" a \"k\"\nplatí následující vztahy:\n\nReaktant A: formula_15\n\nReaktant B: formula_16\n\nProdukt C: formula_17\n\nTyto diferenciální rovnice lze vyřešit a za předpokladu, že výchozí koncentrace látek B a C je rovna nule, získáme následující vztahy:\n\nPokud v systému probíhá více paralelních reakcí je situace složitější.\n\nV systému probíhají tyto reakce: A → B; A → C, jejichž rychlostní konstanty jsou \"k\" a \"k\". Rychlostní rovnice mají tvar:\n\nVyřešením těchto rovnic vyjdou následující vztahy:\n\nZ těchto vztahů lze odvodit důležitou informaci:\npoměr okamžitých koncentrací produktů obou reakcí je roven poměru příslušných rychlostních konstant.\n\nTento případ nastává, pokud probíhá bimolekulární reakce a zároveň dochází k hydrolýze (nebo solvolýze obecně). Hydrolýza komplikuje studium reakční kinetiky, protože spotřebovává část reaktantu. Pro systém A + HO → B; A + R → C platí:\n\n\"k\" je reakční konstanta pseudoprvního řádu. Po integraci rovnice vyjde pro hlavní produkt C:\n\nTento vztah je možné přepsat do logaritmického tvaru:\n\nVztah koncentrace B ke koncentraci hlavního produktu C:\n\nŘešení těchto rovnic předpokládá, že platí\ntzn., že koncentrace produktu C je zanedbatelná oproti počáteční koncentraci A.\n\n"}
{"id": "101437", "url": "https://cs.wikipedia.org/wiki?curid=101437", "title": "Ghost in the Shell (film, 1995)", "text": "Ghost in the Shell (film, 1995)\n\nGhost in the Shell (攻殻機動隊, \"Kókaku Kidótai\") je japonský film, anime adaptace manga komiksu \"Ghost in the Shell\", kterou v roce 1995 režíroval Mamoru Ošii.\n\nPokračování filmu s názvem \"\" bylo vytvořeno v roce 2004. V roce 2008 vyšlo remasterované vydání prvního filmu pod poněkud matoucím názvem \"Ghost in the Shell 2.0 (Redux)\" s nově upravenými animacemi za pomoci moderních počítačových technologií (3D-CGI) či s nově nahraným soundtrackem (6.1).\n\n\n"}
{"id": "101439", "url": "https://cs.wikipedia.org/wiki?curid=101439", "title": "Roman", "text": "Roman\n\nRoman je jméno pocházející z latiny, v překladu znamená Říman. Podle českého občanského kalendáře má svátek 9. srpna. Ženskou verzí tohoto jména je Romana.\n\nRománek, Romča, Romík, Romek, Romí, Romário\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +1,6%.\n\n\n\n\n\n"}
{"id": "101442", "url": "https://cs.wikipedia.org/wiki?curid=101442", "title": "Metafikce", "text": "Metafikce\n\nMetafikce (z řeckého \"metá\": uprostřed, mezi; [vzadu] za; po; a řeckého \"fictio\": tvoření, utváření) neboli „fikce nad fikcí“ či „fikce o fikci“; Pojem zcela nahradil dřívější, úžeji pojaté termíny „self-conscious narration“ a „fikční ironie“\n\nJedná se o literární postup, kdy dílo (nejčastěji za pomoci vypravěče) vědomě odkazuje na umělou, literární povahu sebe sama pomocí odchýlení se od beletristických konvencí a vypravěčských technik. \nDílo tak sebereflexivně poukazuje na to, že je lidským výtvorem, a nutí čtenáře zamýšlet se nad vztahem mezi realitou a fikcí – můžeme tedy mluvit o specifickém druhu metatextovosti.\n(Nezapomínejme však, že sebereflexe je rys typický pro uměleckou literaturu obecně – známe jej např. z romantismu: romantický autor své dílo žije, a vlastní život naopak formuluje jako dílo). \n\nMetafikce je nejčastěji spojována s modernistickou a postmodernistickou literaturou, můžeme ji však naléz již např. v \"Tisíci a jedné noci\" (9. st.) či v Chaucerových \"Povídkách canterburských\" (14. st.).\nV 50. letech 20. st. vytvořilo několik francouzských spisovatelů žánr, který je označován jako nouveau roman. Tyto „nové romány“ byly charakteristické svým překrucováním žánrových i stylistických pravidel a často obsahovaly metafikční postupy.\nV 60. letech 20. st. se metafikce dostala do popředí díky dílům jako \"Ztracen v panoptiku: Fikce pro tisk, zvukový pásek, živý hlas\" Johna Bartha, \"Jatka č. 5, aneb Křížová výprava dětí\" Kurta Vonneguta či \"Dražba série č. 49\" Thomase Pynchona.\nPoprvé použil označení „Metafikce“ William H. Gass v eseji \"Philosophy and the Form of Fiction\". Na rozdíl od antirománu či antifikce je metafikce výhradně „fikcí o fikci“. tj. fikce, která vědomě reflektuje sama sebe.\nDíky volné definici není možné vypsat kompletní seznam metafikčních postupů, shrnujeme alespoň ty nejznámější:\n\nV případě, že přítomnost metafikčních prvků je to, co činí konkrétní dílo sevřeným textem, mluvíme obvykle o metafikci ve smyslu literárního žánru. Takové užití metafikce je typické pro postmodernistickou literaturu. Hranice mezi metafikcí jakožto jedním z motivů díla a metafikcí jakožto žánrotvorným prvkem je rozvolněná, což vede k poněkud vágnímu užívání termínu metafikce a často může být předmětem sporu, v kterém smyslu by se ho u konkrétního díla mělo užívat.\n\nAčkoliv jsou známé i kratší metafikční prózy (stejně jako přesahy do jiných literárních druhů) – učebnicovým příkladem jsou Borgesovy povídky -, plné rozvinutí metafikčních postupů umožňuje především román, proto často díla reprezentující metafikci jakožto žánr označujeme termínem metaromán (starší ekvivalenty jsou „autotematický román“ či „sebereflexivní román“)\n\n"}
{"id": "101443", "url": "https://cs.wikipedia.org/wiki?curid=101443", "title": "Steeplechase", "text": "Steeplechase\n\nSteeplechase má více významů:\n\n"}
{"id": "101445", "url": "https://cs.wikipedia.org/wiki?curid=101445", "title": "V zajetí rychlosti", "text": "V zajetí rychlosti\n\nV zajetí rychlosti (2005) je novozélandsko-americký film režiséra a scenáristy Rogera Donaldsona natočený podle skutečného příběhu Burta Munroa, motocyklového nadšence z Nového Zélandu, který předělal svůj starý motocykl značky Indián ve stroj, který překonal rychlostní rekord v kategorii do 1000 cm³ rychlostí 321 km/h. Hlavního hrdinu filmu hraje držitel Oscara, Anthony Hopkins.\n"}
{"id": "101446", "url": "https://cs.wikipedia.org/wiki?curid=101446", "title": "Makromolekulární chemie", "text": "Makromolekulární chemie\n\nMakromolekulární chemie je obor chemie, který se zabývá přípravou,strukturou a vlastnostmi polymerů (makromolekulárních látek) a soustavami, ve kterých se tyto polymery nachází (roztoky, směsi, …).\n\nMakromolekulární chemie vznikla jako samostatný vědní obor v třicátých letech 20. století. Její základy však byly budovány již od počátku 19. století. Nejprve se jednalo o studie na objasňování struktury přírodních polymerů, jako škrob nebo celulosa.\n\nNa počátku 20. století se začínaly vyrábět první polymery průmyslově. V roce 1907 se začala průmyslová výroba Bakelitu, v roce 1914 byl vyroben první syntetický kaučuk, v té době ne zrovna příliš kvalitní. V průběhu dvacátých a třicátých let se postupně začaly zavádět výroby nových syntetických kaučuků (butadieny, polysulfidy), polyvinylchloridů (PVC), polyamidů, polyesterů a dalších.\n\nV tomto období se makromolekulární chemie vyvíjela podle potřeb spotřebitelů, kteří požadovali stále nové konstrukční řešení a nové textilní materiály. Dodnes se v makromolekulární chemii studují převážně látky, které se uplatní jako technické nebo konstrukční materiály (kaučuk, celulosa, pryskyřice, …)\n\nPodobně jako ostatní vědní obory, se i makromolekulární chemie dělí na několik podoborů s různými zaměřeními.\n\n\n"}
{"id": "101451", "url": "https://cs.wikipedia.org/wiki?curid=101451", "title": "Miloš Frýba for president", "text": "Miloš Frýba for president\n\nMiloš Frýba for president (nebo jen krátce \"Oi!\") je hudební album skinheadské skupiny Orlík vydané v roce 1990. Obsahuje devatenáct písní napsaných Danielem Landou, Davidem Matáskem a Ádou Vitáčkem.\n\nTyto Oi! písně většinou oslavují skinheadský způsob života, ale nachází se na něm i píseň, která oslavuje Jana Žižku, z jehož odvahy by si podle kapely měli vzít Češi příklad.\n\nAlbum však také obsahuje písně obsahující rasismus a xenofobii. Například první píseň alba, pojmenovaná \"Álíb agil\" (pozpátku „Bílá liga“) má rasistický podtext – opěvuje „bílou ligu“ a „bílou sílu“. Slova písně jsou však na desce zpívána pozpátku. Na albu ale lze také vyslechnout protifašistickou píseň Faschos.\n\nNapsal Daniel Landa, Adolf Vitáček a David Matásek\n"}
{"id": "101453", "url": "https://cs.wikipedia.org/wiki?curid=101453", "title": "Gaius Valerius Flaccus", "text": "Gaius Valerius Flaccus\n\nGaius Valerius Flaccus Setinus Balbus († pravděpodobně 92, nebo 93), byl římský básník.\n\nO jeho životě se ví velmi málo, byl členem quindecimvirů, kteří spravovali Sibyliny knihy. Z toho lze usoudit, že byl poměrně bohatý.\n\n"}
{"id": "101456", "url": "https://cs.wikipedia.org/wiki?curid=101456", "title": "Iterace", "text": "Iterace\n\nSlovo iterace může být použito ve stejném významu jako \"opakování\" (lat. \"iteretur\" – opakovat).\n\nZákladním principem iterace je opakování určitého procesu v měnícím se kontextu. Uplatňuje se především v dynamických jevech.\n\nZákladní typy iterací:\n\nIterace v matematice znamená proces opakovaného použití funkce s cílem přiblížení se, dosáhnutí cíle či výsledku. Každé opakování procesu je taktéž nazváno iterací a výsledky z jedné iterace se použijí jako vstup pro další iteraci.\n\nV matematice může iterace odkazovat na proces iterace funkce, t.j. opakované užití funkce pomoci výstupu z jedné iterace jako vstup do další. Iterace zdánlivě jednoduchých funkcí může vytvářet složité problémy – např. Collatzova metoda.\nv dalším kroku se použije výsledek \nTato metoda se používá při řešení celé řady matematických problémů.\n\nJednoduchým příkladem k demonstraci iterace je numerické řešení transcendentní rovnice \"x = cos(x)\", jejíž analytické řešení pomocí postupných úprav a známých vztahů je nemožné (nebo aspoň velmi obtížné). Pro přibližné řešení stačí vhodně zvolit počáteční hodnotu \"x\" (např. formula_1), iterovat (formula_2) a sledovat, jak se mění hodnota \"x\".\n\nPseudokód:\n\nJe vidět, že zhruba po 25 krocích se již hodnota \"x\" vypsaná na 4 desetinná místa nemění:\n\nIterace v programování znamená opakované volání funkce v počítačovém programu. Zvláštní formou iterace je rekurze.\n\nUkázka iterace (v pseudokódu):\n\nV tomto úseku programu se hodnota proměnné \"i\" postupně mění a nabývá hodnot 1, 2 a 3. Taková postupná změna je charakteristickým znakem iterace.\n\nV regulárních výrazech se mohou vyskytovat iterace dvojího typu, syntakticky zapsané pomocí unárních operátorů:\n\n"}
{"id": "101457", "url": "https://cs.wikipedia.org/wiki?curid=101457", "title": "Stolní fotbal", "text": "Stolní fotbal\n\nStolní fotbal neboli fotbálek, kalčo (převážně na Moravě, pravděpodobně z italského \"calcio\" fotbal, srovnej slovensky \"kalčeto\"), foosball či soccer je hra většinou pro 4 hráče - 2 útočníky a 2 obránce (popř. 1 na 1 nebo 4 na 4). Panáčci jsou umístěni v různém počtu na 8 průchodných nebo teleskopických tyčích. Obránce hraje s jedním brankářem a s obrannou řadou se dvěma panáčky (dvojkou), útočník se středovou řadou s pěti panáčky (pětky neboli hrábě) a s útočnou řadou se třemi panáčky (trojky). Cílem hry je dát protihráči co nejvíce gólů do brány.\nPoprvé fotbálek zřejmě sestavil Lucien Rosengart (1880-1976). Roku 1901 byl v USA patentován 1. fotbálek s protáčivými tyčemi. Jedním z nejstarších výrobců stolního fotbalu byla švýcarská firma \"Kicker\". Poté se tato hra velmi rychle rozšířila především do Německa a Belgie, kde byla v roce 1950 založena foosballová liga. Roku 1976 vznikla Evropská unie stolního fotbalu (ETSU). Dnes se v mnoha zemích hraje fotbal na profesionální úrovni a s čím dál většími výhrami. V ČR by se ale stále hráči pouze foosballem určitě neuživili.\n\nDne 20. listopadu 1998 byla založena Česká foosbalová organizace (ČFO). Ve dnech 22.-24. dubna 1999 se v Praze konalo 1. Mistrovství ČR a od té doby se koná pravidelně každý rok. Od roku 2003 je jedním z prvních členů Mezinárodní foosballové asociace (ITSF). V roce 2006 se jako první z foosballových federací připojila k antidopingové chartě. \nHistoricky největšími úspěchy českého fotbálku bylo víťezství Ladislava Křepely v jednotlivcech na Světové Sérii Roberto Sport 2018, titul mužského týmu na Světové Sérii Leonhart 2018 a 4. místo mužského týmu na Světovém Poháru 2019 ve španělské Murcii.\n\nRozměry fotbálku mohou být různé. Nejčastěji jsou však k vidění stoly s hrací plochou 120 x 70 cm. Délka stolu se pohybuje mezi 140 až 170 cm, šířka kolem 76 cm a výška mezi 85 až 100 cm. Váha běžných fotbálků bývá mezi 75 až 115 kg. Míčky mívají průměr 34 mm. Kromě běžných fotbálků pro 4 hráče jsou k vidění i různé stoly v menších provedeních a fotbálky pro 2 nebo 6 hráčů. Na MS ve stolním fotbale v Paříži v roce 2003 byl představen i největší fotbal pro 22 hráčů. V dnešní době se hrají mezinárodní turnaje na tzv. Multitable: Garlando, Roberto, Leonhart, Bonzini, Fireball. Česká liga ČFO se hraje na jejich vlastním stole Rosengart. Dále se v českých hospůdkách dá najít stůl Garlando. Většinu jiných stolů mají pouze lidé, jež si je objednali ze zahraničí a mají je doma.\n\nHraje se zleva doprava. Jedna hra je většinou dotována deseti míčky nebo se také hraje na deset vítězných gólů s dvougólovým rozdílem. Skončí-li hra nerozhodně, pak jde o tzv. „plichtu“. Pokud hráči prohrají se skórem 10:0, pak jdou „pod stůl“. To znamená, že oba hráči, kteří prohráli, musí podlézt fotbalový stůl. Protáčení tyčí o více než 360° je zakázáno.\n\nMezi nejčastěji používané - turnajové střely patří Pull shot (stahovačka) a Push shot (odtahovačka), Pin shot (někdy také Front-pin) a Snake. V poslední době vzrůstá na turnajích popularita Pin shotu, o což se zasloužil zejména Frederic Collignon z Belgie, který touto střelou slaví velké úspěchy.\n\nTento fotbálek je oproti tzv. \"plasťákům\" (foosball) odlišný v konstrukci i pravidlech. Jde o celodřevěný hrací stůl (165x138x95cm) opatřený prohlou tvrzenou deskou Billares Cordoba. Hliníkoví hráči s dvěma nohama dávají možnost lépe mířit. Uspořádání hráčů je 1-3-3-4 (golman-obrana-záloha-útok,) čímž je hra více útočnější a pestřejší. Stůl je také opatřen systémem kluzných pouzder, které spolu s keramickými míčky dodávají hře rychlost a ráznost. Stůl není zakryt vrchním sklem, jde tedy hrát vzduchem.\n\nTento druh fotbálku je již poměrně rozšířen, avšak v rámci ČR se pravidelně hraje liga v tomto fotbálku jen na Kladně (zde jsou dokonce dvě ligy (propojené přes baráž, 7. ročník(2011/12) a v Mostě-Litvínově 4. ročník. V těchto regionech se koná každý rok i množství jednodenních turnajů.\n\nNa Mistrovství Světa a Světovém Poháru 2019 v Murcii byla poprvé zahrnuta kategorie 2Leg na stolech značky Tecno, které jsou tohoto typu. Mužský tým ČR získal bronzovou medaili, když skončil za vítězným Španělskem a druhou Itálií.\n\n"}
{"id": "101458", "url": "https://cs.wikipedia.org/wiki?curid=101458", "title": "Vojenský újezd", "text": "Vojenský újezd\n\nVojenský újezd, vojenský prostor, vojenský výcvikový prostor jsou názvy pro části státního území, které jsou zvlášť vyhrazeny k výcviku nebo působení ozbrojených sil, především armády.\n\nV České republice jsou podle zákona samostatnými územními jednotkami nezařazenými do obcí, avšak zařazenými do okresů a krajů. Ve většině zemí NATO jsou vojenská území menší než v České republice, nežijí v nich trvale obyvatelé, v některých zemích jsou majetkem obcí, které je armádě pronajímají. Do 31. prosince 2015 na území českých vojenských újezdů žili obyvatelé, kteří nemohli vykonávat vlastní místní samosprávu. Od 1. ledna se podobná skutečnost týká zřejmě už jen obyvatel slovenských vojenských újezdů Záhorie, a Lešť protože od 1. ledna 2016 jsou všechny trvale obydlené lokality z vojenských újezdů na území České republiky vyjmuty a na jejich zbylém území se již k trvalému pobytu přihlásit nelze.\n\nPrvní rozsáhlý vojenský prostor na území dnešního Česka (uzavřená oblast o velikosti i stovek kilometrů čtverečních) vznikl již za Rakouska-Uherska. Další vznikly za první republiky. Po obsazení republiky nacisty byly rozšířeny a využívány Wehrmachtem, nově zřízen byl prostor SS-Truppenübungsplatz Böhmen v oblasti zhruba mezi Sedlčany, Vltavou a Sázavou (po válce zrušen).\n\nBezprostředně po skončení druhé světové války projevilo Ministerstvo národní obrany ČSR zájem o rozsáhlé prostory v oblastech osídlených německy hovořícím obyvatelstvem. Postupně do roku 1953 byla za účelem výcviku vojáků vytvořena vyhrazená území zahrnující katastry bezmála dvou set obcí. Extrémní nárůst rozlohy vojenských újezdů na přelomu 40. a 50. let vycházel z tehdejší sovětské vojenské strategie - právě v těchto prostorech měli vojáci trávit většinu roku, neustále zde cvičit a v případě rozkazu přímo odtud zaútočit na západní Evropu. Budovy ve vysídlených obcích většinou posloužily za cíle při cvičných střelbách.\n\nPůvodně se rozsáhlá území vyčleněná pro výcvik vojáků označovala jako vojenské tábory, jež nebyly samostatnou správní jednotkou. Teprve zákon 169/1949 Sb. o vojenských újezdech zavedl pojem vojenský újezd jako správní jednotku. Podle tohoto zákona mohla vláda ČSR kdykoli prohlásit jakoukoli část státního území vojenským újezdem. To automaticky znamenalo zestátnění veškerého majetku na jeho území a možnost vysídlení všech jeho obyvatel. Již existující vojenské tábory byly postupně vládou ČSR podle zákona č. 169/1949 Sb. prohlášeny vojenskými újezdy, nová cvičiště vzniklá po roce 1949 již byly vládou ČSR přímo konstituována jako vojenské újezdy.\n\nKomunistický zákon č. 169/1949 Sb. byl téměř beze změn převzat do zákona č. 222/1999 Sb. o zajišťování obrany České republiky jako jeho šestá část. Jediným významnějším rozdílem oproti zákonu č. 169/1949 Sb. je, že nově už o vzniku nebo zániku vojenského újezdu či změně jeho hranic nerozhoduje Vláda České republiky, ale Parlament České republiky.\n\nVojenským újezdem se podle zákona č. 222/1999 Sb. rozumí správní jednotka, vojenským výcvikovým prostorem pak armáda označuje vlastní cvičiště nacházející se na území této správní jednotky, tj. vojenského újezdu. Název vojenského újezdu se může lišit od názvu vojenského výcvikového prostoru.\n\nNa území dnešní České republiky bylo zřízeno celkem 10 vojenských újezdů.\n\n\n\nV Česku vznikla celá řada dalších vojenských prostorů malého rozsahu, pokud ale nebyly prohlášeny zvláštní správní jednotkou, tj. vojenským újezdem, nejsou zde zmíněny.\n\nPo okupaci Československa v roce 1968 byl sovětské armádě postoupen vojenský újezd Mladá a vojenské újezdy Libavá a Ralsko přešly do společné správy ČSLA a Sovětské armády.\n\nDále bylo v bývalém Československu po Únoru 1948 zřízeno podél hranic s Rakouskem a Německem tzv. hraniční pásmo střežené jednotkami Ministerstva vnitra (Pohraniční stráž). Nejednalo se však o vojenský újezd ani o vojenský výcvikový prostor.\n\nVojenský újezd je v České republice vymezená část území státu, určená k zajišťování obrany státu a k výcviku ozbrojených sil. Újezd tvoří územní správní jednotku a je spravován újezdním úřadem. V jeho čele stojí přednosta, jímž je obvykle vyšší důstojník Armády České republiky. Z hlediska formy správy lze vojenské újezdy označit za gubernie.\n\nÚzemí újezdu náleží vždy k území jednoho okresu a tedy i jednoho kraje. Na území České republiky se v současnosti nachází 4 vojenské újezdy.\n\nSlova „vojenský újezd“ z pravopisného hlediska nejsou součástí vlastního jména újezdu, ale obecným označením, které je od vlastního jména újezdu neoddělitelné (podobně jako je tomu u názvů náměstí, okresů atd.). Píše se tedy například o \"vojenském újezdu Libavá\". Naproti tomu název konkrétního újezdního úřadu je celý vlastním jménem, píše se tedy o \"Újezdním úřadu vojenského újezdu Libavá\". Tato pravopisná pravidla jsou vesměs respektována v zákonech, samy újezdní úřady se však od nich nezřídka odchylují.\n\nV současnosti v České republice existují 4 vojenské újezdy (údaje o rozloze a počtu obyvatel k roku 2017)\n\nPrávní oporou pro vojenské újezdy je zákon č. 222/1999 Sb., o zajišťování obrany České republiky, speciálně jeho část šestá (§ 30 až § 40), která vojenské újezdy definuje jako územní správní jednotky státu. Jednotlivé vojenské újezdy a jejích újezdní úřady jsou zřizovány nebo rušeny speciálním zákonem. Existující vojenské újezdy byly formálně zřízeny § 73 téhož zákona, č. 222/1999 Sb., avšak v návaznosti na dřívější existenci těchto vojenských prostorů. Výčet a hranice jsou uvedeny v přílohách zákona. Zákon stanoví též sídla vojenských újezdů (zpravidla mimo jejich území) a příslušnost k okresu (v příloze č. 1) i kraji (v § 73a).\n\nMajetek na území újezdu (s výjimkou vneseného majetku) smí být jen ve vlastnictví státu. Ministerstvo obrany může pro jeho správu zřizovat zvláštní právnické osoby. Jako vnesený (movitý) majetek však byly tolerovány i přenosné plechové garáže a montované zahradní domky, což se podepisuje na vzhledu sídel.\n\n\"Újezdní úřad\" je zároveň orgánem státní správy, majícím některé kompetence shodné nebo obdobné s obecními úřady i samosprávnými obcemi, a zároveň je orgánem obrany státu podřízeným ministerstvu obrany. Výdaje na činnost újezdního úřadu se hradí z rozpočtu ministerstva.\n\nÚjezdní úřad mohl, a pokud to požaduje nejméně polovina obyvatel vojenského újezdu, pak i musel zřídit \"občanský aktiv\" nebo občanské aktivy jako své poradní orgány. \"Shromáždění obyvatel újezdu\" podle § 38 zákona o zajišťování obrany ČR navrhoval své zástupce do občanských aktivů, zákon však nestanovil žádné podmínky pro usnášeníschopnost a způsob svolávání takového shromáždění a neukládal újezdnímu úřadu jeho návrhy respektovat. Občanské aktivy lze porovnat s místními nebo osadními výbory, které může v civilních územích obec zřídit pro část obce.\n\nExistence vojenských újezdů jakožto územních jednotek nezařazených do žádné obce koliduje s čl. 99 Ústavy České republiky, podle nějž se Česká republika člení (aniž by ústava připouštěla výjimku) na obce, které jsou základními územními samosprávnými celky. S tím souvisí, že obyvatelům vojenských újezdů není zaručeno právo na samosprávu podle čl. 21 Listiny základních práv a svobod, což se jeví stále aktuálnějším problémem v souvislosti s probíhajícím systematickým osidlováním některých částí vojenských újezdů. Zákonnost výkonu státní správy není kontrolována ani samosprávou, ani nezávislými kontrolními mechanismy státní správy.\n\nNerespektování práv obyvatel vojenských újezdů (právo na místní samosprávu a právo vlastnit majetek) se před rokem 2007 několik let systematicky věnovala senátorka Jitka Seitlová, zejména v souvislosti s vojenským újezdem Libavá, kde začátkem roku 2007 žilo nejvíce, tedy 1174 obyvatel. Tři závažné podněty týkající se závažného porušování zákonů se potvrdily, jeden z nich se týkal nezákonného zahrabání bojových ochranných látek. Některé podněty se týkaly podezřelých okolností pořádání honů zvěře, neevidovaných a nezpoplatněných. Pro své snahy nenalezla širokou podporu ani u obyvatel vojenských újezdů (podle průzkumu z roku 2002 pořádaného armádou vyjádřilo 64 % obyvatel VÚ Libavá spokojenost se životem v újezdu), ti si však za ní chodili stěžovat neformálně soukromě, s obavou z prozrazení. Vyjádřila však vůli zabývat se problémem i z pozice zástupkyně veřejného ochránce práv, do které byla mezitím jmenována.\n\nUvedený rozpor s ústavou (pokud jde o právo obyvatel na místní samosprávu) byl vyřešen až zákonem č. 15/2015 Sb., kterým byla všechna osídlená místa ke dni 1. ledna 2016 z vojenských újezdu vyčleněna a buď se stala novými obcemi nebo byla připojena k některé z obcí sousedních. Tímto zákonem byl zároveň změněn mj. i § 36 zákona o zajišťování obrany České republiky (zákon č. 222/1999 Sb.), podle nějž se na území vojenského újezdu již nelze přihlásit k trvalému pobytu. Obdobně byl upraven i zákon o evidenci obyvatel.\n\nVyužití vojenského újezdu probíhá ve třech hlavních oblastech:\n\nPro výcvik vojsk je na území újezdu zřízen vojenský výcvikový prostor a výcviková zařízení. Vojenský výcvikový prostor spolu s výcvikovými zařízeními tvoří soubory střelnic, cvičišť, speciálních cvičišť, cest pro pásová a kolová vozidla, ubytovacích objektů cvičících vojsk a ostatní vojenská účelová zařízení včetně vodních ploch a pozemků určených k výcviku ozbrojených sil.\n\nHospodářské využití újezdu je realizováno formou lesní a zemědělské prvovýroby, případně formou ostatních drobných výrob, které jsou dislokované na území vojenského újezdu.\n\nVýkon státní správy ze zákona vykonává \"újezdní úřad\" vojenského újezdu. Tento zabezpečuje obecnou státní správu i potřeby obyvatel újezdu, které by jinak zajišťovaly obecní úřad nebo samosprávná obec, včetně sociální péče. V rámci obecného využití jsou také některé části některých vojenských újezdů v omezeném rozsahu zpřístupňovány veřejnosti.\n\nZatímco přirozenou (a v jisté míře oprávněnou) námitkou proti zřizování vojenských prostorů může být devastace přírodních i kulturních hodnot vojenskou činností (pohyb bojových vozidel, následky střelby a výbuchů, výskyt výbušné techniky v krajině, vysídlení a likvidace či pustnutí původních sídel), mnohé vojenské prostory naopak umožnily ochranu krajiny před mnoha dalšími druhy lidského působení, například běžnému zemědělskému a komunálnímu znečištění, výstavbě, turistickému ruchu atd.\n\nProto se mnohé ekologické organizace, orgány ochrany přírody apod. staví proti zrušení nebo zmenšení některých vojenských újezdů a jejich převedení do civilního režimu.\n\nPobyt na území vojenského újezdu není od 1. ledna 2016 možný. Předtím byl přípustný pouze s povolením příslušného újezdního úřadu. Osoby, které ke dni zřízení nebo změny vojenského újezdu měly na jeho území pobyt, avšak nesplnily podmínky stanovené zákonem, se musely vystěhovat, přičemž měly nárok na náhradní byt a náhradu stěhovacích nákladů, případně některé další náhrady. Na rozhodnutí o odejmutí povolení k pobytu byl správní řád vztažen výslovným ustanovením, udělování povolení k pobytu se jím mělo řídit na základě obecné úpravy.\n\nVstup na území vojenského újezdu je přípustný rovněž pouze s povolením příslušného újezdního úřadu, toto povolení však může být nejen individuální, ale může být i opatřením obecné povahy. Podle § 39 odst. 3 zákona o zajišťování obrany ČR se na vydávání ani odejmutí těchto povolení nepoužije správní řád, avšak správní řád (500/2004 Sb.) v § 177 odst. 1 stanoví, že základní zásady činnosti správních orgánů podle správního řádu nelze speciálním zákonem vyloučit.\n\n\n"}
{"id": "101464", "url": "https://cs.wikipedia.org/wiki?curid=101464", "title": "Chad Smith", "text": "Chad Smith\n\nChad Smith (* 25. října 1961 St. Paul, Minnesota, USA) je americký bubeník a člen skupiny Red Hot Chili Peppers (1988-dosud) a od roku 2008 i superskupiny CHICKENFOOT. Do Red Hot Chili Peppers přišel po odchodu předchozího bubeníka redhotů, Jacka Ironse, který skupinu opustil poté, co se kytarista Hillel Slovak předávkoval heroinem. Byl také zapsán do Guinessovy knihy rekordů jako nejrychlejší bubeník světa, když zahrál 1071 jednotlivých úhozů za 60 sekund na bicí soustavu čítající 308 kusů. Jeho poznávacím znamením je čapka na hlavě.\n\n"}
{"id": "101465", "url": "https://cs.wikipedia.org/wiki?curid=101465", "title": "Live in Hyde Park", "text": "Live in Hyde Park\n\nLive in Hyde Park je první živé album skupiny Red Hot Chili Peppers. Bylo natočeno v londýnské parku Hyde park během tří dní v roce 2004.\n\nDisc 1\n\nDisc 2\n"}
{"id": "101467", "url": "https://cs.wikipedia.org/wiki?curid=101467", "title": "Greatest Hits (album, Red Hot Chili Peppers)", "text": "Greatest Hits (album, Red Hot Chili Peppers)\n\nGreatest Hits je druhá kompilace největších hitů skupiny Red Hot Chili Peppers vydaná v listopadu 2003. První kompilací bylo album What Hits!? obsahující výběr hitů z let 1984 do 1989. Na druhém výběru jsou písně z druhého, slavnějšího období kapely.\n\n"}
{"id": "101469", "url": "https://cs.wikipedia.org/wiki?curid=101469", "title": "Freaky Styley", "text": "Freaky Styley\n\nFreaky Styley je druhé studiové album kalifornské skupiny Red Hot Chili Peppers. Bylo vydáno v roce 1985. Do kapely se před tímto albem vrátil kytarista Hillel Slovak. Album stejně jako předchozí prvotina kapely nedosáhlo komerčního úspěchu.\n\nVšechny skladby napsali Flea, Anthony Kiedis, Cliff Martinez a Hillel Slovak, pokud není uvedeno jinak.\nRemasterovaná verze z roku 2003 obsahuje tyto bonusy:\n"}
{"id": "101471", "url": "https://cs.wikipedia.org/wiki?curid=101471", "title": "The Uplift Mofo Party Plan", "text": "The Uplift Mofo Party Plan\n\nThe Uplift Mofo Party Plan je třetí studiové album kalifornské skupiny Red Hot Chili Peppers. Bylo vydáno v roce 1987. Bylo to první album skupiny, které se dostalo do amerického žebříčku Billboard Top 200, ale jen na 148. místo. Jedná se také o poslední studiové album, na kterém vystupuje kytarista Hillel Slovak; roku 1988 se předávkoval heroinem.\n\nVšechny skladby napsali Flea, Anthony Kiedis, Jack Irons a Hillel Slovak, pokud není uvedeno jinak.\nRemasterovaná verze z roku 2003 obsahuje i tyto bonusy:\n"}
{"id": "101473", "url": "https://cs.wikipedia.org/wiki?curid=101473", "title": "The Abbey Road E.P.", "text": "The Abbey Road E.P.\n\nThe Abbey Road E.P. je epíčko kalifornské skupiny Red Hot Chili Peppers. Bylo vydáno v roce 1988. Název a obal byl poctou skupině Beatles a jejímu albu Abbey Road.\n\n"}
{"id": "101475", "url": "https://cs.wikipedia.org/wiki?curid=101475", "title": "What Hits!?", "text": "What Hits!?\n\nWhat Hits!? je první kompilační album kalifornské skupiny Red Hot Chili Peppers. Bylo vydáno v roce 1992. Obsahuje hity kapely z první části jejich kariéry.\n\n"}
{"id": "101477", "url": "https://cs.wikipedia.org/wiki?curid=101477", "title": "Out in L.A.", "text": "Out in L.A.\n\nOut in L.A. je kompilace raritních nahrávek kalifornské skupiny Red Hot Chili Peppers. Byla vydána v roce 1994.\n\n"}
{"id": "101479", "url": "https://cs.wikipedia.org/wiki?curid=101479", "title": "Hillel Slovak", "text": "Hillel Slovak\n\nHillel Slovak (13. dubna 1962, Haifa, Izrael – 25. června 1988, Los Angeles, Kalifornie, USA) byl původní kytarista skupiny Red Hot Chili Peppers.\n\nNarodil se v izraelské Haifě židovským rodičům, kteří přežili holokaust. V roce 1967 se celá rodina přestěhovala do USA, kde začal Hillel navštěvovat Fairfaxskou střední školu. Tam se seznámil se svými budoucími spoluhráči Jackem Ironsem, Anthony Kiedisem a Michaelem Balzarym. Založili spolu skupinu Red Hot Chili Peppers.\n\nAvšak v té době byl Slovak také členem skupiny \"What is this?\", která měla nahrávací smlouvu, a tak Slovak nemohl s \"Red Hoty\" nahrávat jejich první album. Připojil se až později a se skupinou natočil alba Freaky Styley a The Uplift Mofo Party Plan. Celá kapela se ale potýkala s drogami a Slovak byl závislý na heroinu. Dne 25. června 1988 zemřel na předávkování. Slovak byl vzorem pro Johna Fruscianteho, který ho později v kapele nahradil.\n"}
{"id": "101480", "url": "https://cs.wikipedia.org/wiki?curid=101480", "title": "Josef Matocha", "text": "Josef Matocha\n\nJosef Karel Matocha, v křestní matrice pouze Josef (14. května 1888, Pitín – 2. listopadu 1961, Olomouc) byl český římskokatolický teolog, duchovní, vysokoškolský pedagog, arcibiskup olomoucký a metropolita moravský.\n\nPocházel z rodiny kováře s 11 dětmi, po roce studia na gymnáziu v Uherském Hradišti přešel na Arcibiskupské gymnázium v Kroměříži), kde roku 1908 maturoval. Jako bohoslovec a student teologické fakulty v Olomouci byl vyslán na Gregoriánskou univerzitu v Římě, kde roku 1911 získal doktorát filozofie, 15. června 1914 byl vysvěcen na kněze a v roce 1915 dosáhl hodnosti doktora teologie.\n\nPo návratu působil v letech 1915–1919 jako kooperátor v Sobotíně u Šumperka, jako kaplan Vojenské nemocnice v Ružomberoku a pak dva roky jako profesor dogmatiky a filozofie na Bohoslovecké\nfakultě v Nitře. Na olomoucké teologické fakultě přednášel jakožto řádný profesor v letech 1931–1939 a po okupaci v letech 1945–1948 křesťanskou filozofii a spekulativní dogmatiku a dvakrát byl děkanem fakulty. V březnu 1948 jej papež Pius XII. jmenoval arcibiskupem olomouckým. Úřad však mohl vykonávat pouze do Velikonoc v roce 1950, kdy byl nezákonně internován a izolován komunistickou státní mocí. Jeho spolupracovníci byli zatčeni a on nesměl vycházet ze své rezidence, kde s ním neustále byl zaměstnanec StB, který mu nedovolil ani číst noviny a poslouchat rozhlas. V roce 1999 mu byl \"in memoriam\" udělen Řád T. G. Masaryka I. třídy. Po jeho smrti komunisté znemožňovali znovu obsadit úřad arcibiskupa.\n\n\n"}
{"id": "101483", "url": "https://cs.wikipedia.org/wiki?curid=101483", "title": "Babice nad Svitavou", "text": "Babice nad Svitavou\n\nBabice nad Svitavou jsou obec v okrese Brno-venkov v Jihomoravském kraji. Leží asi 13 km severovýchodně od Brna, v Drahanské vrchovině v nadmořské výšce 460 m n. m. Žije zde obyvatel. Babice nad Svitavou sousedí s obcemi Březina, Řícmanice, Bílovice nad Svitavou, Kanice a Ochoz u Brna v okrese Brno-venkov a Habrůvka a Adamov v okrese Blansko.\n\nPrvní písemná zmínka o obci je uložena v moravských zemských deskách a pochází z roku 1365. V roce 1645 byla vesnice a v ní stojící tvrz vypálena švédskými vojsky, která dobývala Nový hrad. V letech 1807, 1824 a 1850 proběhly ve vesnici tři velké požáry.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "101487", "url": "https://cs.wikipedia.org/wiki?curid=101487", "title": "FCSB", "text": "FCSB\n\nFCSB, známý pod dřívějším názvem FC Steaua București, je rumunský fotbalový klub z hlavního města Bukurešti založený roku 1947. Celou svou historii hraje nejvyšší rumunskou soutěž. Je rekordmanem v počtu rumunských titulů (26), vítězství v rumunském národním (22) i ligovém (2) poháru a rumunském superpoháru (6). V sezóně 1985/86 se stal vítězem Poháru mistrů evropských zemí (dnešní Liga mistrů UEFA). Drží evropský rekord v počtu ligových utkání v řadě bez porážky (104).\n\nKlubové barvy jsou modrá a červená. Dlouhá léta byl rumunským armádním klubem. Své zápasy hraje na národním stadionu v Bukurešti zvaném Arena Națională s kapacitou 55 634 diváků. Roku 2017 se klub, po vleklých sporech s rumunskou armádou o právo na značku Steaua, oficiálně přejmenoval na FCSB, a využil tak akronym dosavadního názvu.\n\nDne 7. června 1947 byla dnešní Steaua založena jako armádní sportovní klub pod názvem ASA București (\"Asociația Sportivă a Armatei).\" Sdružovala 7 různých sportů, kromě fotbalu například také volejbal, atletiku nebo tenis.\n\nPrvním trenérem v historii klubu se stal Coloman Braun-Bogdan. ASA se připravovala na sezónu ve 2. lize, avšak komunisté, kteří byli v zemi u moci nechali rozpustit prvoligový klub Carmen București a na uvolnění místo dosadili nově vzniklý klub. První sezónu (1947/48) skončil na 14. místě (z 16) a vyhnul se sestupu díky zvládnutému play-out proti 7 dalším týmům. První soutěžní zápas v historii sehrál na domácím stadionu proti týmu Dermata Cluj (0:0).\n\nV červnu 1948 rozhodlo ministerstvo obrany o přejmenování na CSCA București (\"Clubul Sportiv Central al Armatei).\"\n\nRoku 1949 získalo mužstvo první pohár v historii klubu, bylo jím vítězství v rumunském národním poháru. Ve finále porazilo CSU Cluj 2:1. Od roku 1950 se přešlo na Sověty inspirovaný ligový systém jaro-podzim (vydržel jen 6 let). Na podzim 1949 se tak sehrál jen jakýsi neoficiální \"Podzimní pohár\" v šesti skupinách a jednu z nich CSCA vyhrál (žádné další souboje o \"titul\" se nehrály).\n\nV březnu 1950 prošel klub další změnou názvu, z CSCA se stal CCA București (\"Casa Centrală a Armatei\"). Pod novým jménem se týmu začalo skvěle dařit. V roce 1951 získal svůj první titul, který znamenal zároveň i první doublem (tj. vítězství v lize i poháru v jedné sezóně). Na konci sezóna sice měl CCA stejně bodů jako druhé Dinamo București, ale díky většímu počtu vstřelených gólů získal titul on. Mužstvo ovládlo i následující 2 sezóny a další titul přidalo ještě v roce 1956. Dalšími úspěchy v tomto období jsou triumfy v národním poháru z let 1952 a 1955.\n\nV nejvýznamnějším hráčům v 50. letech patřili brankář Ion Voinescu, obránci Vasile Zavoda a Alexandru Apolzan, záložníci Ștefan Onisie a Tiberiu Bone nebo útočníci Gheorghe Cacoveanu, Gheorghe Constantin, Ion Alecsandrescu, Francisc Zavoda, Iosif Petschovsky a Nicolae Tătaru. Zároveň hráči klubu tvořili většinu rumunského národního týmu. Dne 22. dubna 1956 dokonce v Bělehradě proti Jugoslávii (výhra Rumunska 1:0) nastoupilo rumunský tým složený výhradně z hráčů CCA.\n\nV sezóně 1957/58 se klub poprvé zúčastnil Poháru mistrů evropských zemí (dnešní Liga mistrů), v prvním kole však vypadl s Borusií Dortmund (5:5 po 2 zápasech, opakovaný zápas 1:3).\nDekáda 60. let začala pro klub skvěle, na jaře 1960 i 1961 slavil další tituly. Hned v dalším roce přišel další triumf v poháru.\n\nV roce 1961 přišla další změna názvu, ta nejdůležitější, ta která s malou změnou platí dodnes. Klub totiž dostal jméno CSA Steaua București (\"Clubul Sportiv al Armatei Steaua)\". Slovo Steaua znamená v rumunštině hvězda, což byl u klubů v socialistických zemích běžný název. Obvykle kluby dostávaly do svého názvu či loga červenou hvězdu (např. Crvena zvezda Beograd, Rudá hvězda Cheb), na logu Steauy se však objevilo žlutá hvězda, což spolu s červenomodrým pozadím symbolizuje rumunskou trikoloru.\n\nRoku 1967 se trenérem stal Ștefan Kovács, který s týmem vyhrál ligu 1967/68 a pohár třikrát v řadě v letech 1969, 1970 a 1971. Poté odešel trénovat další slavný klub, Ajax Amsterdam, se kterým dvakrát vyhrál PMEZ.\n\nDne 9. dubna 1974 otevřela Steaua přátelským zápasem s OFK Beograd (2:2) svůj nový stadion, Stadionul Steaua, známý jako Ghencea. Na tu dobu se v Rumunsko jednalo o unikátní stavbu, stadion postavený speciálně na fotbal bez atletické dráhy s kapacitou 30 000 diváků bylo něco nového.\n\nV druhé polovině 60. let se v lize kvalitativně zvedlo i několik dalších mužstev v čele s Dinamem București, UTA Arad a Petrolulem Ploiești, pro Steauu tak bylo těžší domácí soutěž vyhrávat. V popisovaném období 1961–1984 (23 let) tak přišly pouhé 3 tituly, na druhou stranu ale také 8 vítězství v domácím poháru.\n\nNa přelomu 70. a 80. let přišly na tým horší čas a klub okusil i sérii 6 let bez trofeje (1979–1985).\n\nV první polovině 80. let přicházeli do Steauy hráči jako Helmuth Duckadam, Ștefan Iovan, Miodrag Belodedici, Marius Lăcătuș, Victor Pițurcă, Mihail Majearu, Gavril Balint nebo Adrian Bumbescu, kteří pak v jejich druhé polovině patřili ke klíčovým mužům.\n\nPod vedením trenérů Emericha Jeneie a Anghela Iordănesca vyhrál klub v sezóně 1984/85 po sedmi letech ligovou soutěž, což pak zopakoval i v dalších 4 letech v řadě. Mimo to v tomto období přišly i 3 vítězství v poháru, v letech 1985, 1987 a 1989.\n\nOficiálně klub získal ještě jeden triumf v poháru (1988). Steaua však opustila ve finále poháru proti Dinamu București hřiště poté, co jí za stavu 1:1 rozhodčí neuznal gól. Nejprve byla trofej předána Dinamu, později ale Rumunská fotbalová asociace určila za vítěze Steauu s výsledkem 2:1. Po revoluci v roce 1989 se Steaua trofeje vzdala a vrátila ji Dinamu, nicméně asociace ji nadále oficiálně považuje za vítěze.\n\nOd června 1986 do září 1989 trvala pozoruhodná série 104 ligových utkání bez porážky, což je doteď platný evropský rekord.\n\nV tomto slavném období se ve fungování klubu angažoval i syn diktátora Ceaușesca Valentin.\n\nV sezóně 1985/86 pak přišel největší úspěch v historii klubu i celého rumunského fotbalu. Steaua tehdy v Poháru mistrů evropských zemí postupně přešla přes dánské Vejle (celkem 5:2), maďarský Honvéd Budapest (celkem 4:2), finské Kuusysi (celkem 1:0) i belgický RSC Anderlecht (celkem 3:1) a dne 7. května 1986 stanula ve španělské Seville ve finále poháru proti FC Barcelona. Barcelona byla jasným favoritem, ale po bezgólové remíze v základní hrací době i v prodloužení, se kopaly penalty. Ty měly velice dramatický průběh, po 2 penaltách na obou stranách bylo skóre stále 0:0, ani jeden ze 4 střelců neproměnil. Rumuni ale následující 2 pokutové kopy proměnili, zatímco jejich brankář Helmuth Duckadam zářil a nepustil za svá záda za celý rozstřel ani jeden míč. Steaua se tak stala prvním týmem zpoza železné opony, který nejslavnější klubovou soutěž vyhrál. Video z utkání (stream.cz)\n\nV zimě 1987 tým posílíl nejslavnější rumunský fotbalista Gheorghe Hagi a 24. února 1987 svým jediným gólem rozhodl o vítězství Steauy v Superpoháru UEFA. Soupeřem v utkání hraném v Monaku bylo Dynamo Kyjev. Už 2 měsíce předtím mužstvo prohrálo v Interkontinentálním poháru proti argentinskému River Plate (0:1), hrálo se v japonském Tokiu.\n\nÚspěchy na evropském poli v PMEZ pokračovali i v dalších letech. V sezóně 1987/88 přišlo vyřazení až v semifinále od Benficy z Portugalska. Následující rok se Steaua dokázala přes Spartu Praha (Česko), Spartak Moskva (SSSR), Göteborg (Švédsko) a Galatasaray (Turecko) opět prokousat do finále. Podruhé už to ale nevyšlo. Soupeřem jí byl AC Milán, finále se hrálo v Barceloně a Steaua podlehla 0:4.\n\nPo Rumunské revoluci se podobně, jako v dalších zemích bývalého východního bloku, otevřel trh a hráči měli snadnou cestu do zahraničních soutěží. Mnoho strůjců úspěchů z druhé poloviny 80. let tak šlo zkusit své štěstí na západ. Gheorghe Hagi do Realu Madrid, Marius Lăcătuș do Fiorentiny, Dan Petrescu do Foggie, Silviu Lung do Logroñés, Ștefan Iovan do Brightonu, Tudorel Stoica do Lens a další.\n\nI přes odchody mnoha hráčů do kvalitnějších soutěží byla 90. léta pro Steauu velice úspěšná. Šest ligových titulů v řadě (1993–1998), čtyři vítězství v poháru (1992, 1996, 1997, 1999) a třikrát nově vzniklý rumunský superpohár (1994, 1995, 1998). Navíc držel klub sérii 19 zápasů bez porážky proti nenáviděnému Dinamu.\n\nNa evropské scéně rozhodně stojí za zmínku čtvrtfinále Poháru vítězů pohárů 1992/93 a tři účasti v základní skupině Ligy mistrů v řadě mezi sezónami 1994/95–1996/97.\n\nV roce 1998 byl fotbalový oddíl oddělen od armádního CSA Steaua a přejmenoval se do dnešní podoby na FC Steaua București. Vedení klubu se ujal rumunský podnikatel Viorel Păunescu.\n\nNové tisíciletí začal tým mistrovským titulem v sezóně 2000/01 a vítězstvím v superpoháru 2001.\n\nViorel Păunescu si vedl špatně a klub pod ním brzo spadl do dluhů. Klubu se tak ujal kontroverzní rumunský podnikatel Gigi Becali.\n\nPo třech letech bez trofeje se trenérského kormidla před sezónou 2004/05 ujal Ital Walter Zenga (první zahraniční trenér v historii klubu) a hned přišly výsledky. Tým prošel do jarní fáze Poháru UEFA (dnešní Evropská liga), což se mu povedlo jako prvnímu rumunskému mužstvu od roku 1993 (tehdy to byla také Steaua). V prvním jarním vyřazovacím kole dokonce vyřadil na penalty španělskou Valencii a ztroskotal až na dalším španělském klubu, Villarealu. Tým vyhrál i titul, a to i přesto, že byl kouč Zenga 3 kola před koncem soutěže vyhozen.\n\nNásledující sezóna byla ještě úspěšnější než ta předchozí. Nejenže Steaua opět vyhrála domácí soutěž, ale především došla až do semifinále Poháru UEFA, kde po výsledcích 1:0 doma 2:4 venku nepostoupila až díky gólu soupeře v 89. minutě. Tím soupeřem bylo anglické Middlesbrough. V létě 2016 přišlo ještě vítězství v rumunském superpoháru.\n\nV dalších sezónách sice nepřicházeli trofeje, ale třikrát v řadě (2006–2008) se povedlo postoupit do základní skupiny Ligy mistrů. V sezóně 2007/08 se v ní Steaua potkala se Slavií Praha (v Praze 1:2, doma 1:1).\n\nDalší trofej přišla až v sezóně 2010/11, a sice rumunský pohár. Za zmínku poté stojí 2 postupy do jarní fáze Evropské ligy (2011/12, 2012/13), v druhém případě Steaua přešla přes nizozemský Ajax do osmifinále, kde vypadla s pozdějším vítězem Chelsea.\n\nV letech 2013–2015 Steaua opět vládla rumunskému fotbalu. Získala 3 tituly v řadě a v sezóně 2014/15 se jí povedlo získat domácí treble (liga, národní pohár, ligový pohár). Důvod proč se jí toto nepovedlo dříve je zřejmý, ligový pohár se totiž hrál dříve jen v letech 1998 a 2000. Od sezóny 2014/15 byl obnoven. V roce 2013 vyhrála také superpohár.\n\nV sezóně 2013/14 si klub po 5 letech zahrál základní skupinu Ligy mistrů, zatím naposledy. Na podzim 2014 musel klub kvůli sporu s ministerstvem obrany několik zápasů odehrát bez loga a bez jména Steaua, které si nárokovala právě armáda. Nakonec se vše podařilo urovnat aspoň do té míry, že kromě loga si mohla Steaua vše ponechat (trofeje, jméno, klubové barvy).\n\nV sezóně 2015/16 přišlo další vítězství v ligovém poháru.\n\nV prosinci 2016 se opět rozhořel boj mezi ministerstvem obrany a majitelem Steauy Becalim. Soud dal státu za pravdu, že Becali už dvanáct let neoprávněně užívá název, barvy i znak klubu. Zároveň jej ministerstvo hodlá zažalovat o 40 milionů eur kvůli dlouholetému neoprávněnému užívání ochranné známky. Klub se chce odvolat k Nejvyššímu soudu. Majitel Steauy prohlásil, že v případě prohry a povinnosti zaplatit požadovanou částku, vyhlásí klub bankrot a bude hrát v nejnižší rumunské soutěži pod názvem FC Sports Becali.\n\nKdyž klub vznikal, neměl žádný oficiální znak. Roku 1948 vzniklo první logo, bylo kulaté a byla na něm červená hvězda s písmenem A na modrém pozadí. To se ovšem používalo jen 2 roky. Nové logo používané v letech 1950–1961 sestávalo z červené hvězdy obehnané vavřínovým věncem. V roce dostal klub svůj přídomek Steaua a s tím i nový znak, jehož základní znaky (červenomodré pozadí se žlutou hvězdou znázorňující rumunskou trikoloru) vidíme i na dnešním znaku. Tvar znaku se potom změnil po přestěhování na nový stadion Ghencea v roce 1974. Po Rumunské revoluci se chtěla armáda zbavit všech spojitostí s bývalým režimem, proto, v roce 1991 dostal klub nové červenomodré logo s orlem uprostřed (bez tradiční hvězdy). Orla můžeme vidět i na znaku Rumunské republiky. Roku 1998 přibyly nad znak ještě 2 zlaté hvězdy symbolizující 20 mistrovských titulů. V roce 2003 došlo k další změně, klub začal používat zmodernizované logo používané dříve v letech 1974–1991. Dvě zlaté hvězdy nad logem zůstaly. V roce 2015 byla Steaua nucena začít používat své stávající logo kvůli sporu o ochranné známky s ministerstvem obrany.\n\nBěhem první sezóny 1947/48 nosili hráči pruhované žlutočervené dresy a modré trenýrky, což symbolizovalo rumunskou trikoloru. Následující sezónu se na dresech přestala objevovat žlutá barva a zůstala jen červená a modrá, a tak je to až dodnes. Steaua ale nikdy neměla standardizovanou kombinaci dresů. Nicméně tou nejpoužívanější byla v historii ta sestávající z červených dresů, modrých trenýrek a červených štulpen. Jindy byly kompletně červené, někdy zase kompletně modré. Občas i pruhované modročervené, především v 60. a 70. letech a několikrát v posledních pár letech. Kombinace pro venkovní zápasy mívá zpravidla opačnou barvu (domácí červené -> venkovní modré, domácí modré -> venkovní červené). Výjimky tvořily například finále PMEZ 1985/86 (celobílá kombinace), venkovní kombinace 1999/00 (žlutá a červená), třetí dres 2005/06 (žlutá a černá), venkovní dresech v letech 2008–2012 a pak také 2014–2016 (celožluté), venkovní dresy 2012–2014 (světle modré, tmavě modré trenýrky). V sezóně 2016/17 je venkovní sada kompletně bílá.\n\nHistorie výrobců a sponzorů na dresech:\n\nSvých prvních několik zápasů odehrála Steaua na stadionu Venus (podle názvu klubu, který tam dříve hrával), avšak brzy přišla jeho demolice. Poté tedy klub až do roku 1954 střídal 2 stadiony. Stadionul Republicii a Stadionul 23 August (na jeho místě stojí dnešní stadion). Na prvním jmenovaném se hrály většinou běžné ligové zápasy a na druhém zápasy mezi bukurešťskými kluby a důležité zápasy v evropských pohárech.\n\nDne 9. dubna 1974 klub otevřel v jihozápadní části Bukurešti svůj nový stadion oficiálně nazvaný Stadionul Steaua, často se mu však říkalo Ghencea. Jednalo se o první čistě fotbalový stadion bez atletické dráhy v Rumunsku. Prvním zápasem na něm bylo přátelské utkání s OFK Beograd, které skončilo remízou 2:2. Původně byl osazený lavičkami a měl kapacitu 30 000 diváků. V roce 1991 proběhla velká rekonstrukce, při které došlo mimo jiné k instalaci sedaček, VIP prostor a umělého osvětlení. Kapacita se tak snížila na 28 365 diváků. Další úpravy stadionu proběhly v roce 2006, aby byl způsobilý k pořádání zápasů Ligy mistrů.\n\nV roce 2011 byl v Bukurešti otevřen nový národní stadion (Arena Națională), který stojí na místě původního stadionu 23 August, který byl využíván pro významné zápasy v době, kdy klub ještě něměl svůj vlastní. Steaua nový stadion zprvu využívala jen pro zápasy v evropských pohárech a některé ligové zápasy o které je velký zájem (např. derby s Dinamem). Od března 2015 se na něj přestěhovala úplně. Kapacita činí 55 634 diváků.\n\nSteaua má největší fanouškovskou základnu v Rumunsku. Průzkum z roku 2007 ukázal, že 42% fotbalových fanoušků v Rumunsku uvedlo Steauu jako svůj oblíbený klub. Mnohem více než druhé Dinamo (12%) a třetí Rapid (9%), což jsou taktéž týmy z Bukurešti. Klub má velké množství fanoušků po celé zemi, podobně jako například v České republice Sparta nebo Slavia. Mimo to se těší i oblibě rumunských emigrantů v zahraničí.\n\nPrvní fanouškovská ultras skupina vznikla v roce 1995 pod názvem Armata Ultra. Rychle sice narůstalo množství jejích členů, ale v roce 2001 se skupina kvůli vnitřním problémům rozpadla. Dnes jsou fanoušci rozděleni na různé skupiny, někteří na severní tribuně Peluza Nord (Titan Boys, Nucleo, Insurgenții 1998, Skins 1996, Combat, Armata 47 Vest), zatímco jiní na jižní tribunu Peluza Sud (Vacarm, Glas, E.R.A., Hunters, Outlaws, Shadows, Roosters, T.K., Tinerii Sudisti). Někteří z nich však fotbalové zápasy přestali navštěvovat jako protest proti fungování klubu.\n\nV roce 2006 vznikla oficiální asociace fanoušků AISS (\"Asociația Independentă a Suporterilor Steliști).\" Za cíle si dává chránit zájmy a obraz fanoušků Steauy a zároveň udržovat a podporovat budování trvalých hodnot klubu.\n\nVelkým problémem mezi fanoušky Steauy je rasismus. Za rasismus byl klub opakovaně trestán peněžitými pokutami i zavřeným stadionem. Naposledy UEFA trestala v sezóně 2014/15, a to hned třikrát.\n\nNejvětším rivalem Steauy je FC Dinamo București, druhý nejúspěšnější rumunský klub (18 titulů). Jejich vzájemnému souboji se v Rumunsku nejčastěji říká Eternul derbi (\"Věčné derby\") nebo Marele derbi (\"Velké derby\"). Jejich vzájemná bilance je velmi vyrovnaná, ze 166 sehraných utkání (\"k 23. 12. 2016\") se Steaua radovala z 57 vítězství, 53 zápasů skončilo remízou a dalších 56 vyhrálo Dinamo. V minulosti měly jejich vzájemné souboje i velký politický význam, Steaua totiž byla klubem armády, zatímco Dinamo řídilo ministerstvo vnitra.\n\nDne 16. srpna 2016 se fanouškům Dinama povedl husarský kousek. Steaua hostila na svém stadionu ve 4. předkole Ligy mistrů anglický velkoklub Manchester City a majitel domácích Gigi Becali nechal připravit choreografii připomínající 20leté výročí od triumfu v PMEZ 1985/86. Na její přípravu klub sháněl dobrovolníky, kteří by pomohli roznosit kartony po tribuně a \"choreo\" tak zrealizovat. Toho dokonale využili právě fanoušci Dinama, kteří se přihlásili a přichystané kartony vyměnili za své vlastní a když je diváci před zahájením utkání zvedli nad hlavu, přes celou tribunu se objevil nápis „Doar Dinamo București“ (\"Jedině Dinamo București\").\n\nMezi říjnem 1991 a dubnem 2000 držela Steaua se svým největším rivalem 19 zápasovou sérii bez prohry. Zároveň bylo období, kdy Dinamo po dobu 17 let a 7 měsíců nedokázalo v ligovém derby zvítězit na venkovním hřišti.\n\nDruhým největším rivalem je pro Steauu další bukurešťský klub, FC Rapid București. Trojnásobný mistr ligy a třináctinásobný vítěz poháru však po bankrotu v roce 2016 nastupuje až v 5. nejvyšší rumunské soutěži. Několik zápasů (stejně jako s Dinamem) skončilo vážnými střety fanoušků. Vzájemná rivalita se ještě prohloubila po čtvrtfinále Poháru UEFA 2005/06 ve kterém se oba kluby střetly (postup Steauy).\n\nStřídmější rivalitu udržuje Steaua i s některými kluby mimo rumunské hlavní město. Jsou to především kluby z druhého největšího města v zemi, Kluže (CFR Cluj, Universitatea Cluj) a v poslední době i Astra Giurgiu. V minulosti to byli ještě například Universitatea Craiova, Politehnica Timișoara a Petrolul Ploiești. Všechny 3 jmenované kluby však již zanikly (Petrolul byl fanoušky obnoven ve 4. lize).\n\nSteaua se za celou svou dlouhou historii potkala v soutěžních zápasech z celky z Česka jen šestkrát. Dvakrát se Spartou Sparta, dvakrát s jejím největším rivalem Slavií Praha a dvakrát s Viktorií Plzeň, s tou dokonce v obou případech v jednom soutěžním ročníku. Pokaždé šlo o dvojzápasy, celkem tedy bylo odehráno 12 utkání. Osm z nich se odehrálo v Lize mistrů UEFA, respektive Poháru mistrů evropských zemí a čtyři v Poháru UEFA (dnešní Evropská liga UEFA).\n\nVenkovní výhra v Praze z roku 1988 je pro klub stále platným rekordem (nejvyšší vítězství v evropských pohárech na venkovním hřišti).\n\nDlouhá léta v období od vzniku klubu (1947) až do konce 90. let (1998) byl Steaua armádním klubem a rumunské armádě tedy také patřila. V roce 1998 došlo k privatizaci klubu, převzal ho rumunský podnikatel Viorel Păunescu. Ten však s klubem nehospodařil nejlépe a brzy ho zadlužil. Z této situace ho vytáhl v roce 2003 další rumunský podnikatel Gigi Becali, který Steauu ovládá dodnes.\n\nJedná se o velmi kontroverzního muže, který si dokonce za machinace s pozemky v devadesátých letech, kterými připravil stát o téměř 20 milionů korun, odseděl rok vězení (z původně tříletého trestu). Mnohokrát také čelil obvinění z rasismu a homofobie. Působil i v politice, konkrétně byl členem Evropského parlamentu, rumunského parlamentu a kandidoval na prezidenta.\n\nK 23. 7. 2017\n\nSteaua hraje už od své první sezóny nejvyšší rumunskou soutěž a nikdy nesestoupila.\n\nOdehrané zápasy v domácí lize: \"(aktuální ke konci podzimní části 2016/17)\"\n\nČetnost umístění na jednotlivých pozicích v tabulce: \"(včetně 2015/16)\"\nNejvíce odehraných zápasů: \"(aktuální ke konci podzimní části 2016/17)\"\nNejvětší počet vstřelených gólů: \"(aktuální ke konci podzimní části 2016/17)\"\n\nOdehrané zápasy v evropských pohárech: \"(aktuální ke konci podzimní části 2016/17)\"\n\nNejlepší střelci v evropských pohárech: \"(aktuální ke konci podzimní části 2016/17)\"\n\n\n"}
{"id": "101497", "url": "https://cs.wikipedia.org/wiki?curid=101497", "title": "Valašská Bystřice", "text": "Valašská Bystřice\n\nValašská Bystřice je obec v okrese Vsetín Zlínského kraje ležící 8 km jihozápadně od Rožnova pod Radhoštěm uprostřed Vsetínských vrchů, rozlohou jedna z největších obcí v České republice. Žije zde obyvatel.\n\nÚzemí obce je velice hornaté a členité, hluboká údolí se zde střídají s vysokými vrcholy a dlouhými rozlehlými loukami a rozsáhlými lesy, nejvyšším bodem je vrchol Tanečnice s nadmořskou výškou 912 metrů. Střed obce leží v nadmořské výšce 465 m n. m.\n\nJméno obce, které je odvozeno od říčky \"Bystřice\", která se vlévá do údolní přehrady Bystřička, se v minulosti několikrát měnilo. Původní název \"Nová Bystřice\" nebo \"Randýskova Bystřice\", podle prvního fojta Randýska, se ustálil na podobě \"Hrubá Bystřice\" a \"Velká Bystřice\", který byl změněn v roce 1923 na \"Valašskou Bystřici\".\n\nPrvní písemná zpráva o obci pochází z roku 1651. Až do zániku feudalismu přináležela k rožnovskému panství. Za třicetileté války se na tehdy ještě řídce osídleném území obce ukrývali valašští vzbouřenci a kolonizátoři. Za působení jedněch z prvních fojtů z roku Křenků se zaznamenává na svou dobu obrovský rozvoj obce. V minulosti měla obec převážně zemědělský charakter a pro svou chudobu byla známá vystěhovalectvím.\n\nV 18. století se Valašská Bystřice stala sídlem portášů, což byl sbor Valachů určený k ochraně hranic s Uherským královstvím před pašeráky a zbojníky. O zřízení místní portášské stanice se v roce 1735 postaral otec Jiří Křenek. Portášský sbor byl zrušen v roce 1829. V roce 1778 byl ve Valašské Bystřici dostavěn a slavnostně vysvěcen kostel Nanebevzetí Panny Marie.\n\nObec v minulosti proslula hlavně výrobou dřevěného nádobí, nářadí či hraček (zvláštností byly především hračky barvené zakuřováním - tzv. čazením - jenž Bystřičané úspěšně prodávali kromě okolí také např. v Prusku a Vídni. V roce 1848 vypukla díky velké neúrodě epidemie tyfu. Také kvůli tomu byl v tomto roce zbudován nový hřbitov, fungující do současnosti. V roce 1935 byla otevřená nová škola. Koncem druhé světové války prošla obcí fronta, 5. května 1945 byla spojenci osvobozena. V roce 1947 vzniklo družstvo Portáš, navazující na tradiční dřevozpracující průmysl.\n\nŽivot Valašské Bystřice byl vždy kulturně a společensky bohatý. Kromě kulturního zařízení Domek s malým kinosálem, Sboru dobrovolných hasičů, Kroužku zahrádkářů, Sokola, Mysliveckého sdružení, knihovny, proslulého dechového orchestru Bystřičanka a divadelního sboru je známý např. místní Spolek včelařů nebo valašský soubor Troják. Důležitou součástí společenského života je i Valašskobystřický zpravodaj, vydávaný jednou za měsíc.\n\nV roce 2009 byla v části Leskovec otevřena první bystřická benzínová čerpací stanice.\n\nValašská Bystřice se člení na 7 částí (osad):\n\nNejde ale o evidenční části, obec se kromě toho dále člení na řadu menších oblastí (ZSJ).\nNa území obce leží značné množství zpevněných i nezpevněných cest. V roce 1949 byla zavedena pravidelná autobusová doprava mezi Valašskou Bystřicí a Rožnovem s tehdy sedmi autobusovými zastávkami. V roce 1978 byly zastávky zbudovány i v odlehlejších částech obce - v Žárech, Na horách, na Dolním konci, prodlouženy linky na Horní konec a zavedena linka do Hřívové se zastávkou U mlýnů, která je dnes již nefunkční.\n\nV současnosti mají Bystřičané k dispozici celkem 16 zastávek:\n\nZ Rožnova pod Radhoštěm spojuje obec celkem 24 linek denně, většina z nich se také vrací zpátky do Rožnova.\n\nValašská Bystřice je ideálním místem pro celoroční sportovní činnost, turistiku, cykloturistiku či lyžování. V centru obce se pod horou Búřov nachází stejnojmenný hojně navštěvovaný ski areál. Nedaleko něj je k dispozici tenisové hřiště a zeď, hřiště na plážový volejbal a basketbalové koše nebo také paintballové hřiště. K areálu školy patří tělocvična a blízko závodu Portáš leží dvě rozlehlá fotbalová hřiště se sprchami, šatnami, posezením a malým fitcentrem.\n\nNa území obce se nachází kilometry označených i neoznačených turistických stezek nebo lesních cest s oblíbenými cíli.\n\nJak turistům, tak místním je k dispozici několik celoročních ubytování (soukromých i penzionů), hospody, restaurace, jedna pizzerie a cukrárna, společenský dům s velkým tanečním sálem a venkovním hudebním altánem, infocentrum a další.\n\n\n\n\n\n"}
{"id": "101502", "url": "https://cs.wikipedia.org/wiki?curid=101502", "title": "František Vaňák", "text": "František Vaňák\n\nFrantišek Vaňák (28. června 1916 Vojtěchov – 14. září 1991 Město Albrechtice) byl moravský katolický teolog, 13. arcibiskup olomoucký a metropolita moravský (1989–1991).\n\nVystudoval Arcibiskupské gymnázium v Kroměříži, na kněze byl vysvěcen v roce 1941 v Olomouci, poté dlouho působil v Rýmařově. V letech 1961 a 1973 jej Apoštolský stolec zařadil mezi kandidáty na úřad olomouckého arcibiskupa, ale komunistická vláda jeho jmenování znemožnila. V srpnu 1989 se stal biskupem a apoštolským administrátorem olomoucké arcidiecéze. Řádným arcibiskupem a metropolitou moravským se stal až po pádu komunistického režimu. Snažil se o maximální obnovu náboženského života v arcidiecézi, zejména pak o obnovu řeholního života, poutních tradic a církevního školství. V roce 1991 obnovil Arcibiskupské gymnázium v Kroměříži. Pohřben je na hřbitově na sv. Hostýně, o jehož zvelebení se zasloužil.\n\n\n"}
{"id": "101503", "url": "https://cs.wikipedia.org/wiki?curid=101503", "title": "Leopold Prečan", "text": "Leopold Prečan\n\nLeopold Prečan (8. března 1866 Velký Týnec – 2. března 1947 Svatý Kopeček) byl český katolický teolog, kníže – 11. arcibiskup olomoucký a metropolita moravský (1923–1947), asistent papežského trůnu, čestný občan města Olomouce.\n\nArcibiskupem byl jmenován 10. listopadu 1923. Měl velké zásluhy o rozvoj Velehradu, zasadil se též, aby byl velehradskému chrámu udělen titul \"basilika minor\". Podle svého přání byl pohřben v Olomouci v kostele sv. Cyrila a Metoděje, který dal postavit. Byl hlavním iniciátorem a sponsorem Prvního celostátního sjezdu katolíků československých v roce 1935.\n\nZa svého života shromáždil rozsáhlou sbírku uměleckých předmětů ze slonoviny. Sbírka budovaná asi od roku 1930 obsahuje kromě evropské drobné plastiky od středověku po 19. století také asijské umění, včetně známých japonských figurek \"necuke\".\n\nOd roku 1947 do poloviny 90. let 20. století byla sbírka ukryta ve sklepení Arcibiskupského paláce. Dnes je jako tzv. Kabinet slonoviny součástí expozice Arcidiecézního muzea v Olomouci.\n\n\n"}
{"id": "101509", "url": "https://cs.wikipedia.org/wiki?curid=101509", "title": "Časování RAM", "text": "Časování RAM\n\nPaměti RAM se používají v počítačích pro rychlé ukládání a čtení dat. Jaká operace se s pamětí provádí, je dáno stavem řídicích signálů. Pro operace čtení, zápis, obnova informace (refresh) existuje protokol definovaný výrobcem, který mimo jiné určuje dynamické charakteristiky paměti. \n\nU nejjednoduššího typu statické paměti typu RWM existují dva signály: CS (chip select) pro výběr obvodu, WR pro určení operace zápis/čtení. Je definován čas t pro dobu potřebnou pro výběr obvodu (aktivní CS), dále minimální délku času t pro zápis jednoho slova do paměti a minimální délka času t pro čtení slova z paměti.\n\nU nejjednoduššího typu paměti typu ROM existují dva signály: CS (chip select) pro výběr obvodu, OE pro aktivaci výstupů paměti (sdílení datové sběrnice více obvody). Je definován čas t pro dobu potřebnou pro výběr obvodu (aktivní CS), dále minimální délku času t pro čtení jednoho slova z paměti na výstup.\n\nDynamické paměti typu DDR a SDR pracují v jednotkách nanosekund (typ GDDR4 i pod 1 ns). Z tohoto důvodu je třeba rozdělit čtení a zápis na suboperace, které vyžadují svůj čas pro ustálení řídících a datových signálů. Moderní počítače umožňují tyto časy měnit, a tak se dá zvýšit výkon operačních pamětí. Tyto časy se v angličtině označují jako time, latency či delay. \n\nPaměť je organizována podle adres do řádků a sloupců. Nejprve je třeba vyčkat na ustálení stavu signálů před adresováním paměti, což se zajistí čekáním \"RAS precharge\". Doba potřebná pro adresaci řádku odpovídá časování \"RAS to CAS\". Poté se čeká na adresaci výběru sloupce \"CAS\" nebo \"CL\". Poté lze data číst nebo zapisovat. Paměti také potřebují jistou dobu ponechat adresaci řádku aktivní, než se může přejít na adresaci dalšího řádku danou dobou \"tRAS\", která však může být stejně krátká jako \"RAS to CAS\". Čím jsou tato zpoždění menší, tím je reálná propustnost dat vyšší. Může se však stát, že hardware na některé krajní hodnoty reaguje snížením výkonu. Například snížením \"CL\" z hodnoty 2 na 1.5 může poklesnout efektivní rychlost čtení i zápisu o třetinu (to je způsobeno tím, že hardware tyto krajní hodnoty nahradí výchozími hodnotami časování).\n"}
{"id": "101511", "url": "https://cs.wikipedia.org/wiki?curid=101511", "title": "Che-nan", "text": "Che-nan\n\nChe-nan (čínskými znaky: 河南; pin-jinem: Hénán) je provincie Čínské lidové republiky ve středojižní Číně. Má rozlohu 167 000 km² a s přibližně 95 miliony obyvateli je třetí nejlidnatější provincií Číny. Hlavním městem je Čeng-čou.\n\nSeverní oblast Che-nanu okolo Žluté řeky byla hlavní oblastí ve starověké Číně, ve které se nacházela dvě hlavní města Luo-jang a Kchaj-feng během vládnutí čínských dynastií.\n\nVe válečných letech 1938 až 1945 byla provincie obsazena Japonci. V letech 1941 a 1942 japonská okupační správa vydala 53 čínských poštovních známek opatřených přetiskem.\n\nProvincie Che-nan je také velmi významnou oblastí pro paleontologické výzkumy druhohorních obratlovců, zejména pak neptačích dinosaurů. Bylo odtud již popsáno několik desítek druhů dinosaurů a místní lokality patří k nejvýznamnějším na světě.\n"}
{"id": "101512", "url": "https://cs.wikipedia.org/wiki?curid=101512", "title": "Che-pej", "text": "Che-pej\n\nChe-pej (čínsky: 河北; pinyin: Hébĕi) je provincie v Čínské lidové republice.\n\nBěhem druhé světové války v letech 1938 až 1945 byla provincie Che-Pej spolu s dalšími okupována Japonci. Okupační správa v roce 1941 nechala opatřit 55 různých druhů poštovních známek přetiskem.\n\nProvincie Che-pej se dělí na 11 městských prefektur.\n\n"}
{"id": "101515", "url": "https://cs.wikipedia.org/wiki?curid=101515", "title": "Chu-nan", "text": "Chu-nan\n\nChu-nan (čínsky: 湖南; pinyin: Húnán) je provincie v Čínské lidové republice.\n"}
{"id": "101517", "url": "https://cs.wikipedia.org/wiki?curid=101517", "title": "Chu-pej", "text": "Chu-pej\n\nChu-pej (čínsky: 湖北; pinyin: Húběi) je provincie v Čínské lidové republice s hlavním městem Wu-chan. Její název znamená doslova „severně od jezera“: míněno je jezero Tung-tching-chu.\n\nHraničí s pěti provinciemi (Šen-si na severozápadě, Che-nan na severu, An-chuej na východě, Ťiang-si na jihovýchodě, Chu-nan na jihu) a centrálně spravovaným městem na úrovni provincie Čchung-čching na západě.\n\nVětšinu území tvoří rovina okolo řek Jang-c’-ťiang a Chan-ťiang, posetá četnými jezery, pouze na západní hranici provincie se nachází pohoří Ta-pa-šan, dosahující nadmořské výšky přes tři tisíce metrů. V místě, kde těmito horami protéká Jang-c’-ťiang, leží největší hydroelektrárna na světě, známá jako Tři soutěsky. Podnebí Chu-peje je subtropické a vlhké, významně ovlivňované sezónními monzuny. Provincie patří k největším čínským producentům rýže, pěstuje se také pšenice, bavlník a čajovník, významný je rybolov. Horské oblasti jsou pokryté lesy a bývají využívány k turistice: v zimě se zde dá lyžovat, v létě nejsou sužovány vedry. Těží se borax, apatit, tyrkys, měď a železná ruda. Významnými průmyslovými centry jsou metropole Wu-chan a Š'-jen, sídlo největší čínské automobilky Tung-feng. Důležitým dopravním uzlem s velkými loděnicemi a rozvinutou energetikou je I-čchang. Centrem vzdělanosti je Wu-chanská univerzita, založená roku 1893.\n\nOblast byla už v neolitu jedním z center rozvoje čínské civilizace. V prvním tisíciletí zde existovalo království Čchu, od dob dynastie Čchin je součástí Číny. Provincie existuje v současných hranicích od 17. století, do té doby byla součástí většího celku známého jako Chu-kuang. Na podzim roku 1911 zde proběhlo Wu-čchangské povstání, jehož úspěch vedl k zániku čínského císařství. V létě 1954 postihly kraj okolo Dlouhé řeky katastrofální záplavy, které si vyžádaly přes třicet tisíc životů.\n\nPřevážnou většinu obyvatel tvoří Chanové, pouze v horách na západě existuje autonomní obvod Šen-nung-ťia, kde žijí Tchuťiaové a Hmongové.\n\n\n"}
{"id": "101518", "url": "https://cs.wikipedia.org/wiki?curid=101518", "title": "Jün-nan", "text": "Jün-nan\n\nJün-nan (čínsky: 云南; pinyin: Yúnnán) je hornatá provincie na jihu Čínské lidové republiky. Severozápadní část je historickou částí Tibetu. Provincie na jihu sousedí s Vietnamem, Laosem a Myanmarem. Na severu s čínskou provincií S’-čchuan, na východě s provincií Kuej-čou a autonomní oblastí Kuang-si. Průměrná nadmořská výška provincie se pohybuje od 1000 do 2000 metrů nad mořem, oblast je součástí Jünnansko-kuejčouské vysočiny. Severozápadní část se nachází již na Tibetské náhorní plošině a skalní masivy dosahují výšky okolo 6000 metrů.\n\nProvincie je jednou z nejnavštěvovanějších provincií jak čínskými turisty, tak zahraničními.\nProvincií protékají tři z největších asijských řek - Dlouhá řeka, Salwin a Mekong. V některých místech jsou od sebe tyto tři veletoky vzdáleny na pouhé desítky kilometrů. Oblast byla v roce 2003 zapsána na seznam světového dědictví UNESCO jako Chráněná oblast Tří paralelních řek.\n\nDalší turisticky atraktivní místa:\n\nV letech 1926 až 1933 si provincie vydala 60 druhů známek opatřených čínským přetiskem.\n\n"}
{"id": "101519", "url": "https://cs.wikipedia.org/wiki?curid=101519", "title": "Sergio Leone", "text": "Sergio Leone\n\nSergio Leone (3. ledna 1929, Řím, Itálie – 30. dubna 1989, Řím) byl italský filmový režisér a scenárista.\n\nŠlo o syna Roberta Robertiho neboli Vincenza Leone, průkopníka kinematografie v Itálii, a filmové divy Bice Waleranové. Studoval práva, ale univerzitu opustil, aby si mohl začít budovat vlastní kariéru ve filmovém průmyslu. Ještě jako teenager pracoval jako pomocný režisér amerických a italských štábů. Většinou se jednalo o průměrné epické snímky z doby římského impéria. Vyzkoušel si i profesi scenáristy, herce a střihače, například u Williama Wylera. Jeho první sólovou tvůrčí příležitostí se stal pseudohistorický film \"Poslední dny Pompejí\" (1959), práci režiséra převzal po ze zdravotních důvodů odvolaném Mariu Bonnardovi, jemuž mimo jiné dlouho asistoval.\n\nZlom v jeho kariéře nastal v roce 1964, kdy ve španělských exteriérech natočil první díl pozdější trilogie, film \"Pro hrst dolarů\" (\"A Fistful of Dollars\"). Jednalo se v podstatě o remake filmu \"Jódžinbó\" (1961) Akiry Kurosawy. Diváky si okamžitě získal netradičním přístupem k žánru westernu, cynickým hlavním hrdinou pohrdajícím skutečnými hodnotami, sugestivním prostředím a novým přístupem k žánrovým klišé. Pro Clinta Eastwooda, do té doby druhořadého herce, znamenal tento film zlom v jeho kariéře. Stejně přelomový byl tento film i pro kariéru skladatele Ennia Morriconeho. Následovaly snímky \"Pro pár dolarů navíc\" (\"For a Few Dollars More\", 1965) a \"Hodný, zlý a ošklivý\" (\"The Good, the Bad and the Ugly\", 1966).\n\nV roce 1968 mu americká filmová společnost Paramount nabídla možnost točit v USA. Vznikla tak jeho nová „americká“ trilogie, jejímž prvním dílem je slavný western \"Tenkrát na Západě\". Podařilo se mu zde dát dohromady Charlese Bronsona a Henryho Fondu, které si přál pro hlavní roli v \"Pro hrst dolarů\". Americkou historií, která byla důležitým dějovým činitelem už v \"Hodný, zlý a ošklivý\", se zabývají další dva filmy: \"Hlavu dolů\" krvavou mexickou buržoazní revolucí a \"Tenkrát v Americe\" osudy židovských gangsterů v době prohibice. Leone sám nikdy anglicky nemluvil (například ale francouzsky uměl plynně), při režírování si nechal překládat.\n\nNa rok 1989 chystal film \"Leningrad\". Mělo jít o líčení blokády Leningradu. Mělo se jednat o koprodukci se Sovětským svazem a hlavní roli si měl zahrát Robert De Niro. Všechny plány na projekt za 100 milionů dolarů ale zhatila jeho těžká nemoc. Zemřel v rodném Římě na srdeční infarkt dva dny před podepsáním kontraktu.\n\nJeho manželkou byla Carla Leone, se kterou měl dvě dcery, Francescu a Raffaellu. Jeho celoživotním snem bylo přetočit \"Sever a Jih\" a stal se oblíbencem Quentina Tarantina.\n\nJedním z typických znaků jeho děl je hudební téma doprovázející každou hlavní postavu, rychlá akce po dlouhém tichu a stejně rychle a realisticky zobrazené násilí. Mezi jeho téměř stálé spolupracovníky patřili hudební skladatel a bývalý spolužák Ennio Morricone, kameraman Tonino Delli Colli, střihač Nino Baragli a scenáristická dvojice Luciano Vincenzoni a Sergio Donati.\n\n\n"}
{"id": "101520", "url": "https://cs.wikipedia.org/wiki?curid=101520", "title": "Kan-su", "text": "Kan-su\n\nKan-su (čínsky: 甘肃; pinyin: Gānsù) je provincie na severozápadě Čínské lidové republiky. Jméno provincie získala ze spojení názvu pro oblast Kan-čou (甘州; dnes Čang-jie) a oblast Su-čou (肃州; dnes Ťiou-čchüan).\n\nPrůměrná nadmořská výška Kan-su je 1000 metrů. Na jihu hraničí s Tibetskou náhorní plošinou a na severovýchodě se sprašovou plošinou středního toku Žluté řeky. Řeka protéká i hlavním městem Lan-čou. Do provincie zasahuje i část pouště Gobi.\nJih Kan-su náležel původně k historické tibetské provincie Amdo.\n\nKan-su v rámci ČLR hraničí s autonomními oblastmi Sin-ťiang na západě, Vnitřním Mongolskem na severu a Ning-sia na severovýchodě. S provinciemi Čching-chaj na jihozápadě, S’-čchuan na jihu a Šen-si na východě. Na severozápadě hraničí s Gobialtajským ajmagem Mongolska.\n\nProvincií vede Hedvábná stezka, která spojovala dřív Čínu a arabské země. Díky horám na jihu a pouštím na severu vedla stezka koridorem Che-si, kudy dnes vedou dálnice a železnice spojující hlavní město Lan-čou a provincii Sin-ťiang.\n\nSever a střed Kan-su je suchý. Po celé hranici s provincii Čching-chaj se táhne pohoří Čchi-lien, které dosahuje výšky až 5000 metrů. V horách pramení mnoho řek a nachází se zde i nerostné bohatství. Jižně od Lan-čou se rozprostírají travnaté pastviny, na kterých žijí tibetští nomádi. Na hranicích s provincií S’-čchuan se zvedají vysoké hory.\n\nHlavní zdrojem vody pro jih provincie je Žlutá řeka na svém vrchním a středním toku, přítoky v Kan-su jsou Wej-che a Tchao-che. V okrese Lü-čchü při hranicích s provincii S’-čchuan pramení řeka Paj-lung, přítok řeky Ťia-ling-ťiang. Paj-lung v roce 2010 způsobil silný déšť v okrese Čou-čchü velké sesuvy půdy, při kterých přišlo o život přes 1000 obyvatel. Ve střední části Kan-su pramení řeka Žošuj tekoucí do Vnitřního Mongolska.\n\nOblast provincie Kan-su má z historického hlediska důležitou roli při kontaktu Číny s arabskými zeměmi a západním světem. Na Hedvábné stezce probíhaly po staletí důležité obchody, ale i stěhování obyvatel z Číny i z centrální Asie. Ve střední části provincie v blízkosti města Ťia-jü-kuan leží poslední kámen Dlouhé čínské zdi. Na severozápadě provincie se v blízkosti města Tun-chuang nachází historické buddhistické centrum a skalní jeskyně v Mo-kao pocházející z prvního tisíciletí n.l., které jsou zapsány na Seznamu světového dědictví UNESCO.\nBěhem dynastie Čching v oblasti vypuklo Muslimské povstání (1862-77), které se rozšířilo do celé Číny a vyžádalo si několik milionů zabitých muslimů. Na přelomu 20. století, kdy v Číně skončila čchingská dynastie a nastalo období vlády militaristů kontrolovali oblast generálové z rodiny Ma.\n\nV provincii Kan-su žije podle údajů ze sčítání lidu v roce 2000 kolem 25 milionů obyvatel, což znamená jednu z nejřídčeji osídlených čínských provincií (kolem 70 obyvatel na km²). Podle tohoto sčítání patřilo 8,7 % obyvatel k některé z národnostních menšin; mezi nimi nejvýznamnější jsou Chuejové, kteří žijí na území celé provincie v početných komunitách. Dalšími místními národnosti jsou Tibeťané, Mongolové, Kazachové, Mandžuové a Salarové. Jen kolem 24 % obyvatel žije ve městech. V největším městě Lan-čou žije kolem 1,6 milionu obyvatel, všechna ostatní města mají méně než půl milionu obyvatel.\n\nDíky početné populaci čínských muslimů - Chuejů - se v celém Kan-su nachází muslimské restaurace známé po celé Číně. Tradičně nejběžnější jídlo v oblasti jsou \"La-mien\" (拉面) častěji jako Lan-čou la-mien (兰州拉面).\n\nKan-su je vyhledávanou oblastí především díky Hedvábné stezce a konci Velké čínské zdi u města Ťia-jü-kuan, kde se nachází i známá pevnost. Další historicky významnou památkou jsou jeskyně Mo-kao. 80km od města Lan-čou jsou další jeskynní chrámy Ping-ling.\nNa jihu provincie v tibetské prefektuře Kanlho leží jeden z nejznámějších a nejvýznamnějších tibetských klášterů Labrang.\n\nLan-čou bylo vždy důležitým dopravním uzlem. Dnes tudy vedou dálnice do Tibetu i Sin-ťiangu. V roce 1962 byla otevřena železniční trať z Lan-čou do Urumči. Skrz Lan-čou taktéž vede železnice do Lhasy.\n"}
{"id": "101521", "url": "https://cs.wikipedia.org/wiki?curid=101521", "title": "S’-čchuan", "text": "S’-čchuan\n\nS’-čchuan (česky tradičně Sečuán nebo Sečuánsko, čínsky: 四川; pinyin: \"sìchuān\"; tibetsky: སི་ཁྲོན་; wylie: \"Si khron\"; (překlad: \"Čtyři řeky\") je provincie v Čínské lidové republice.\n\nV provincii S´čchuan bylo nalezeno mnoho druhů dinosaurů.\nZápadní část dnešní provincie tvoří historické části Tibetu Kham a Amdo. Téměř shodná část území byla v době Čínské republiky považována za součást prefektury Si-kchang, ta ji ale nikdy fakticky neovládala, protože území bylo součástí Tibetského státu nebo bylo zcela nezávislé. Během Čínské občanské války mezi komunisty a nacionalisty vedly skrz provincii i cesty Dlouhého pochodu. Do roku 1997 bylo součástí provincie i město Čchung-čching, které je dnes samostatně městem pod ústřední správou na úrovni provincie.\n\nProvincie S’-čchuan hraničí s autonomní oblastí Tibet na západě, s provinciemi Čching-chaj na severozápadě, Kan-su na severu, Šen-si na severovýchodě, městem pod ústřední správou na úrovni provincie Čchung-čching na východě a dále provinciemi Kuej-čou na jihovýchodě a Jün-nan na jihu.\nVelká část provincie se nachází na Sečuánské pánvi. Pánev obklopují vysoká pohoří, zvláště na západě provincie, kde poté navazují na Tibetskou náhorní plošinu.\nOblast je bohatá na zemětřesení, zemětřesení v roce 2008 je jedno z nejhorších v moderních dějinách Číny.\nProvincií protéká Dlouhá řeka, která zde přibírá mnoho svých přítoků - Ja-lung-ťiang, Min-ťiang, Tchuo-ťiang, Ťia-ling-ťiang a další. V provincii je víc jak 1000 jezer.\nPřibližně polovinu rozlohy provincie zabírají autonomní prefektury - tibetské Kardze, tibeto-čchiangská Ngawa a iská Liang-šan. Tibetské Kardze patří k tibetské části zvané Kham zatímco Ngawa patří k tibetskému Amdo.\n\nKvůli své nepřístupnosti byl dříve S'čchuan hůře dosažitelný. Dnes skrz provincii vedou dálnice a železnice spojující ji se zbytkem Číny. Důležitá je i vodní doprava, splavných je přes 4000 km řek. V posledních letech se v hlavním městě Čcheng-tu zprovoznilo metro.\n\nS'čchuan je silná zemědělská oblast, důležitými surovinami je rýže a obilí.\nProvincie je důležité středisko těžkého průmyslu, elektroniky a textilu. Také se zde vyrábí víno, které představuje až 20% celkové čínské výroby. HDP provincie za rok 2011 činilo 340 miliard USD, což je 2 545 USD na obyvatele.\n\nČínským obyvatelům provincie se říká 巴蜀人 (Pa-su) nebo Sečuáňané, jejichž národ je podskupina Chanů. Pa-su zabírají 95% obyvatel, mluví jiným dialektem čínštiny a mají vlastní kulturu a zvyky. Dále žije v provincii 14 Čínou rozpoznaných národností, mezi ně patří Iové, Tibeťané, Čchiangové a Miaové, dohromady necelých 5 milionů obyvatel. Do roku 1997, kdy bylo součást provincie i město Čchung-čching byl S'čchuan nejlidnatější provincíí ČLR.\n\nVětšina obyvatel východní a střední části S'čchuanu a města Čchung-čching používá tzv. Sečuánštinu (四川话, Sì-chuān-huà), kterou si osvojilo i mnoho jiných národností v oblasti jako druhý jazyk. Přestože je sečuánština klasifikována jako dialekt standardní čínštiny, liší se od ní po fonologické stránce, má rozdílnou slovní zásobu a dokonce i gramatiku. Sečuánština má sama o sobě několik dalších dialektů. Podle statistik mluví šečuánštinou až 120 milionů lidí, pokud by tedy byl klasifikován jako samostatný jazyk, byl by 10.nejpoužívanější jazyk na světě.\nVětšina z místních národností má také vlastní jazyky. Nejrozšířenější jsou dialekty tibetštiny, jazyk národa Iů a mnoho dalších.\n\nSečuánská kuchyně je v Číně i po světě velmi známá, především díky pikantnosti a ostrosti. Hodně se používá česnek a pepř sečuánský. Další nejpoužívanější ingredience jsou zázvor, badyán, chilli papričky a mnoho dalších výrazných chutí. V S'čchuanu také vynalezli mnoho omáček, které se postupně rozšířily do celé Číny. Ze S'čchuanu také pochází celosvětově známé kung-pao, ma-pcho tofu, „ohnivý kotlík“ (火锅; chuo-kuo; Hot pot) a mnoho dalších.\n\nV provincii je mnoho chráněných území a památek světového dědictví UNESCO.\n\n"}
{"id": "101522", "url": "https://cs.wikipedia.org/wiki?curid=101522", "title": "Ťi-lin", "text": "Ťi-lin\n\nŤi-lin (; zjednodušené znaky: 吉林; pinyin: Jílín; volný překlad: \"Les přinášející štěstí\") je provincie Čínské lidové republiky, leží na severovýchodě země. Správním střediskem provincie je město Čchang-čchun. Mimo to se v této provincii nachází i stejnojmenné město.\n\nJméno \"Ťi-lin\" pravděpodobně pochází z \"Ťi-lin wu-la\" (tradiční znaky: 吉林烏拉; zjednodušené znaky: 吉林乌拉), což je čínská transkripce mandžuského výrazu \"girin ula\", „podél řeky Song Chua Ťiang“. Doslovný překlad současného čínského pojmenování je „příznivý les“.\n\nProvincie Ťi-lin se nachází mezi 40°52' a 46°18' severní šířky a 121°38' a 131°19' východní délky. Vzdálenost ze severu na jih je asi 600 km, z východu na západ 750 km. Provincie sousedí na východě s provincií Chej-lung-ťiang, na jihozápadě s provincií Liao-ning, na západě s autonomní oblastí Vnitřní Mongolsko. Dále má provincie na východě společné hranice se Severní Koreou a Ruskem.\n\nTato provincie má rozmanitý tvar krajiny všeobecně se svažující směrem na severozápad. Přibližně středem provincie prochází horské pásmo Ta-chej-šan, jež ji rozděluje na dva topografické regiony – hornatý východ, dále dělený na pohoří Čchan-paj-šan a jeho podhůří, a rovinatý středozápad, který má vysoké planiny ve středu a travnaté mokřiny, jezera, rybníky a písčitá pole na západě. Hlavní horské hřebeny jsou Ta-chej-šan, Čang-kuang-cchaj-ling, Ťi-lin-cha-ta-ling, Lao-ling a Mu-tan-ling. Nejvýznamnějšími planiny jsou Liao-chen a Sung-nen.\n\nÚzemí Ťi-linu je klimaticky přechodem mezi severní a jižní částí severovýchodní Číny. Je zde mírné kontinentální monzunové podnebí, které se v závislosti na místních podmínkách může velmi lišit. Na jihovýchodě provincie je podnebí polomokré, na severozápadě polosuché. V této oblasti je zima chladná a dlouhá, léto krátké, teplé a deštivé, podzimy a jara bývají deštivá s proměnlivým počasím. Průměrná teplota v celé provincii je v zimě -11 °C, v létě 23 °C. Průměrně zde spadá 400-800 mm srážek, množství srážek je však silně lokálně závislé a taktéž sezónně proměnlivé.\n\nÚzemí dnešní provincie Ťi-lin bylo podle archeologických nálezů člověkem osídleno již v mladším paleolitu (10-50 000 př. n. l.). V době bronzové (4000-3000 př. n. l.) měly mít místní rody podřízené postavení vůči legendárním císařům (Jao, Šun a Jü) a platit jim tribut.\n\nV roce 37 př. n. l. se Chumong (z národa Fu-jü) vymanil z vlivu čínských vladařů a založil království Kogurjo, jež zasahovalo východní část dnešní provincie Ťi-lin, severovýchodní část provincie Liao-ning a sever Korejského poloostrova. Kogurjo bylo největší a nejmocnější ze tří království Koreje. Dobyto bylo až roku 668 vládci sousedního království Silla spojenými s čínskou dynastií Tang. V letech 698-924 se Ťi-lin stal součástí mandžusko-korejského království Po-chaj zahrnující jihovýchod Mandžuska a sever Koreje. Později bylo toto území součástí Říše Kitanů Liao (existující v letech 916-1125) a ovládané džürčenskou dynastií Ťin (1115-1234) a mongolskou dynastií Jüan (1271-1368), jež obě postupně ovládaly severní Čínu.\n\nHrubý domácí produkt této provincie, svým objemem podobný například HDP Lucemburska, byl v roce 2004 295,82 miliard juanů (36,69 miliard dolarů), což což Ťi-lin řadí na 19. místo v rámci Číny. HDP na osobu zde činil 10 932 juanů (1 321 dolarů), 13. nejvyšší v rámci země. Rozmístění ekonomiky podle sektorů je v poměru 19:46,6:34,4.\n\nŤi-lin je nejdůležitější zemědělská provincie seveozápadní Číny a v rámci celé země významné centrum produkce obilovin, živočišné výroby a zpracovatelského průmyslu zemědělských plodin. Je zde úrodná zemědělská půda vhodná především k pěstování obilovin, kterých se tu ze všech provincií vyprodukuje nejvíce na počet obyvatel a nejvíce jich je také vyvezeno do ostatních částí Číny. Ze zemědělských plodin je zde pěstována především pšenice a dále sojový bob, kukuřice, čirok, proso, rýže, fazole, řepka olejná, červená řepa, tabák, brambory, ginseng a ovoce. Rozloha obdělávané půdy je 3 959 000 hektarů.\n\nŽivočišné výrobě se daří hlavně díky rozlehlým pastvinám o celkové ploše 2 960 000 hektarů, díky kterým patří Ťi-lin mezi největší producenty dobytku a ovcí v severní Číně.\n"}
{"id": "101532", "url": "https://cs.wikipedia.org/wiki?curid=101532", "title": "Alexander McCall Smith", "text": "Alexander McCall Smith\n\nAlexander McCall Smith (* 28. srpna 1948 ve městě Bulawayo, tehdy v Jižní Rhodesii, dnes v Zimbabwe) je zimbabwsko-britský spisovatel, publicista a vysokoškolský pedagog.\n\nSvé vzdělání získal ve Skotsku a v Zimbabwe. Jde o spisovatele a profesora lékařského práva na Edinburské univerzitě a je členem několika národních a mezinárodních institucí zabývajících se bioetikou. Jeho knihy zahrnují práce o lékařském právu, trestním právu a filozofii. Stejně tak je autorem řady knih pro děti, sbírek povídek a románů. Působil také na několika univerzitách v Africe včetně Botswany, kde nějakou dobu žil. Je ženatý, jeho manželka pracuje jako lékařka v Edinburghu a společně mají dvě dcery.\n\nZa knihu \"The No. 1 Ladie's Detective Agency\" (\"První dámská detektivní kancelář\") z roku 1998 obdržel dvakrát Booker Judge's Special Recommendations. Ústřední postavou tohoto bestselleru, který se dočkal mnoha volných pokračování, je Precious Ramotswe, první žena v Botswaně, která si otevírá soukromou detektivní kancelář.\n\nKromě série o paní Ramotswe autor napsal několik dalších knižních sérií.\n\nV sérii o První dámské detektivní kanceláři:\n\nV sérii knih o obyvatelích domu na 44 Scotland Street v Edinburghu:\n\nV sérii knih o Isabel Dalhousie, redaktorce a majitelce odborné publikace Review of Applied Ethics, jinak také série Sunday Philosophy Club:\n\nV sérii Corduroy Mansions:\n\nDalší tituly:\n\n"}
{"id": "101533", "url": "https://cs.wikipedia.org/wiki?curid=101533", "title": "Leon VI. Moudrý", "text": "Leon VI. Moudrý\n\nLeon VI. (19. srpna 866 zřejmě v Konstantinopoli – 11. května 912 na témže místě), zvaný Moudrý nebo také Filozof, byl byzantský císař od roku 886. Zanechal po sobě četná literární díla, je autorem teoretického vojenského spisu \"Taktika\".\n\nBasileios svěřil Leona do výchovy patriarchovi Fotiovi. Patriarcha a jeho otec Basileios I. se vzájemně nenáviděli a je možné, že Leon nebyl synem Basileia, nýbrž Michaela III., který byl milencem jeho matky Eudokie Ingeriny. Když Leon dospěl, upadl Basileios v podezření, že proti němu osnuje spiknutí. Basileios ho proto nechal uvěznit. Vzhledem k nelidským podmínkám, které musel Leon ve vězení zakusit, přišel téměř o zrak. Pozdější loveckou nehodu, jež se stala Basileiovi osudnou, pokládal císař za pokus o vraždu iniciovanou právě Leonem.\n\nPo nástupu na trůn donutil patriarchu Fotia k abdikaci a nahradil jej svým bratrem Stefanem. Leon byl prostopášný a flegmatický člověk se spisovatelskými sklony a rovněž se zajímal o náboženské otázky. V době jeho vlády se značně upevnila feudalizace byzantského státu. Síla maloasijských magnátů vzrůstala na úkor svobodného rolnictva, které upadalo do stále větší závislosti a ztrácelo tak svoji volnost. Současně posílil také trend byrokratizace státu.\n\nLeon pokračoval v práci na \"Basilice\", řeckém překladu zákonů císaře Justiniána I., která byla zahájena již za Basileia. Tato sbírka zákonů odrážela všemohoucnost císaře ve všech společenských oblastech. Leon také nechal zreorganizovat systém themové správy.\n\nNa rozdíl od svého otce nebyl však nijak zvlášť úspěšný ve válce. Bulhaři, kteří Basileia nikdy neporazili, dokázali v roce 894 přemoci Leonovu armádu. Leon si proto na pomoc povolal nomádské Maďary, pobývající tehdy na jižní Ukrajině. S jejich pomocí se mu podařilo Bulhary porazit. Když si však bulharský car Simeon I. uvolnil ruce vytlačením Maďarů do Panonie, byl Leon proti Bulharům opět bezmocný a utrpěl těžkou porážku v bitvě u Bulgarofygonu v roce 896. V následné mírové smlouvě se Leon zavázal platit Bulharům tribut.\nV roce 907 byla Konstantinopol napadena Rusy pod vedením Olega, neboť se chtěli domoci výhradních obchodních práv s říší. Leon jejich požadavek odmítl, když ale v roce 911 podnikli nový útok, raději své zamítavé stanovisko změnil a poskytl jim požadovaná obchodní privilegia.\n\nNeúspěšný byl také ve válce proti Arabům. V roce 902 ztratil na Sicílii Taorminu, poslední byzantskou pevnost na ostrově. V roce 907 muslimští piráti z Kréty strašlivě vydrancovali Soluň. Když se Leon pokusil vyslat flotilu k znovu dobytí Kréty, Saracéni ji drtivě porazili. Krátce po této porážce Leon onemocněl a zemřel. Protože jeho syn byl ještě dítětem, stal se jeho regent, Leonův bratr Alexandr, císařem.\n\nLeonovi se dlouho nedařilo získat syna, který by mohl být jeho dědicem. Jeho první žena, kterou mu přikázal Basileios, zemřela v roce 897. Proto se oženil znovu s dcerou svého rádce Styliana Zautza, Zoe, která však o dva roky později také zemřela. Po druhé svatbě vytvořil Leon pro svého tchána titul \"basilopator\" (otec císaře). Ačkoliv byl třetí sňatek církví zakázán, Leon se přesto oženil znovu. Jeho třetí žena zemřela ale již v roce 901. Místo čtvrtého sňatku, který by byl ještě větším hříchem než třetí, si Leon přivedl na dvůr milenku jménem Zoe Karbounopsina (Černooká). Když mu v roce 904 konečně porodila syna, rozhodl se s ní oženit i přes odpor církve v čele s patriarchou Nikolaem Mystikem.\n\n\n\n"}
{"id": "101534", "url": "https://cs.wikipedia.org/wiki?curid=101534", "title": "Alexandr (císař)", "text": "Alexandr (císař)\n\nAlexandr (866–913) byl bratrem byzantského císaře Leona VI. Od roku 879 byl spolucísařem svého otce a bratra. Když Leon v roce 912 zemřel, stal se Alexandr jeho nástupcem a současně regentem nezletilého Leonova syna Konstantina.\n\nK vládě neměl nejmenší předpoklady, neboť to byl lehkomyslný požitkář a o státní záležitosti neprojevoval nejmenší zájem. Po smrti svého bratra nechal poslat císařovnu do kláštera a Leonovy rádce zbavil svých úřadů. Během jeho krátké vlády se Bulhaři začali připravovat k masivnímu úderu proti říši. Alexandr zemřel v roce 913. Na smrtelné posteli jmenoval svého synovce svým nástupcem. Ten pak nastoupil na trůn pod jménem Konstantin VII.\n\n\n\n"}
{"id": "101537", "url": "https://cs.wikipedia.org/wiki?curid=101537", "title": "Sertã", "text": "Sertã\n\nSertã (výslovnost //) je historické město na severu Portugalska v provincii Beira Baixa. Město je součástí okresu s 16 720 obyvateli, samotné město má kolem 5500 obyvatel.\n"}
{"id": "101542", "url": "https://cs.wikipedia.org/wiki?curid=101542", "title": "Best of the Beast", "text": "Best of the Beast\n\nBest of the Beast je první „best of“ album britské heavymetalové skupiny Iron Maiden. Vydáno bylo roku 1996 ve třech verzích: vinyl s 34 skladbami, dvojCD s 27 skladbami a CD o 16 skladbách. Vinylová verze je v současné době vzácná a tak se stala zájmem sběratelů. Album z větší části obsahuje nejznámější skladby kapely, ale jsou na něm i nové skladby (např. \"Virus\") a dvě skladby z dema The Soundhouse Tapes (\"Iron Maiden\" a \"Strange World\" – ta ale předtím nebyla vydána).\n\n"}
{"id": "101554", "url": "https://cs.wikipedia.org/wiki?curid=101554", "title": "John Madden", "text": "John Madden\n\nJméno a příjmení John Madden nosí více různých osob:\n\n"}
{"id": "101560", "url": "https://cs.wikipedia.org/wiki?curid=101560", "title": "Rusové", "text": "Rusové\n\nRusové (), zastarale též Velkorusové (v kontrastu s příbuznými Malorusy/Ukrajinci a Bělorusy), jsou východoslovanské etnikum, převážně žijící v Rusku a sousedních zemích. Má asi 150 mil. příslušníků. Dorozumívacím jazykem je ruština.\n\nNázev národa pochází z názvu středověkých předků Rusů, Ukrajinců a Bělorusů – podle tvrzení autora \"Pověsti dávných let\" národa varjažského (skandinávského). O etnickém původu prvních nositelů tohoto názvu se vedou spory. Existují tři skupiny národů, do kterých historici zařazují Rusy:\n\nEtnogeneze Rusů je spojena především s východoslovanskými kmeny Poljanů, Severjanů, Drevljanů, Krivičů, Uličů, Tiverců, Radimičů, Dregovičů, Slověnů, Vjatiču, Volyňanů a Poločanů. Tzv. staroruská národnost (zahrnující vedle předků dnešních Rusů i předky Bělorusů, Ukrajinců a Rusínů) se začala formovat v 9.–10. století v souvislosti se sjednocením těchto kmenů v Kyjevské Rusi. V důsledku historického vývoje se staroruská národnost rozdělila na čtyři samostatné národy - Rusy, Bělorusy, Ukrajince a Rusíny. Vývoj Rusů byl nadále spojen s Moskevskou Rusí. Na etnogenezi Rusů se podílely i neslovanské složky, (nejprve zejména ugrofinské a baltské po masivní územní expanzi Ruského impéria též další, jako mongoloidní a turkické), které byly Rusy asimilovány. Sám pojem \"Rus\" je pravděpodobně skandinávského původu a pochází z výrazu \"Ruotsi\", jímž Finové označovali Švédy.\n\nPrvní zmínky o Rusech pocházejí z \"Pověsti dávných let\" napsané v 12. století na základě původního letopisu z 11. století. V její úvodní části se hovoří o slovanských kmenech, které se vážou k Rusům.\n\nVe 13. století se v důsledku smíšení východoslovanských kmenových svazů vytvořil staroruský národ. Jeho konsolidaci zabránil rozpad Kyjevské Rusi na feudální knížectví. Sjednocením knížectví do několika států (Moskevské velkoknížectví, Litevské velkoknížectví, Republika obou národů) byl založen základ jeho dalšího rozpadu na tři současné národy - Rusy, Ukrajince a Bělorusy. Hlavní roli při formování ruského národa měli potomci kmenů severovýchodní Rusi - Ilmeňští Slované, Kriviči, Vjatiči a jiní. V důsledku slabě rozvinutých migračních procesů ve středověku ostatní kmeny Staré Rusi zůstaly do značné míry nerozvinuté.\n\nV 15. století začali Rusové osídlovat stepi v oblasti Povolží a severního Kavkazu a v 16. století Sibiř (kozáci). Během procesu osidlování těchto oblastí byly asmilovány ugrofinské kmeny žijící na území Východoevropské nížiny. Na základě tohoto faktu (asimilace), někteří polští nacionalističtí ideologové (např. Franciszek Henryk Duchiński) utvrzovali, že Rusové vůbec nepatří k Slovanům, potom by byli Poláci největším slovanským národem. Tato teorie má však od samého počátku politické a ne vědecké základy. Přesto má následovníky. Souvislost mezi jednotlivými etniky Staré Rusi a vliv samotného národa Rusů, Ukrajinců a Bělorusů na tuto teorii je diskutabilní a v současnosti zpolitizovaný.\n\nJeště na přelomu 19.-20. století Rusové znali trojí rozdělení etnografických skupin (Velkorusové, Malorusové, Bělorusové). Jako čtvrtá skupina byli někdy uváděni Rusíni. Již v této době však historici rozeznávali dostatečné odlišnosti mezi těmito třemi etnografickými skupinami na to, aby je mohli označit za zvláštní národy. V důsledku dalšího prohlubování rozdílů a národního obrození Ukrajinců a Bělorusů se tyto dva národy přestaly označovat pojmem \"\"Rusové\"\" (). Od té doby se pojem se používal pouze ve spojitosti s Rusy.\n\nV současnosti je obyčejně termínem \"\"Velkorusové\"\" označováno obyvatelstvo \"předrevolučního Ruska\" (do roku 1917).\n\nVe 20. století ruský národ prožíval jedno z nejtěžších období své historie. V důsledku vypuknutí Ruské občanské války (1918-1922) a následném nastolení vlády komunistické strany těsně po skončení první světové války Rusko opustilo mnoho obyvatel. První světová válka a následná občanská válka, protibolševické rebelie jako tambovské povstání, a hladomor v Povolží si vyžádaly miliony obětí. Do roku 1956 všechny národy SSSR trpěly v důsledku pronásledování ideologických odpůrců sovětského režimu. Miliony Rusů zahynuly během stalinského teroru, při hladomoru v letech 1932-33 (např. část rodiny Michaila Gorbačova) nebo v táborech nucených prací systému gulag. Rusové, ale i další národy evropské části SSSR, byli v tomto období velmi často používáni jako mobilní pracovní síla a vysílání do všech koutů země, jelikož byli podstatně ochotnější pracovat i mimo své svazové republiky. \n\nMnoho Rusů zahynulo v období druhé světové války během bojů na východní frontě v letech 1941-1945, kde zahynulo přes 5 756 000 vojáků ruské národnosti. Kromě civilistů v oblastech bojů, např. při 872 dní dlouhém obležení Leningradu, velké množství etnických Rusů zahynulo i v okupovaných oblastech, kde německé okupační síly zacházely s civilním obyvatelstvem obzvlášť krutě. Celkem zahynulo až 9 milionů ruských civilistů. Nacistický Generalplan Ost počítal po vítězné válce se Sovětským svazem s genocidou Rusů a dalších slovanských národů.\n\nV 90. letech 20. století bylo ruské obyvatelstvo často diskriminováno, a to nejen na území bývalých republik SSSR (Pobaltí, Ázerbájdžán, Uzbekistán, Kazachstán), ale také v samotném Rusku (Čečensko, Adygejsko, Jakutsko). Podle historika Luďka Navary Rusové konec studené války vnímali tak, že ji neprohráli, ale že je zradili politici.\nK nejslavnějším Rusům patří první muž ve vesmíru Jurij Gagarin a raketový konstruktér Sergej Koroljov. První ženou ve vesmíru byla rovněž Ruska, Valentina Těreškovová. Proslulými leteckými konstruktéry byli Andrej Nikolajevič Tupolev, Sergej Iljušin a Oleg Antonov. Jako konstruktér pěchotních zbraní se celosvětově proslavil Michail Kalašnikov.\n\nKe klasikům světové literatury bezpochyby patří Lev Nikolajevič Tolstoj, Alexandr Sergejevič Puškin, Fjodor Michajlovič Dostojevskij a dramatik Anton Pavlovič Čechov. Spisovatelé Josif Brodskij, Michail Alexandrovič Šolochov, Alexandr Solženicyn, Ivan Alexejevič Bunin a Boris Leonidovič Pasternak získali Nobelovu cenu za literaturu. K národním klasikům patří také Vladimir Nabokov, Maxim Gorkij, Ivan Sergejevič Turgeněv, Anna Andrejevna Achmatovová, Michail Jurjevič Lermontov, Michail Bulgakov, Sergej Alexandrovič Jesenin, Vladimir Vladimirovič Majakovskij, Marina Cvětajevová, Ivan Alexandrovič Gončarov či bajkař Ivan Andrejevič Krylov. Hranice své země překročil také věhlas autorů jako je Alexandr Alexandrovič Blok, Fjodor Ivanovič Ťutčev, Osip Mandelštam, Alexandr Kuprin, Vasilij Andrejevič Žukovskij, Alexandr Nikolajevič Ostrovskij, Nikolaj Alexejevič Někrasov, Andrej Andrejevič Vozněsenskij či Andrej Bělyj. V Petrohradu se narodila americká spisovatelka Ayn Randová. Klasiky sci-fi jsou Alexej Nikolajevič Tolstoj, Jevgenij Zamjatin či Arkadij a Boris Strugačtí.\n\nNejslavnějšími hudebními skladateli jsou Petr Iljič Čajkovskij, Igor Fjodorovič Stravinskij, Nikolaj Andrejevič Rimskij-Korsakov, Dmitrij Šostakovič, Modest Petrovič Musorgskij a Sergej Rachmaninov. Vývoj ruské hudby významně ovlivnili též Alexandr Nikolajevič Skrjabin, Milij Alexejevič Balakirev, Alexander Glazunov či Dmitrij Kabalevskij. Legendárními písničkáři byli Vladimir Vysockij a Bulat Okudžava. Mezi interprety vynikli violoncellista Mstislav Rostropovič či operní pěvci Fjodor Ivanovič Šaljapin , Dmitrij Hvorostovskij a Anna Netrebko. Představiteli ruského popu jsou Valerij Leontijev, Alla Pugačova, Viktor Coj či duo Tatu (Lena Katinová, Julia Volkovová).\n\nZakladatelem proslulé skupiny Ruský balet byl Sergej Ďagilev. Jeho dvorním scénografem byl Léon Bakst. Anna Pavlovová a Maja Plisecká jsou legendárními baletními tanečnicemi. Divadelní pedagogiku zásadně ovlivnil Konstantin Sergejevič Stanislavskij.\n\nNejslavnějšími ruskými malíři jsou Vasilij Kandinskij, Ilja Repin, Kazimir Malevič, Ivan Ajvazovskij, Andrej Rublev, Ivan Ivanovič Šiškin, Viktor Michajlovič Vasněcov, Ivan Nikolajevič Kramskoj, Vasilij Perov, Nikolaj Konstantinovič Rerich, El Lisickij a Isaak Iljič Levitan.\n\nNejslavnějšími filmovými režiséry jsou Sergej Michajlovič Ejzenštejn, Andrej Tarkovskij a Nikita Michalkov. Klasikem dokumentárního filmu je Dziga Vertov.\n\nK nejdůležitějším politickým postavám carského Ruska patřili Ivan IV., Petr I. Veliký, Kateřina II. Veliká, Alexandr II. Nikolajevič, Alexandr Něvský a premiér Pjotr Stolypin. Zakladatelem narodnického hnutí byl Alexandr Ivanovič Gercen. Klíčovými představiteli anarchismu 19. století byli Michail Alexandrovič Bakunin a Petr Kropotkin. Zakladatelem Sovětského svazu byl Vladimir Iljič Lenin a jeho posledním vůdcem Michail Gorbačov. Klíčovou politickou postavou postsovětského Ruska je Vladimir Putin. Disident Andrej Dmitrijevič Sacharov je nositelem Nobelovy ceny za mír. Nejslavnějším ruským vojevůdcem druhé světové války byl Georgij Konstantinovič Žukov, v 18. století se vojenským hrdinou stal Alexandr Vasiljevič Suvorov.\nV Moskvě se narodil i zakladatel Googlu Sergej Brin. Proslulým zlatníkem a autorem „vajec“ pro carskou rodinu byl Carl Fabergé.\nPilíři ruské vědy jsou Dmitrij Ivanovič Mendělejev, Ivan Petrovič Pavlov, Michail Lomonosov a Konstantin Eduardovič Ciolkovskij. Pavlov získal i Nobelovu cenu, stejně jako Pjotr Leonidovič Kapica, Andre Geim, Konstantin Novoselov, Alexej Alexejevič Abrikosov, Vitalij Lazarevič Ginzburg, Ilja Prigogine, Nikolaj Gennadijevič Basov, Alexandr Prochorov, Pavel Alexejevič Čerenkov, Igor Jevgeněvič Tamm, Ilja Frank, Nikolaj Nikolajevič Semjonov a Ilja Iljič Mečnikov. K dalším významným osobnostem exaktních a přírodních věd patří Andrej Nikolajevič Kolmogorov, Nikolaj Ivanovič Lobačevskij, Grigorij Perelman, Sofia Kovalevská, Igor Kurčatov, Alexandr Ivanovič Oparin, Andrej Markov, Sergej Prokudin-Gorskij, Pafnutij Lvovič Čebyšev, Alexandr Fridman, Alexandr Stěpanovič Popov, Vladimir Zvorykin, Nikolaj Vavilov, Vladimir Ivanovič Vernadskij nebo Wladimir Köppen.\n\nV oblasti humanitních a sociálních věd vynikli literární vědci Michail Bachtin a Vissarion Grigorjevič Bělinskij, lingvisté Roman Jakobson a Vladimir Jakovlevič Propp, průkopník moderní pedagogiky Anton Semjonovič Makarenko, sociolog a antropolog Andrej Korotajev, teoretik kultury Anatolij Lunačarskij či historik Nikolaj Michajlovič Karamzin. Nejznámějšími filozofy jsou Nikolaj Berďajev či Vladimir Solovjov. Klíčovými představiteli ruské psychologie a psychiatrie byli Vladimir Michajlovič Bechtěrev, Lev Vygotskij a Alexandr Romanovič Lurija. Leonid Kantorovič a Leonid Hurwicz získali Nobelovu cenu za ekonomii.\n\nMaria Šarapovová byla světovou jedničkou i vítězkou všech grandslamových turnajů, mezi muži byl na první příčce žebříčku ATP Marat Safin. Dvě zlaté ze dvou olympiád má tyčkařka Jelena Isinbajevová, tři zlaté má zápasník Alexandr Karelin. Proslulá je ruská šachová škola, k legendám patří Garri Kasparov, Anatolij Karpov, Vladimir Kramnik, Alexandr Alexandrovič Aljechin, Michail Botvinnik, Michail Tal nebo Boris Spasskij. Nejslavnějším ruským fotbalistou a držitelem Zlatého míče byl brankář Lev Jašin. Mimořádných úspěchů dosáhli Rusové v hokeji. Z velké části za nimi stál náročný trenér Viktor Tichonov. Slavnou pětku snů čili tzv. „green line“ tvořili Igor Larionov, Sergej Makarov, Vladimir Krutov, Vjačeslav Fetisov a Alexej Kasatonov. Nejslavnějším brankářem byl Vladislav Treťjak.\n\n"}
{"id": "101561", "url": "https://cs.wikipedia.org/wiki?curid=101561", "title": "Signal Iduna Park", "text": "Signal Iduna Park\n\nSignal Iduna Park, dříve také Westfalenstadion je jeden z nejslavnějších fotbalových stadionů. Poslední rekonstrukce byla dokončena v létě 2004 za 45,5 miliónů eur.\nStadion drží Bundesligový rekord v počtu občerstvovacích stanovišť – více než 3 500. Na stadionu se konala Mistrovství světa ve fotbale 1974 a 2006.\n\nNa stadionu hraje některé své zápasy německá fotbalová reprezentace.\n\n\n\n"}
{"id": "101563", "url": "https://cs.wikipedia.org/wiki?curid=101563", "title": "Velký Valtinov", "text": "Velký Valtinov\n\nVelký Valtinov (německy , někdy uváděno jako Valtínov) je obec v severovýchodní části okresu Česká Lípa. Území obce se nachází v podhorském pásmu Lužických hor, 2 km jihozápadně od Jablonného v Podještědí. Obcí protéká Panenský potok.\n\nObec má katastrální výměru 1 005 ha, z toho lesní půda 303 ha, zemědělská půda 572 ha, rybníky a ostatní vodní plochy 70 ha, zastavené plochy 11 ha a ostatní plochy 11 ha. V katastru obce se nachází 61 domů a 24 objektů pro individuální rekreaci. Žije zde  obyvatel.\n\nDo konce roku 1990 byl integrovanou součástí Jablonného v Podještědí. Od 1. ledna 1991 je samostatnou obcí.\n\nV roce 1383 koupili panství Valtinov od pánů z Jablonného a z Lemberka Berkové z Dubé, páni na Milštejně a Lipém. Za jejich vlády byla ve Valtinově pravděpodobně postavena tvrz. Nejstarší dochovaná písemná zmínka o tvrzi je z roku 1399, kdy byl na ní usazen zeman Jan Blekta z Útěchovic.\n\nRoku 1402 zmíněný Jan Blekta panství vykoupil z manské závislosti na hradě Lipém od Berků z Dubé. Přes četné změny, ke kterým z důvodu rodinného dělení rodu Blektů z Útěchovic docházelo, zůstal Valtinov s tvrzí střediskem správy panství, takže tvrz byla trvale osídlena a upravována i v době husitských válek.\n\nV roce 1575 došlo k rozdělení obce na dvě části, \"Horní\" a \"Dolní\" Valtinov. V roce 1578 byl v \"Horním Valtinově\" postaven malý zámeček.\n\n\nBlektové z Útěchovic prodali v roce 1602 panství Dolní Valtinov, a to včetně renesančního zámečku, na který původní tvrz přestavěl v roce 1600 Jiří Jetřich Blekta z Útěchovic. Panství potom rychle střídalo majitele, až se v roce 1608 stalo majetkem Kryštofa z Donína. V roce 1623 patří panství purkrabímu Konrádovi z Donína, ale v rámci konfiskací po bitvě na Bílé hoře je Donínům panství zabaveno, a to včetně vsi Postřelná, Husí Krk, Brniště a osady Tlustecká a Růžová. Do roku 1634 patří Dolní Valtinov Albrechtovi z Valdštena a po jeho smrti panství na podzim 1634 koupil rytíř Gerhardt z Wachtentungu, který si na zámečku zařídil rodové sídlo. Wachtentungové roku 1667 panství prodali Danielu Pachtovi z Rájova.\n\nTaké Horní Valtinov patřil až do roku 1615 Blektům z Útěchovic. Od nich ho koupil pan Jan mladší Odkolek z Újezdce, a to za 5300 zlatých rýnských. Po bitvě na Bíle hoře byl Jan Odkolek odsouzen ke ztrátě celého jmění, tedy zámečku Horní Valtinov s poplužním dvorem, vsí se sedmi poddanými, mlýnem a ostatním příslušenstvím. Jan Odkolek se proti tomuto rozhodnutí odvolal a skutečně se 30. května 1626 dočkal osvobození. Jeho panství však mezitím v roce 1624 koupil pan Jindřich Volf z Dubé a Lipé, a to za 6500 kop míšeňských. V roce 1718 Horní Valtinov koupili Pachtové z Rájova a obec tak měla opět jednoho majitele. Jan Jáchym Pachta z Rájova přestavěl v roce 1728 zámek v Dolním Valtinově do barokní podoby a nedaleko něj o rok později dal postavit kostel sv. Jana Nepomuckého.\n\nV roce 1867 pro nevypořádané dědické záležitosti byli Pachtové z Rájova nuceni panství Jablonné i s Valtinovem prodat a od této doby bylo panství i zámek výhradně ve vlastnictví bohatých továrníků a průmyslníků.\nZámeček Horní Valtinov byl roku 1878 prodán Dr. Gustavu rytíři ze Schlesingerů (Ritter von Schlesinger); v letech 1881 - 1893 došlo k rozparcelování pozemků, a to včetně zámečku. Ten v roce 1878 přechází z rukou Josefa Vazače, bývalého polesného a ředitele lesnické školy v Bělé pod Bezdězem, do rukou velkoprůmyslníka Gustava Grasse z Horního Podluží.\n\nV Dolním Valtinově byl vybudován pivovar, který měl v roce 1878 kapacitu 1300 hektolitrů.\n\nZámeček Horní Valtinov ztratil funkci panského sídla a byl Gustavem Grassem přestavěn na hospodářský dvůr. Roku 1922 ho zdědil jeho strýc Dr. Fridrich Pergelt, jehož rodina byla na konci druhé světové války na zámečku vyvražděna. Po válce byl hospodářský dvůr i s pozemky konfiskován. V současné době je soukromých rukou a prochází rozsáhlou rekonstrukcí.\n\nV roce 1915 měl pivovar v Dolním Valtinově kapacitu 3800 hl a používal vlastní etiketu a lahve. V roce 1924 odkoupil veškerá práva na vaření piva Litoměřický pivovar a v roce 1929 výrobu zastavil. V roce 1932 byla ve zrušeném pivovaru založena tavírna sýrů firmy Paul & Söhne. Postupně si pronajali další objekty včetně zámečku v Dolním Valtinově a během druhé světové války si objekty zakoupili. Během druhé světové války zde pracovali zejména váleční zajatci, převážně Francouzi. Po válce byla firma znárodněna a postupně přešla pod národní podnik Libereckých mlékáren a pak pod Severočeské mlékárny, n.p. Bohušovice nad Ohří. V roce 1982 pracovalo v továrně 72 zaměstnanců, z toho 15 Vietnamců. Vyráběly se zde tavené sýry.\n\n\n\nBlektové jsou také uvedeni jako majitelé někdejšího zámeckého pivovaru ve Velkém Valtinově, který existoval do roku 1930. Pivovar založil Jiří Blekta z Útěchovic v roce 1580 (\"Schlossbrauerei Gross-Walten\"). Dalšími držiteli byli:\n\nVelkým historickým úspěchem je pro valtinovské fotbalisty druhé místo v závěrečné tabulce II. třídy okresního přeboru, zakončené v červnu 2012. Sekretář klubu Petr Chmelař vyjádřil zájem klubu hrát v další sezóně I. B třídu okresu Česká Lípa.\n\nV obci je zastávka na železniční trati 086 z Liberce do České Lípy. Obcí prochází silnice z Jablonného v Podještědí do Brniště, po níž je vedena cyklotrasa 3045. Z Velkého Valtinova odbočují místní silnice do Postřelné a do osady Růžová.\n\nVelký Valtinov s Mimoní a Jablonným spojují autobusové spoje na lince 500265, kterou provozuje dopravce ČSAD Česká Lípa.\n\n\nNa katastru Velkého Valtinova je kopec Selský vrch (384 m.)\n\n"}
{"id": "101566", "url": "https://cs.wikipedia.org/wiki?curid=101566", "title": "Čtyři základní tělesné šťávy", "text": "Čtyři základní tělesné šťávy\n\nPodle starořeckých lékařů a filosofů obsahovalo lidské tělo čtyři základní tělesné šťávy: žlutou žluč, černou žluč, krev a hlen. Toto rozdělení dobře zapadalo do tehdejšího chápání světa. Čtvery tělesné štávy se propojovaly se čtveřicí elementů: oheň, země, vzduch a voda. Byla spojována i se čtveřicí ročních období: jaro, léto, podzim a zima. Ve starověku, ve středověku a ještě i na počátku novověku byla v různém rozsahu přijímána teorie, že narušení rovnováhy mezi těmito čtyřmi tekutinami je příčinou chorob. Tuto teroii o nerovnováze tělesných štáv popsal Hippokratés ve svých textech. Od teorie vycházející z existence těchto čtyř základních šťáv se odvozuje teorie čtyř základních povah (cholerik, melancholik, sangvinik, flegmatik). Dnes má tato teorie už pouze historický význam.\n\nMožnou inspirací tohoto členění je staroindická ájurvéda, která je založena na podobném systému tří složek zvaných \"vata\" či \"váju\" (dosl. vzduch, ale v širším smyslu prána), \"pitta\" (žluč) a \"kapha\" (hlen). Ty jsou vyjádřením tří gun, základních charakteristik hmotného světa. Vata představuje radžas, pitta sattvu a kapha tamas.\n\n"}
{"id": "101569", "url": "https://cs.wikipedia.org/wiki?curid=101569", "title": "Přátelé", "text": "Přátelé\n\nPřátelé (v anglickém originále Friends) je americký televizní sitcom o skupině přátel žijících v Greenwich Village v New Yorku. První epizoda byla odvysílána na stanici NBC 22. září 1994, poslední 6. května 2004. Seriál byl vytvořen Davidem Cranem a Martou Kauffmanovou v produkci Kevina S. Brighta, Marty Kauffmanové a Davida Cranea. Byl vysílán ve více než sto zemích a stále se umisťuje na velmi dobrých místech na žebříčcích sledovanosti. Poslední epizodu seriálu sledovalo ve Spojených státech na 51,1 milionů lidí. Za deset let vysílání obdržel seriál 7 cen Emmy, Zlatý glóbus, 2 ceny SAG, dalších 56 různých ocenění a 152 nominací.\n\nÚvodní píseň „I'll Be There for You“ pochází od skupiny The Rembrandts.\n\nV první sérii se představí šest hlavních postav: Rachel Karen Greenová, Monica Eustace Gellerová, Phoebe Bufetová, Joey Francis Tribbiani, Chandler Muriel Bing a Ross Eustace Geller. Rachel, která ve svůj svatební den utekla od oltáře, odešla do New Yorku, kde se nakonec nastěhovala k Monice. V počátečních epizodách se zjistí, že je Ross do Rachel zamilovaný již od střední školy a v několika dalších se jí snaží sdělit své city k ní. Mezitím se dozvídáme o těhotenství Rossovy lesbické manželky Carol, což ho staví do obtížné situace s Carolinou partnerkou Susan. Jejich dítě se narodí na konci první série a všichni tři souhlasí s tím, aby se jmenoval Ben. Tuto sérii charakterizují početná rande, které jednotlivé postavy mají, avšak většina z nich nedopadne dobře. Představuje se i vedlejší postava Janice, Chandlerova přítelkyně, se kterou se během následujících devíti sérií často rozchází a opět dává dohromady. Na konci série se Chandler prořekne, že Ross miluje Rachel a Rachel si uvědomí, že ona cítí to samé k němu.\n\nDruhá série představuje více seriálových dějových linií, ve kterých se postavy dále vyvíjejí. Začíná tím, že Rachel zjistí, že Ross začal chodit s Julie (Lauren Tom), se kterou se zná z vysoké školy. Julie se znovu objeví v několika epizodách této série. Racheliny pokusy říct Rossovi, co k němu cítí, jsou odrazem jeho pokusů v první sérii, avšak on začal chodit s někým jiným. Joey, neúspěšný herec v první sérii, dostal roli ve fiktivní verzi televizního seriálu Dny našeho života (Tak jde čas), ale brzy o ní přijde poté, co naštve scenáristy svým interview, v němž prohlásí, že si sám píše repliky. V seriálu se poprvé objeví Dr. Richard Burke, který je přítel Moničiných a Rossových rodičů, a který se nedávno rozvedl a má dvě děti. Přestože je o 21 let starší jak Monica, tak spolu během druhé poloviny série chodí. Ke konci série se však rozejdou poté, co si uvědomí že Richard nechce děti a Monica chce. V této sérii se také prohloubí Chandlerovo a Joeyho přátelství. To je patrné zejména v epizodě, kdy se Joey dočasně přestěhuje a k Chandlerovi se nastěhuje hrůzu nahánějící Eddie (Adam Goldberg).\n\nVe třetí sérii dochází k posilnění formátu seriálu. Rachel začne pracovat u Bloomingdale's a Ross žárlí na jejího kolegu Marka. Vztah Rosse a Rachel se rozpadne, když se Ross vyspí s holkou od kopírky – Cloe. Jeho trvání na tom, že „tehdy se rozcházeli“, se stalo běžícím gagem během následujících sérií. V druhé polovině série se objevují dva spory mezi hlavními protagonisty, ale nakonec dojde k usmíření. Po rozchodu Rosse a Rachel se následující epizoda nevěnuje jim, ale Chandlerovi, který, jak se ukazuje, měl těžkou ránu v dětství, když se dozvěděl o rozvodu rodičů. Phoebe, o které se ví, že nemá žádnou rodinu kromě svého dvojčete Uršuly, se seznámí se svým polovičním bratrem Frankem (Giovani Ribisi) a v závěru zjistí, že její pravá matka, která ani nevěděla, že Phoebe existuje, ještě žije. Joey se zakouká do své kolegyně herečky z divadla – (Dina Meyer), která však k němu stejné city nechová, a to ani poté, co se spolu vyspí. To se však změní poté co ji opustí její přítel/režisér, když se dozví, že recenze jeho hry ji označily za propadák. Jejich vztah však netrvá dlouho, protože Kate dostane nabídku na účinkování v televizním seriálu v Los Angeles. Monica si začne s milionářem Pete Beckerem (Jon Favreau). Nejprve ho bere jako kamaráda, ale nakonec spolu chodí. Rozejdou se poté, co Pete, coby zápasník v ringu ve volném stylu, skončí dvakrát hodně zmlácený a nechce přestat.\n\nBěhem natáčení čtvrté série otěhotněla herečka Lisa Kudrow. Aby tvůrci seriálu vysvětlili její těhotenství, vymysleli, že Phoebe bude náhradní matkou pro svého bratra a jeho manželku (Debra Jo Rupp). Ross a Rachel se na začátku série usmíří, ale krátce na to se znovu rozejdou. Během této série si Monika a Rachel musí vyměnit byt s Joeym a Chandlerem poté, co prohrají sázku o to jak moc se mezi sebou znají. Jelikož však chtějí byt zpátky, nakonec Joeyho a Chandlera uplatí, když jim dají sezónní permanentku na Knicks a minutu se líbají. Zhruba uprostřed série se Ross seznámí s Angličankou Emily (Helen Baxendale) a na závěr série, který se natáčel v Londýně, mají Ross a Emily svatbu. Chandler a Monica se spolu vyspí poté, co si jeden ze svatebčanů splete Monicu s Rossovou matkou a Monica najde útěchu v náručí přítele. S blížícím se termínem svatby propadá Rachel čím dál větší depresi, z níž se pokusí dostat tím, že navrhne svému příteli Jošuovi svatbu. Nakonec se vypraví do Londýna, aby Rossovi řekla, že ho miluje a svatbu tak překonala. To mu však nakonec neřekne. Všechno se zkomplikuje poté, co při svatebním slibu Ross místo Emilina jméno řekne jméno Rachel.\n\nV průběhu páté série se Monica s Chandlerem snaží udržet svůj nový vztah v tajnosti před svými přáteli, zatímco Rossovo manželství s Emily končí krátce po jejich svatbě ještě dříve než vůbec začne. Phoebe začne chodit s policistou Garym (Michael Rapaport), se kterým se seznámí díky nálezu jeho policejního odznaku. Jejich vztah však skončí krátce poté, co se spolu s Garym nastěhují do nového bytu a ráno po probuzení zastřelí Gary zpívajícího ptáčka. Vztah Monicy a Chandlera vyjde najevo a na výletě v Las Vegas se rozhodnou, že se vezmou. Série končí, když se opilý Ross a Rachel vypotácí ze svatební kaple. Tato série získala v roce 1999 nominaci Emmy na Nejlepší komediální seriál.\n\nV úvodní epizodě šesté série vyjde najevo, že manželství Rosse a Rachel je opilecká chyba, a přestože se k tomu Ross nemá, se nakonec po neúspěšné anulaci manželství rozvedou (Rossův třetí rozvod). Monica a Chandler se dohodnou, že budou bydlet spolu a Rachel se odstěhuje k Phoebe. Joey, stále neúspěšný herec, má novou spolubydlící a dostane roli v kabelovém televizním seriálu „Mac a C. H. E. E. S. E.,“ kde hraje po boku robota. Ross dostane práci jako profesor na Newyorské univerzitě a začne chodit se studentkou Elizabeth (Alexandra Holden). Jejího otce hraje ve třech epizodách Bruce Willis. Phoebiin a Rachelin byt zachvátí požár, kvůli němuž se Rachel přestěhuje k Joeymu a Phoebe k Chandlerovi a Monice. V poslední epizodě se Chandler rozhodne požádat Monicu o ruku. Protože ale jeho původní plán na požádání o ruku selže, chce Monicu zmást tím, že se bude neustále vyjadřovat proti svatbě. Ve stejnou dobu však Monicu v restauraci navštíví bývalý přítel Richard, který ji řekne, že ji stále miluje, a že s ní chce mít děti. Monica nakonec prokoukne Chandlerův plán a sama ho klečíc požádá o ruku, ale protože začne brečet, žádost nedokončí, a tak ji Chandler požádá o ruku sám. Epizoda končí velkou oslavou s jejich přáteli, kteří stáli za dveřmi. Série byla roku 2000 nominována na Nejlepší komediální seriál cen Emmy.\n\nSedmá série se z větší části věnuje svatbě Monicy a Chandlera a jejím přípravám. Joeyho televizní seriál zruší, ale znovu mu nabídnou roli v Dnech našeho života. Phoebin byt je opraven, ale kvůli zboření nelegálně postavení příčky Rachel nakonec zůstane u Joeyho. Poslední dvě epizody série se týkají Moničiny a Chandlerovy svatby, kde se v roli Chandlerova otce objevila Kathleen Turner. Závěrečné momenty série prozrazují Rachelino těhotenství.\n\nV první epizodě osmé série se hledá otec Rachelina dítěte. Ve druhé epizodě se zjistí, že jím je Ross a v následující epizodě mu to Rachel řekne. Joey se zamiloval do své spolubydlící Rachel a když jí o tom pověděl, oba se cítili trapně. Jejich vztah se nakonec vrátil do starých kolejí, ale v závěru série, kdy Rachel porodila dceru, kterou s Rossem pojmenovali Emma, přijala neúmyslnou nabídku k sňatku od Joeyho, kterou si mylně vyložila poté, co se Joey sehnul pro prstýnek, který vypadl z Rossova kabátu. Tato série vyhrála cenu Emmy za Nejlepší komediální seriál roku 2002.\n\nV deváté sérii začnou Ross a Rachel bydlet s jejich dcerkou Emmou poté, co se vyjasní omyl ohledně Joeyho nabídky k sňatku. Rachel se však brzy po sporech s Rossem vrátí k Joeymu. Monica a Chandler, inspirovaní Rossem a Rachel, se rozhodnou mít vlastní dítě. Poté co se několik epizod marně pokoušejí o otěhotnění nakonec zjistí, že jsou oba fyzicky neschopní spolu počít dítě. V seriálu se objevuje Mike Hannigan (Paul Rudd), jakožto nový Phoebiin přítel. Ve stejnou dobu se však z Minska vrátí vědec David (Hank Azaria), se kterým Phoebe chodila v první sérii. Sama se mezi nimi musí rozhodnout a nakonec zvolí Mikea. Konec deváté série se odehrává na Barbadosu, kam všichni letí na paleontologickou konferenci, kde má Ross hlavní projev. Nově se také objeví paleontoložka Charlie (Aisha Tyler), která je první černošská herečka ve vedlejší roli. Charlie je Joeyho inteligentní přítelkyně. Joey Charlie přitahuje, ale i přes to ji nakonec zaujme Ross, se kterým je inteligencí na stejné úrovni. Poté co Charlie opustí Joeyho, Joey a Rachel opět projeví své city, které jeden ke druhému chovají. Souhlasí však s tím, že to nejprve nebudou brát tolik v potaz, ale to se změní, když Joey uvidí Rosse, jak líbá Charlie. Série končí záběrem na líbajícího se Joeyho a Rachel.\n\nV desáté sérii se uzavírá několik motivů. Joey a Rachel se snaží zvládnout Rossovu vnitřní nevyrovnanost s jejich vztahem. Ten se však stane pohromou, a tak se nakonec rozhodnout zůstat přáteli. Charlie se rozhodne vrátit k bývalému příteli Benjaminu Hobartovi (Greg Kinnear), od kterého se Ross snaží získat výzkumný grant. Monica a Chandler se rozhodli adoptovat dítě a seznámili se s Erikou (Anna Faris), biologickou matkou z Ohia. Erika jim na konci série porodí dvojčata. Phoebe a Mike mají v závěru série svatbu a Rachel vezme práci u Louise Vuittona v Paříži. Ross se Rachel vyzná ze své lásky, ale ona i přesto nasedá do letadla do Paříže. Chandler a Monica se chystají odstěhovat ze svého bytu na předměstí a Joey je naštvaný, že se všechno mění. Poté co zhrzený Ross dorazí do svého bytu, poslechne si vzkazy na záznamníku, kde je i jeden od Rachel, která se mu v něm vyzná, že ho taky miluje, ale vzkaz skončí dříve, než se dostane z letadla a Ross tak neví, zda do Paříže odletěla nebo ne. Vzápětí se objeví v jeho dveřích a řekne mu, že ho také miluje. V závěru poslední epizody seriálu se plačící Rachel zeptá: „Nedáme si kafe?,“ na což Chandler odpoví: „Jasně. Kde?“ (což jsou poslední slova pronesená v tomto seriálu).\n\n\n\n\n\n\n\nNa seriálu se podílelo množství scenáristů. Nejvíce dílů napsali, nebo se na nich podíleli Ted Cohen (25 epizod), Andrew Reich (25 epizod), Scott Silveri (23 epizod) a Shana Goldberg-Meehan (22 epizod). Necelou polovinu dílů seriálu režírovali Gary Halvorson (55 epizod) a Kevin Bright (54 epizod). K dalším pravidelným režisérům patřili Michael Lembeck (24 epizod), James Burrows (15 epizod), Gail Mancuso (14 epizod), Peter Bonerz (12 epizod), David Schwimmer (10 epizod) a Ben Weiss (10 epizod).\n\nSeriál Přátelé významně přispívá do některých oblastí pop-kultury – zejména módy. Jeho vliv lze nalézt jak v oblasti každodenní módy, tak v oblasti vlasových účesů. Například účes, který měla Jennifer Aniston v první sérii seriálu, se v kadeřnictví označuje jako „Rachel“ a byl v době vysílání dané série napodobován po celém světě.\n\nJoeyho „balicí“ fráze \"„Tak jak to de?“\" se stala populární v anglickém slangu při navazování náhodné známosti, či při vítání přátel. Seriál rovněž popularizoval myšlenku seznamu celebrit, se kterými by se dotyčný mohl se souhlasem svého partnera či partnerky vyspat. V epizodě \"Bratrská láska\" si všichni své seznamy vymění ústně, zatímco Ross si vytvoří skutečný seznam a nechá jej zalaminovat, aby své rozhodnutí již později nemohl změnit.\n\nVelký dopad na kulturu měla také podoba kavárny, v níž se seriálová parta přátel scházela – Central Perk. Íránský miliardář Mojtaba Asadian si roku 2006 dokonce nechal název a podobu Central Perku registrovat ve 32 zemích světa a nabízí je k franšízingovému obchodu. Styl kavárny však i bez toho spontánně zkopírovala řada podniků po světě – jeden Central Perk byl otevřen na Broadwick Street v londýnském Soho, další otevřel čínský obchodník Du Xin v Pekingu roku 2010 atp.\n\nPřátelé jsou jedním z nejúspěšnějších televizních sitcomů v historii Spojených států, který si získal takovou popularitu a prestiž, že se v jednotlivých episodách objevila řada celebrit ve vedlejších rolích (např. Brad Pitt, Julia Roberts, George Clooney, Jean-Claude Van Damme, Danny DeVito, Bruce Willis, Charlie Sheen a mnozí další). Závěrečná epizoda seriálu se stala čtvrtým nejsledovanějším seriálovým finále v USA, po MASH, Cheers a Seinfeldovi. Vidělo ji 52,5 milionu Američanů.\n\nVe sledovanosti seriálu nastaly dva významné zlomy. Skok se odehrál zejména mezi 5. a 6. sérií, kdy přibylo v průměru 5 milionu diváků (patrně díky tomu, že na konci 5. série se Rachel a Ross znovu vzali, ovšem v opilosti), druhý skok pak přišel roku 2001, s nástupem osmé série, kdy přibylo dalších 5 milionů diváků. Pozorovatelé tento nárůst dávaly do souvislosti s útoky z 11. září, neboť série začala těsně po útocích, 27. září 2001, a seriál se odehrával v New Yorku. To, že diváky zajímal vztah Rachel a Rosse jako centrální zápletka, patrně ovlivnilo i závěr seriálu, byť kritici upozorňovali, že jejich finální obnovení partnerského vztahu ze závěrečné epizody ne zcela respektovalo vývoj charakterů a bylo spíše „na přání fanoušků“.\n\nKulturolog David Katzman upozornil na to, že seriál zobrazil zlom ve vývoji americké a celé západní společnosti. Hrdinové totiž žijí životním stylem, jehož pevným bodem není partnerský vztah, ale skupina přátel, která nahrazuje tradiční rodinu a člověk si ji sám konstruuje. Autorka seriálu Marta Kauffmanová potvrdila, že jejím cílem bylo zmapovat onu dobu, kdy pro mladého člověka „jsou přátelé jeho rodinou“, která se v postmoderní době rozšiřuje za třicátý rok věku, což v minulosti nebývalo zvykem. Tím také vysvětlila, proč nelze s odstupem času natočit film na seriál navazující (jako v případě Sexu ve městě), o němž se v pravidelných cyklech spekuluje.\n\nModel Přátel ovlivnil vývoj žánru sitcom přesunem důrazu z rodinného života na život neformálních skupin přátel (započátý již \"Seinfeldem\" či \"Cheers\"), za jím ovlivněný bývá často označován především seriál \"Jak jsem potkal vaši matku\".\n\nSeriál měl i jeden tzv. spin-off, když se postava Joeyiho osamostatnila a získala vlastní sitcom \"Joey\". NBC ho nasadila na stejný čas jako \"Přátele\" a úvodní epizodu skutečně sledovalo jen o málo méně diváků než v průměru sledovalo \"Přátele\" (cca 18 milionů). Jenže sledovanost rychle klesala až k sedmi milionům, načež byl seriál zastaven. Podle autorů \"Přátel\", kteří se na scénáři k \"Joeymu\" odmítli podílet, to bylo nepochopením postavy Joeyho v Přátelích a jeho nepříjemným charakterovým posunem.\n\nZa deset let vysílání získal seriál několik cen Emmy a některá další ocenění, jako je Zlatý globus nebo ceny SAG. Ze 63 nominací na ceny Emmy jich seriál proměnil 7.\n\nJennifer Aniston a Lisa Kudrow jsou jediné herečky v seriálu, které vyhrály Emmy.\n\n\n\n"}
{"id": "101571", "url": "https://cs.wikipedia.org/wiki?curid=101571", "title": "Mercedes-Benz Arena", "text": "Mercedes-Benz Arena\n\nGottlieb-Daimler-Stadion, původně Neckar-Stadion je fotbalový stadion v německém Stuttgartu. Byl postaven v roce 1933 a pojmenován Adolf-Hitler-Kampfbahn. Během své historie prošel několika úpravami a v dnešní době patří mezi nejmodernější stadiony v Evropě. Výjimečností stadionu je obří vysílací plocha pro diváky o rozloze 115 metrů čtverečních se dvěma obrazovkami. Kromě sportovních akcí se zde konalo i mnoho koncertů, například Rolling Stones.\n\nGottlieb Daimler Stadion je domovským stadionem klubu VfB Stuttgart a je umístěn ve stuttgartské čtvrti Bad Cannstatt.\n\nTvoří součást sportovního komplexu, který zahrnuje další dvě kryté haly Porsche-Arena a Schleyerhalle.\n\nNa stadionu se konala mistrovství světa ve fotbale 1974 a 2006, mistrovství Evropy ve fotbale 1988, mistrovství světa v atletice 1993 a mistrovství Evropy v atletice 1986.\n\n"}
{"id": "101578", "url": "https://cs.wikipedia.org/wiki?curid=101578", "title": "Dalmatština", "text": "Dalmatština\n\nDalmatština nebo dalmátština je východorománský jazyk, jímž mluvilo romanizované obyvatelstvo části západního Balkánu, zejména v dnešních městech Zadar (dalmatsky \"Jadera\"), Trogir (\"Tragur\"), Split (\"Spalatro\"), Dubrovnik (\"Raugia\") a Kotor (\"Cattaro\") a na blízkých ostrovech Krk (\"Vikla\"), Cres (\"Crepsa\") a Rab (\"Arba\"). V rámci východorománských jazyků byla dalmatština bližší italštině než rumunštině. V této oblasti sídlili kromě dalmatsky hovořícího obyvatelstva také dalmatští Italové a Slované, jejichž jazyk (chorvatština) dalmatštinu postupně vytlačoval. Např. v Dubrovniku k tomu došlo v 16. století. Posledním, kdo tento jazyk ještě ovládal, byl rodák z ostrova Krk Tuone Udaina († 10. 6. 1898), jemuž se podle jeho povolání přezdívalo „Barbur“ (dalmatsky „holič“). Na rozdíl od istrorumunštiny a meglenorumunštiny se dalmatština výrazně nemísila s jazykem slovanských sousedů, v důsledku styků s Italy v Dalmácii i na Apeninském poloostrově vstřebávala spíš vlivy italské. Nejsevernější, \"fiumské\" nářečí, kterým se na pobřeží západního Balkánu mluvilo, nepočítáme k dalmatštině, ale k benátským nářečím.\n\n"}
{"id": "101580", "url": "https://cs.wikipedia.org/wiki?curid=101580", "title": "Bodový systém", "text": "Bodový systém\n\nBodový systém (bodové hodnocení) slouží ke sledování opakovaného páchání přestupků nebo trestných činů. Typicky se užívá zejména v silničním provozu jako nástroj, jímž je vynucováno dodržování pravidel provozu. Viz také Bodový systém v Česku. \n\nV Evropě se bodový systém v silničním provozu užívá ve Francii, Německu, Itálii, Velké Británii, Polsku, Maďarsku, Slovinsku, Irsku, Portugalsku, Řecku, v roce 2005 se připravoval kromě Česka též v Rakousku, Lucembursku a Belgii. Podobné systémy fungují i v Kanadě, Austrálii, USA a na Novém Zélandu. Většinou se používají trestné body, avšak ve Francii mají naopak bonusové body, které se za přestupky odebírají.\n\nPodobný systém byl zaveden v Československu již § 59 vládního nařízení č. 11/1951 Sb., jímž se provádí zákon o provozu na veřejných silnicích, a vyhláškou č. 328/1951 Ú. l., \"o způsobilosti vozidel k provozu na veřejných silnicích, o způsobilosti k jejich řízení a o péči o rozvoj motorismu\". Podle § 82 této vyhlášky součástí řidičského průkazu byla vložka s deseti útržky. Ty příslušný orgán odtrhával po zjištění vážného dopravního přestupku, tj. takového, kterým řidič projevil hrubou bezohlednost, nebo po opakovaných méně závažných přestupcích. Po odebrání desátého útržku byl odebrán i řidičský průkaz \"(neověřeno)\". Po změně podoby vložky po pátém proštípnutí vložky (kupónu) byl řidičský průkaz odebrán a navrácen až po přezkoušení \"(neověřeno)\".\n\nPodle § 10 vyhlášky č. 87/1964 Sb., o řidičských průkazech, byla zavedena vložka (kartička rozměrů asi 5×8 cm), na jejímž okraji byly uvedeny některé typy závažných přestupků (nedovolené stání, nedání přednosti, rychlá jízda atd.). Při spáchání přestupku byla vložka v příslušném místě proštípnuta nebo označena. Nárok na vydání nové, čisté vložky vznikl 6 měsíců po spáchání posledního vyznačeného přestupku. Důsledky záznamu ve vložce vyhláška neuvádí, účelem zřejmě bylo, aby příslušník VB po spáchání dalšího přestupku při stanovení výše pokuty zohlednil, zda jde o opakovaný přestupek. Okresní dopravní inspektorát mohl rozhodnout o tom, že řidič se spácháním přestupku, provinění nebo trestného činu stal nespolehlivým k řízení motorových vozidel, a řidičské oprávnění mohl odejmout. Souvislost se záznamy ve vložce vyhláška nezmiňuje. Od roku 1987 začaly být vydávány řidičské průkazy ve formě kartičky, které vložku již neobsahovaly. \"(Přesné datum a právní předpis, jímž byly vložky zrušeny, se nepodařilo dohledat.)\"\n\n\nSoučasný systém bodového hodnocení byl v ČR zaveden 1. července 2006 na základě zákonů č. 411/2005 Sb. a 226/2006 Sb., kterými byl novelizován zákon č. 361/2000 Sb., o provozu na pozemních komunikacích (zákon o silničním provozu). \n\n„Trestné“ body zaznamenává v registru řidičů obecní úřad obce s rozšířenou působností do 5 pracovních dnů ode dne, kdy je mu doručeno patřičné rozhodnutí nebo oznámení o pravomocné sankci za porušení vybraných povinností v provozu na pozemních komunikacích řidičem motorového vozidla. Dopustí-li se řidič jedním činem více přestupků nebo trestných činů, zaznamenají se body pouze za nejzávažnější z nich. Body se zaznamenávají jen do celkového počtu dvanácti, po dosažení tohoto počtu úřad neprodleně vyzve řidiče k odevzdání řidičského průkazu do 5 dnů po doručení výzvy. Uplynutím této lhůty zaniká řidičské oprávnění i v případě, že řidičský průkaz není odevzdán. Řidičský průkaz vydaný jiným státem nebo řidičský průkaz Evropských společenství se neodevzdává, ale jeho držitel po dosažení 12 bodů pozbývá na dobu jednoho roku oprávnění řídit motorové vozidlo na území České republiky a ministerstvo sdělí tuto skutečnost orgánu, který řidičský průkaz vydal.\n\nBodový systém se údajně ukázal jako neúčinný (tuto informaci uvádí ve svém článku D-fens bez udání zdroje). \n\nBodový systém se připravoval v roce 2005. Nakonec byl přijat systém „třikrát a dost“: po třetím opakování přestupku během dvou let nebo po jednom závažném přestupku je odebrán řidičský průkaz.\n\nPodobný systém jako v Česku, zaveden kolem roku 2003. Východiskem je 20 bodů. Pokud řidič ztratí všechny body během dvou let, ztrácí oprávnění řídit na dva roky. Pokud řidič ztratí body během tří let, nesmí řídit půl roku. \n\nBodový systém se připravoval v roce 2005.\n\nBodový systém se připravoval v roce 2005. \n\nNěmecký systém pochází z konce 70. let 20. století a dle MF Dnes je považován za nejpropracovanější. \n\nBodové konto má 18 bodů, v některých případech 14. Body se odečítají jen za přestupky, za něž je udělena pokuta více než 40 EUR, zpravidla jen je-li někdo přestupkem ohrožen. Jednotlivé přestupky jsou hodnoceny 1 až 7 body.\n\nBodová konta spravuje centrální spolkový registr ve Flensburgu (odtud synonymum pro trestné body \"Punkte in Flensburg\").\n\n\nVe Francii je bodový systém tvořen bonusovými body, které se za přestupky odebírají. Na začátku mají řidiči plný počet 12 bodů, avšak začátečníci pouze 6 bodů. Za přestupky se odečítá 1 až 6 bodů podle závažnosti. Po absolvování školení se několik bodů na konto přidá. \n\nBodový systém funguje již desítky let a vztahuje se jen na vážné přestupky. Od počátku 60. let 20. století zde fungoval systém třikrát a dost (po třech závažných přestupcích byl vysloven zákaz řízení), od roku 1982 byl zaveden bodový systém, v němž se za přestupky přičítají body. \n\nBody se za přestupky přičítají až do počtu 10 bodů. Po jejich dosažení automaticky nastává zákaz řízení. Odečítat body absolvováním kurzu zde nelze. (dle MF Dnes). (Podle D-Fense funguje systém v Irsku opačně, tedy za přestupky by se body odečítaly.)\n\nExistuje bodový systém, tzv. delivery point system – body se nesbírají, ale odečítají. Začínáte s 12 body. Zajímavostí jsou všudypřítomné billboardy podél silnic, které řidiče upozorňují, jakou pokutu budou platit v případě překročení rychlosti odstupňované právě podle hodnoty, o kterou je rychlost překročena – tzv. cost of speeding.\n\n\n"}
{"id": "101583", "url": "https://cs.wikipedia.org/wiki?curid=101583", "title": "Říšská rada", "text": "Říšská rada\n\nŘíšská rada existovala:\n\n"}
{"id": "101584", "url": "https://cs.wikipedia.org/wiki?curid=101584", "title": "Arkus sinus", "text": "Arkus sinus\n\nArkus sinus je jedna z cyklometrických funkcí, inverzní funkce k funkci sinus. Obvykle se značí formula_1, v anglické literatuře se taktéž používá formula_2 či formula_3. Její hodnotou je úhel v obloukové míře (radiány) z intervalu formula_4, jehož sinus je formula_5. \n\nFunkce formula_6 je inverzní k funkci formula_7; je definována pro formula_8.\n\nMějme goniometrickou rovnici:\n\nS ohledem na periodicitu funkce formula_14 jsou řešením původní rovnice také hodnoty:\n\n"}
{"id": "101587", "url": "https://cs.wikipedia.org/wiki?curid=101587", "title": "Gabriela Al Dhábba", "text": "Gabriela Al Dhábba\n\nGabriela Al Dhábba (přezd. \"Gába Al Dhábba\") (* 15. dubna 1985) je česká punk-rocková zpěvačka, která se proslavila v soutěži \"Česko hledá SuperStar\", ve které skončila na 3. místě a stala se nejúspěšnější ženou v druhém ročníku soutěže.\n\nStudium na jazykovém gymnáziu musela kvůli vážné nemoci přerušit. Poté nastoupila do jednoho pražského baru jako servírka. V Lucerně vystupovala jako vokálistka hudební skupin Queen Revival a Citron. Vystupovala také jako sólistka s plesovou kapelou. Po svém účinkování v soutěži Česko hledá SuperStar se stala sólovou zpěvačkou a v roce 2006 vydala své první album Contra Factum.\n\n\n"}
{"id": "101589", "url": "https://cs.wikipedia.org/wiki?curid=101589", "title": "Rus", "text": "Rus\n\nRus nebo Russ může být:\n\n\nViz Rus (příjmení)\n\n"}
{"id": "101590", "url": "https://cs.wikipedia.org/wiki?curid=101590", "title": "Velká země", "text": "Velká země\n\nVelká země (anglicky The Big Country) je americký western z roku 1958. Režisér filmu William Wyler vytvořil výpravný film, který získal Oscara za vedlejší mužskou roli Burla Ivese a stal se klasikou žánru, přestože hlavní hrdina filmu vystřelí za celou dobu jen jednou a to navíc pouze do země. Film byl nominován na Oscara také za nejlepší filmovou hudbu, jejímž autorem je Jerome Moross. Kameramanem snímku byl americký kameraman českého původu Franz Planer (František Plánička).\n\nJames McKay (Gregory Peck), bývalý námořní kapitán, přijede na západ za svou snoubenkou Patricií Terrilovou (Carroll Bakerová), dcerou velmi bohatého rančera Henryho Terilla (Charles Bickford). S pomocí Patricie se James brzy seznámí s životem na Divokém západě, ale pořád se nemůže srovnat s tím, že zde nejsou žádné zákony a spravedlnost a nechce nic řešit násilím, což se Patricii ani jejímu otci nelíbí. Steve Leech (Charlton Heston), předák z ranče Henryho Terilla, který Patricii také miluje, dopomáhá tomu, aby se svatba Jamese a Patricie nekonala. Pomáhá tomu i spor mezi Hannasey a Terilly o vodu, kterou vlastní místní učitelka a rančerka Julie Maragonová (Jean Simmonsová), přítelkyně Patricie i jejího otce, a kterou oba ranče potřebují. Svatba Patricie a Jamese se nakonec opravdu nekoná.\nZávěrečná bitva se strhne, když Buck Hannassey (Chuck Connors), syn Rufuse Hannasseyho (Burl Ives), vůdce rodu Hannasseyů, unese Julii Maragonovou, kterou miluje Buck i James. Rufus Hannassey ji zajme a chce od ní, aby mu prodala svůj ranč i s vodou. Ale netuší, že ho již dříve prodala Jamesovi, kterého miluje. Když to Rufus zjistí, rozzlobí se a nechá ji na svém ranči, zavřenou v malém pokoji. James pak jede za Julií na ranč Hannessyů, kde bude za Julii bojovat s Buckem. Každý má jeden náboj. Buck se netrefí a čeká na smrt, ale James ho nechce zabít a nechá ho žít. Rufus je rád, že je James spravedlivý a propustí Julii. Buck pak ale chce Jamese zastřelit a při tom ho jeho otec Rufus zabije.\nV závěrečné bitvě se Steve Leech postaví na stranu Jamese, který není ani s Terilly, ani s Hannassey. Major Henry Terill a Rufus Hannassey se nakonec navzájem zastřelí a Steve je těžce zraněn, ale přežije. Film končí při pohledu na obrovské pláně - VELKOU ZEMI.\n\nStopáž: 165 minut\n\n\n"}
{"id": "101598", "url": "https://cs.wikipedia.org/wiki?curid=101598", "title": "Kostel svaté Barbory", "text": "Kostel svaté Barbory\n\nKostelů zasvěcených svaté Barboře je více:\n\n\nSv. Barboře je i spoluzasvěcováno:\n\n\n"}
{"id": "101600", "url": "https://cs.wikipedia.org/wiki?curid=101600", "title": "Veset", "text": "Veset\n\nVeset (v egyptštině správněji patrně Vaset, – Théby) bylo starověké hornoegyptské město, za 11. dynastie a za Nové říše hlavní město Egypta.\n\nDnes je zde rozsáhlá archeologická lokalita asi 800 km jižně od pobřeží Středozemního moře na obou březích Nilu. Na východním břehu se nalézají současná vesnice a město Luxor, podle nichž jsou nazývány pozůstatky chrámových komplexů boha Amona Karnak a Luxor. V poušti na západním břehu Nilu je asi 8 km dlouhý pás nekropolí s hrobkami a zbytky královských zádušních chrámů (např. Dér el-Bahrí, Dér el-Medína, Dra Abún-Naga, Údolí králů, Údolí královen).\n\nNázev Veset (event. Vaset) ve starověku původně označoval celou provincii, město samotné Egypťané označovali prostě jako \"niw(et)\" – \"„Město“\", z čehož je odvozeno jméno No, které je pro Veset používáno v bibli. Řekové používali pro město jméno Diospolis – \"„Město Diovo“\", což je jen překlad staroegyptského \"niw(e)t Imn\" – \"„Město Amonovo“\" založený za ztotožnění Amona s Diem. První řečtí cestovatelé ovšem používali jméno Théby. Jeho původ je nejasný, bývá odvozován od staroegyptského slova \"tape\" – \"„hlava“\" nebo ze jména Džeme (starověké jméno dnešní lokality Medínit Habu), které bylo do řečtiny převedeno jako Théby.\n\nV období Staré říše byl Veset pouhým provinčním městem. Poté, co se po prvním přechodném období podařilo místní dynastii znovu sjednotit Egypt, se stal Veset významným správním a náboženským střediskem. Zdejší velkolepé stavby byly slavné po celém starověkém světě. Město se rozrůstalo na obou březích Nilu. Východní břeh patřil živým a západní převážně mrtvým: na východním břehu bylo vystaveno město a na západě vznikly hrobky a významné chrámové komplexy.\n\nZápadnímu Vesetu dominovala hora známá pod názvem \"VRCHOL\". Egypťané věřili tomu, že tato hora je vstupem do podsvětí. V okolí vrcholu bylo do skal vytesáno množství hrobek.\n\nV roce 2040 př. n. l. vládl na západním břehu král Mentuhotep II. Poté co sjednotil Egypt si dal ve \"městě mrtvých\" na Břehu v Dér el - Báhrí vystavět chrám a hrobku. Vstup do chrámu tvořila přístupová rampa, která vedla do nádvoří a ze všech stran byla obehnaná zdmi. z nádvoří se pokračovalo na terasu. Téměř o šest set let později si dala na stejném místě postavit nádherný chrám královna Hatšepsut. Stavba se opírá o skálu. Chrám si tu nechal vystavět i Thutmose III..\nZ chrámu Amenhotepa III. se nám zachovaly pouze dvě obrovské sochy,známé jako Memnónovy kolosy.\n\nVe Vesetském pohřebišti byli pohřbíváni příslušníci všech společenských vrstev. Mnoho hrobek z doby Nové říše je zdobeno nádhernými malbami a reliéfy.\n\nČlenové královské rodiny byli pohřbíváni v Údolí královen.\n\nKaždý panovník byl pohřben s množstvím různých předmětů, ale do konce období Nové říše byla většina hrobů vyloupena. Za vlády 21. dynastie bylo mnoho královských mumií přemístěno do tajného úkrytu, kde zůstali až do roku 1881. Slavní panovníci období Nové říše se nyní nacházejí v Káhirském muzeu.\n\nÚdolí královen\n\nZápadní břeh nalezneme na nejjižnější části západního Vesetu. Leží 1,5 kilometru jihozápadně od údolí králů. Bylo zde pohřbeno více jak 100 vysokých hodnostářů, princů a princezen. Egypťané toto místo nazvali \"Ta Set Neferu\", což v překladu znamená \"místo králových dětí\" nebo \"místo dokonalosti\".\n\nNejznámější hrobkou Údolí královen je hrobka královny Nefertiti. Zde začal se svými vykopávkami slavný francouzský archeolog Jean-François Champollion, který vyluštil hieroglyfy pomocí Rosettské desky.\n\nÚdolí králů\n\nToto pohřebiště egyptských faraonů leží nedaleko Vesetu pod vrcholkem pyramidové hory El-Quorn. Nalezneme zde 62 hrobek.\nV celém údolí králů je pro turisty zpřístupněn pouze jeden jediný hrob a to velekněze AJE II. Aj byl následovník Tutanchamona. Tutanchamonova hrobka byla nejznámější hrobka v Údolí králů. V údolí byla místa, kde se konaly pohřební obřady.\n\nTutanchamonova hrobka\nByla objevena v roce 1922 anglickým archeologem Howardem Carterem. Archeolog se pár měsíců před nalezením hrobky už téměř vzdal,\nkdyž jednoho dne našel do skály vytesaný stupínek. O chvíli později bylo objeveno i schodiště vedoucí k zapečetěnému vchodu do hrobky.\n\nJako první byl objeven přední sál, který byl naplněn skvostnými předměty. Mezi nimi se nacházely vozy, trůny, židle, malované skříňky, zlaté šperky a jiné cennosti. Mumie samotného Tutanchamona byla otevřena až 16. ledna 1924, po pečlivé dokumentaci nalezených předmětů (kterých bylo více než 5000).\n\nHrobka Thutmose III.\nHrobka byla vytesána ve výšce 30 metrů nad zemí, proto aby se do ni nedostali zloději a vykradači. Byla nalezena francouzským egyptologem v roce 1898 a byla nejstarší vystavěnou hrobkou 18. dynastie. Panovníkovu mumii dnes můžeme spatřit v muzeu v Káhiře a hrobka je v současnosti veřejně přístupná.\nHrobka Ramesse VI.\nJeho výzdobu tvoří jakési pojednání o teologii, ve které základními prvky jsou slunce a jeho denní cesta ve světě tmy.\n\nHrobka Ramesse IV.\nNa stěnách můžeme spatřit několik výjevů z knihy mrtvých. Sarkofág byl vyroben z červené žuly a byl pokryt rytinami a magickými texty.\n\nMerenptahova hrobka\nStavba je dlouhá a strmá. Před pohřební komorou se nachází síň se čtyřmi pilíři.\n\nHrobka Ramesse III.\nByla odkryta skotským cestovatelem Jamesem Brucem v roce 1768.\n\nBůh Amon si nechal vystavět v Luxoru dva hlavní chrámy. Karnak v severní části města a Luxor v jižní.\nJméno Luxor pochází od arabského al-Luqsor, v překladu znamenající \"paláce\". V této části Vesetu nalezneme chrám bohyně Mut.\n\n Luxorský chrám\nPřevážná část Luxorského chrámu byla vybudována v období 18. dynastie za vlády Amenhotepa III. Nádvoří a pylon dal dostavět Ramesse II.. Alej sfing, která spojuje Luxor a Karnak, byla vytvořena na podzim. Vstup do Luxorského chrámu patří k nejpůsobivějším v celém Egyptě. Chrám má dvě nádvoří, která jsou propojena úzkou kolonádou. Stěny kolonády jsou zdobeny výjevy ze slavností OPET. Při těchto každoročních oslavách navštěvoval bůh Amon na jedenáct dní Luxor. Hluboko uvnitř chrámu je skrytá síň, na jejíž stěnách jsou reliéfy, vyprávějící příběh o narození Amenhotepa III.\n\nChrámový komplex v Karnaku\n\nKarnak je místem, kde je na rozloze asi 3 km² několik chrámů. Nachází se asi 500 km jižně od Káhiry. Nejvýznamnější z chrámů je Velký Amonův chrám. Z chrámu Střední říše se zachovalo jen velice málo. K Amonovu chrámů také náleží chrám Moncuův (na severu) a chrám bohyně Mut. Každý v Vládců si chtěl boha Amona naklonit, a proto pro něj všichni budovali v Karnaku překrásné stavby. V době Nové říše se stal Karnak největším a nejbohatším náboženským střediskem starověkého egypta. K chrámu bylo přistavěno mnoho tzv. pylonů, každý se dvěma masivními věžemi po stranách. Nám se dochovalo 10 pylonů, šest podél hlavní osy a čtyři směrem na jih.\n\n\n\n"}
{"id": "101609", "url": "https://cs.wikipedia.org/wiki?curid=101609", "title": "Den daňové svobody", "text": "Den daňové svobody\n\nDen daňové svobody představuje pomyslnou hranici, která rozděluje kalendářní rok do dvou období. V prvním období vydělávají daňoví poplatníci na pokrytí výdajů vlády a ostatních institucí státu. Teprve až o penězích, které vydělají počínaje dnem daňové svobody (včetně), rozhodují svobodně oni sami.\n\nKoncept dne daňové svobody vytvořil floridský podnikatel Dallas Hostetler již v roce 1948, avšak metodika jeho výpočtu, zejména používaných vstupních dat, není dnes jednotná.\n\nRozdíl těchto dvou v ČR používaných způsobů výpočtu tedy je v tom, že Liberální institut porovnává výdaje státu oproti domácímu produktu, kdežto Deloitte naopak příjmy státu oproti národnímu důchodu. Národní důchod nezapočítává příjmy nerezidentních fyzických a právnických osob, tedy zahraničních pracovníků a firem na území ČR. Tak vzniká největší rozdíl mezi oběma metodami.\nV roce 2019 je v Česku den daňové svobody 28. května, na zajištění příjmů veřejných rozpočtů resp. na pokrytí jejich výdajů tak Češi museli pracovat 148 dní.\n\nV roce 2012 byl v Česku den daňové svobody 9. června, náklady veřejných rozpočtů Češi uhradili během 160 dnů – dle výpočtů Liberálního institutu.\n\nV roce 2013 u nás den daňové svobody připadl podle výpočtů Liberálního institutu na 11. června.\n\nV roce 2014 podle podle výpočtů stejnojmenného portálu \"Den daňové svobody\" (napojeného na Liberální institut a Centrum ekonomických a tržních analýz CETA) nastal o den dříve než rok předešlý: 10. června. Ovšem podle metodiky Patrie se předpokládá až 27. června, takže by občan na stát pracoval bez tří kalendářních dnů celou polovinu roku (přesně se to ukáže až zpětně v roce 2015, podle revize skutečných výdajů státu za rok 2014). Na den daňové svobody podle výpočtů Patrie odkazují například Svobodní rozdáváním novinové přípomínky toho faktu v ulicích obcí po celé ČR. V USA pro rok 2014 spočítali celkový den daňové svobody na 21. duben 2014, ovšem každý dílčí stát má svůj: od 30. března v Louisianě až po 9. května v New Jersey a Connecticutu. Podle tohoto výpočtu na daních američané zaplatí více než utratí za jídlo, oblečení a bydlení dohromady.\n\nV roce 2017 Liberální institut vypočítal den daňové svobody na 29. května.\n\nPro rok 2018 vypočítal Liberální institut den daňové svobody na 22. května\n\n"}
{"id": "101610", "url": "https://cs.wikipedia.org/wiki?curid=101610", "title": "Sázava (okres Benešov)", "text": "Sázava (okres Benešov)\n\nSázava je malé město ležící v okrese Benešov asi 21 km severovýchodně od Benešova. Má obyvatel. Město leží na řece Sázavě a jeho součástí jsou i katastrální území Černé Budy a vesnice Bělokozly, Čeřenice a Dojetřice. Nachází se zde známý sázavský klášter.\n\nPrvní zmínku o obci nalezneme v historických pramenech v roce 1053. Ovšem již v roce 1032 zde poustevník Prokop založil čtvrtý nejstarší klášter v Čechách. Důležitý je zde sklářský průmysl. Narodili se zde čeští herci Jiří Voskovec a Otomar Korbelář.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nV městysi Sázava \"(přísl. Černé Budy, 1520 obyvatel)\" byly v roce 1932 evidovány tyto živnosti a obchody:\n\n\n\n\nDopravní síť\nVeřejná doprava 2012\n\n\n\n"}
{"id": "101615", "url": "https://cs.wikipedia.org/wiki?curid=101615", "title": "Reakční mechanismus", "text": "Reakční mechanismus\n\nReakční mechanismus je sled elementárních reakčních kroků, ze kterých se skládá chemická reakce.\n\nU každého kroku chemické reakce mechanismus popisuje strukturu a stereochemii transitního stavu i produktu, podává nám informace o tom, které vazby se štěpí a které vznikají.\n\nJako příklad lze uvést reakci oxidu uhelnatého s oxidem dusičitým:\n\nExperimentálně byl zjištěn následující tvar rychlostní rovnice pro tuto reakci:\n\nZ toho lze usuzovat na následující průběh reakce:\n\nKaždý krok má vlastní řád a molekularitu. Po sečtení všech elementárních kroků musí vyjít původní reakce. Pro určení rychlostní rovnice je nejdůležitější \"krok určující rychlost\", tedy krok s nejnižší reakční rychlostí. \n\nExistují čtyři základní typy elementárních reakčních kroků:\n\n"}
{"id": "101618", "url": "https://cs.wikipedia.org/wiki?curid=101618", "title": "Prokládání videa", "text": "Prokládání videa\n\nProkládání (angl. Interlacing) je jeden ze způsobů analogové komprese obrazu. Spočívá v tom, že v jednom okamžiku se nepřenáší celý obraz, ale pouze jeho liché řádky, v dalším okamžiku pouze sudé.\n\nKdyž se vyvíjela televize v první polovině 20. století, stáli vývojáři před problémem, jak zajistit, aby se televizní obraz na obrazovce promítal alespoň 48 krát za sekundu, což je minimální hodnota potřebná k tomu, aby se pohyb jevil plynulý a neblikal. Přenášet ovšem 48 úplných obrázků za sekundu bylo nerealizovatelné, z důvodu veliké potřebné šířky pásma a obvodové nerealizovatelnosti.\nNakonec byl problém vyřešen tak, že je každou sekundu přeneseno 50 půlsnímků (polí, angl. field), tedy obraz se rozsvítí a zhasne 50 krát za sekundu, ale bude přeneseno jen 25 úplných snímků.\n\nVzhledem k důrazu na zpětnou slučitelnost současného analogového vysílání s původním černobílým, zůstává současné vysílání prokládané. Ovšem jediné zařízení, které dokáže prokládaný materiál správně zobrazovat je CRT obrazovka. Ostatní displeje musí dostat obraz bez prokládání. To bývá zařízeno přímo v příslušném zobrazovači.\n\nTelevizní signál je v analogové podobě vždy přenášen prokládaně. Jak je ale snímán?\n\nFilmová kamera exponuje obraz na filmový materiál po celých snímcích (půlsnímky zde neexistují). Až na řídké výjimky natáčí rychlostí 24 políček za sekundu, což je i její promítací rychlost. Konverze do evropské televizní normu PAL (která má definovánu rychlost 25 snímků za sekundu) se provede pouhým zrychlením filmového materiálu (není rentabilní pokoušet se o jakékoli konverze, protože běžný divák rozdíl nepozná).\n\nU americké normy NTSC – ta pracuje na frekvenci 30 resp. 29,97 fps – je převod (z filmu i z PAL) složitější. Používá se techniky zvané . Při ní se podle daného vzoru prolínají jednotlivé půlsnímky (ze stejného i sousedních políček) tak, aby složením každých 2 zdrojových snímků vznikly 3 výsledné snímky v této normě.\n\nTelevizní kamera snímá obraz v okamžiku, kdy jej má odeslat, nesnímá tedy úplné snímky, ale půlsnímky. Pokud je zabírán rychlý pohyb, obsah obou půlsnímků se může dost lišit, čímž po složení půlsnímků dohromady vznikne známé třepění hran, vodorovné čáry.\nNicméně díky této vlastnosti TV kamer je možné v televizi sledovat třeba hokejové utkání. Pokud by kamera snímala obraz pouze 25 krát za sekundu, obraz by nebyl plynulý a rychlé scény by se cukaly.\n\nPokud chceme video prohlížet na počítači, počítač nám spojí půlsnímky dohromady. Musíme tedy prokládání odstranit:\n\n"}
{"id": "101621", "url": "https://cs.wikipedia.org/wiki?curid=101621", "title": "C-Netz", "text": "C-Netz\n\nC-Netz je mobilní síť provozovaná německou firmou DeTeMobil (dříve Deutsche Bundespost TELEKOM). Tato síť patří k předchůdcům GSM, ačkoliv mobilní telefony jako např. Siemens C1 (první telefon Siemens) používají pro přihlášení do sítě kartu zasunutou do přístroje. V Německu se dodnes často používá pro základní GSM tedy 900 MHz označení D-Netz a pro 1800 MHz E-Netz. C-Netz je již nefunkční asi od roku 1997.\n\nA-Netz a B-Netz byly jeho předchůdci šlo v podstatě o velké vysílačky do auta pro horních deset tisíc. Na Ebay.de se ještě sem tam vyskytují pro sběratele na prodej.\n"}
{"id": "101623", "url": "https://cs.wikipedia.org/wiki?curid=101623", "title": "Superheterodyn", "text": "Superheterodyn\n\nSuperheterodynní přijímač (anglicky \"superheterodyne receiver\"), zkráceně superhet, je nejobvyklejší zapojení radiových i televizních přijímačů, takže se toto označení už ani neuvádí. Přijímaný signál se v superhetu směšuje s proměnnou frekvencí místního oscilátoru a teprve výsledná rozdílová frekvence (mezifrekvence) se zesiluje a demoduluje. Superhet byl vynalezen Edwinem Armstrongem v roce 1918.\n\n\nPrincip činnosti spočívá ve změně přijímaného signálu o proměnné frekvenci na tzv. mezifrekvenční signál pevně dané frekvence, který je možné snadněji zesílit v úzkopásmových obvodech s přesně definovanými vlastnostmi (tzv. mezifrekvenční zesilovač) a dále demodulovat.\n\nVstupní obvody zajišťují odfiltrování nežádoucích frekvencí, tj. sousedních vysílačů i tzv. zrcadlové frekvence (viz níže), případně i předzesílení vstupního signálu z antény tak, aby jeho úroveň byla srovnatelná s úrovní signálu místního oscilátoru. To je ovšem teorie, prakticky se ve vstupních obvodech předzesilovač nepoužívá, neboť by zhoršoval odolnost proti tzv. křížové modulaci (zjednodušeně řečeno odolnost proti rušení od silných vysílačů vlivem nelinearity některého stupně). Laděný předzesilovací stupeň zlepšuje poměr signál / šum, který omezuje dosažitelnou citlivost přijímače. U většiny přijímačů je vstupní obvod tvořen jen laděným obvodem, někdy dvojitým. Přesto je selektivita vstupních obvodů malá. U náročnějších přijímačů se krom toho často používají nepřeladitelné pásmové propusti, které účinně potlačují vstupní signály mimo požadované pásmo (například mezifrekvenci).\n\nMístní oscilátor je zásadně důležitá součást superhetu, protože ladění přijímače se děje změnou jeho frekvence tak, aby se za směšovačem už zpracovávala jen jedna pevná nosná frekvence čili mezifrekvence. Proto také na stabilitě oscilátoru závisí stabilita celého superhetu. Frekvence oscilátoru se zpravidla volí tak, aby byla o mezifrekvenci vyšší než přijímaná frekvence. Musí to být také frekvence, na níž nevysílají žádné silné stanice, proto se volí mimo obvyklá vysílací pásma (typicky 10,7 MHz, u starších přijímačů 455 kHz).\n\nVe starších superhetech se jako ladicí prvek místního oscilátoru používal otočný kondenzátor, u některých konstrukcí proměnná indukčnost (zvláště u autorádií). V moderních přístrojích se většinou používají napěťově řízené oscilátory (VCO), jehož ladicím prvkem je varikap, nebo je místní oscilátor realizován frekvenční syntézou, a je tedy řízen krystalovým rezonátorem. Tím je dosaženo velké časové i teplotní stability.\n\nMístní oscilátor starších superhetů býval doplněn o obvody automatického dolaďování AFC (Automatic Frequency Control).\n\nSměšovač je obvod, ve kterém smísením přijímaného signálu a signálu místního oscilátoru vzniká součtová a rozdílová frekvence. Laděním místního oscilátoru lze dosáhnout toho, že každý přijímaný signál bude převeden na vždy stejný nosný kmitočet, tzv. mezifrekvenci, která se snadněji zesiluje a odlišuje od sousedních. Amplitudy obou směšovaných signálů by měly být srovnatelné, což se ale nedá vždy dosáhnout.\n\nSměšovač produkuje z přijímané frekvence formula_1 a frekvence oscilátoru formula_2 součtovou a rozdílovou frekvenci:\nformula_3\nformula_4 nebo formula_5\nPřijímač má zpracovávat jen jednu z nich (součtovou nebo častěji rozdílovou) jako \"mezifrekvenci\", druhou je třeba odfiltrovat. Jenže stejná výsledná frekvence vznikne jako rozdíl frekvence místního oscilátoru s frekvencí přijímané stanice a rozdíl frekvence místního oscilátoru se stanicí, která vysílá na frekvenci o dvojnásobek mezifrekvence nižší. Tento nežádoucí signál, jehož kmitočet se \"zrcadlově\" liší od okamžité frekvence místního oscilátoru, se nazývá zrcadlový signál f .\nformula_6\n\nPokud má přijímač s mezifrekvencí 455 kHz přijímat signál vysílače na frekvenci 1000 kHz, musí místní oscilátor produkovat kmitočet 1455 kHz a zrcadlová frekvence bude 1910 kHz.\nNa odstranění zrcadlové frekvence se podílejí vstupní laděné obvody, a to tím účinněji, čím větší je jejich rozdíl, čili čím vyšší je mezifrekvence. Naopak selektivita přijímače je tím vyšší, čím je mezifrekvence nižší. Proto se v kvalitních komunikačních přijímačích používalo dvojí směšování, s mezifrekvencemi např. 10,7 MHz pro lepší potlačení zrcadlových frekvencí a kolem 450 kHz kvůli selektivitě.\n\nPoužívá se různých zapojení směšovačů. U starších elektronkových přijímačů byl místní oscilátor spolu se směšovačem často realizován jedinou vícemřížkovou elektronkou - pentagridem (heptodou) nebo oktodou.\n\nPro získání vysoké selektivity přijímače je třeba použít kvalitní úzkopásmový filtr s vysokým činitelem jakosti Q a definovanou šířkou pásma. Takový filtr se pro frekvenční oblasti používané v radiotechnice prakticky dá vyrobit poměrně složitě jako laděný transformátor z kondenzátorů a cívek (LC obvody), nebo výhodněji z křemenných nebo keramických filtrů, které požadovaných vlastností snadno dosahují, jsou levné, malé a stabilní.\n\nMezifrekvenční filtr se dnes zpravidla realizuje keramickým filtrem, což je typ filtru s povrchovou akustickou vlnou (SAW Surface Acoustic Wave). Technologie výroby SAW filtrů umožňuje přesně namodelovat šířku pásma a řád (tedy strmost) filtru podle potřeb dané mezifrekvence, takže selektivita přijímače odpovídá šířce pásma vysílaného signálu.\n\nMezifrekvenční zesilovač je místem, kde se v superhetu dosahuje největšího stupně zesílení signálu a má tedy podstatný vliv na výslednou citlivost přijímače. Je to umožněno jednak tím, že MF zesilovač může pracovat na výrazně nižší frekvenci než je přijímaná frekvence, ale také tím, že zesiluje pouze určité pevně dané frekvence a potřebnou šířku pásma omezenou kvalitním mezifrekvenčním filtrem a není tak rušen žádnými nežádoucími okolními signály, které by mohly způsobovat zkreslení užitečného signálu.\n\nPoužitý demodulátor musí odpovídat typu modulace, která je použita ve vysílaném signálu. V moderních přijímačích se čím dál častěji setkáváme s A/D převodem mezifrekvenčního signálu a demodulací realizovanou softwarově v digitálním signálním procesoru.\n\n\n\n"}
{"id": "101626", "url": "https://cs.wikipedia.org/wiki?curid=101626", "title": "Asexualita", "text": "Asexualita\n\nAsexualita je označení absence sexuální touhy nebo absence sexuální přitažlivosti, případně obojího současně.\n\nAsexualita není celibát (sexuální abstinence), tedy dobrovolné nebo povinné vzdání se sexuálního života, ale absence touhy po něm, tedy absence potřeby sexuálního života.\n\nPodíl asexuálních osob je odhadován řádově v jednotkách procent populace.\n\nAsexualita je označována vědci, asexuály nebo LGBT (lesby, gayové, bisexuálové, transgender osoby) jako „ace“ nebo „ace komunita.\" Mezi lidmi, kteří se označují jako asexuální, existují značné rozdíly, a proto definice asexuality může být široká. Vědci obecně definují asexualitu jako nedostatek sexuální přitažlivosti nebo nedostatek sexuálního zájmu, ale jejich definice se liší. Odkazují na osoby s nízkou sexuální touhou a přitažlivostí, nebo jejich absencí, nebo se u nich nevyskytuje sexuální chování, nebo jen vzácně, praktikují výhradně romantická nesexuální partnerství. Označení sám sebe za asexuála může být určující faktor.\n\nThe Asexual Visibility and Education Network (AVEN) definuje asexuální osobu jako někoho, kdo necítí sexuální přitažlivost a dále říká: „Existuje menšina, která o sobě smýšlí jako o asexuálech, v době, kdy zjišťují svou vlastní orientaci a že neexistuje žádný test na určení, jestli je člověk asexuální. Asexualita je jako každá jiná identita, v jádru je to jen slovo, které lidé používají, aby popsali sami sebe. Pokud někdy někdo cítí potřebu označit se za asexuála, povzbuzujeme ho, aby tak činil, dokud to má smysl.“\n\nNěkteří asexuálové, přestože postrádají sexuální přitažlivost k jakémukoliv pohlaví, se zapojují do čistě romantických vztahů, zatímco jiní ne. Existují asexuální jedinci, kteří říkají, že cítí sexuální přitažlivost, ale nepřipouští si to, protože necítí skutečnou touhu či potřebu zapojit se do sexuální nebo nesexuální aktivity (mazlení, držení za ruce, atd.). Ale někteří asexuálové se do nesexuálních aktivit zapojují a jiní se ze zvědavosti podílejí i na sexuálních aktivitách. Někteří masturbují kvůli uvolnění napětí, zatímco jiní tuto potřebu necítí.\n\nPokud jde zejména o sexuální  aktivitu, potřeba nebo touha po masturbaci se běžně označuje jako „sex drive“ a odděluje se od sexuální přitažlivosti. Asexuálové, kteří masturbují, to obecně považují za normální chování lidského těla, nikoli za známku latentní sexuality a dokonce to ani neshledávají příjemným. Někteří asexuální muži, nejsou schopni mít erekci a tedy docílit penetrace je pro ně nemožné. Asexuálové se také liší svými pocity vůči sexuálním aktivitám, někteří jsou ochotní mít sex kvůli svému partnerovi, jiní tuto myšlenku silně odmítají.\n\nLidé, kteří se identifikují jako asexuálové, se také často identifikují s jinými charakteristikami. Tyto jiné identity vyjadřují, jak definují svou romantickou orientaci. Například asexuálové se můžou identifikovat jako heterosexuálové, lesby, gayové, bisexuálové, queer, nebo pomocí následujících termínů vyjadřují, že je pro ně důležitější romantika než sexuální aspekty.\n\n\nLidé se také identifikují pomocí termínu „gray-A,“ protože mají pocit, že jsou něčím mezi aromantikem a romantikem, asexualitou a sexuální přitažlivostí. Zatímco tento termín zahrnuje každého, kdo cítí romantickou a nebo sexuální přitažlivost, demisexuálové a semisexuálové mají sexuální přitažlivost až jako druhotnou část, protože pociťují sexuální přitažlivost až po vytvoření stabilního emocionálního spojení.\n\nExistují další unikátní fráze používané asexuální komunitě k vyjádření identit a vztahu. Jedním z nich je „friend-focused“, to odkazuje na vysoce ceněné neromantické vztahy. Dalšími termíny jsou „squishes“ a „zucchinis,“ který popisují queer-platonické vztahy. Termíny jako ne-asexuál a allosexuál odkazují na jednotlivce na opačné straně sexuálního spektra.\n\nAsexualita není nový aspekt v lidské sexualitě, ale pro veřejnost je to relativně nový pojem. SE Smith v britském deníku The Guardian si není jistý, zda se asexualita rozšířila. Spíše se přiklání k názoru, že je asexualita známější pojem. Ve známé Kinseyho stupnici Alfred Kinsey hodnotil jednotlivce na stupnici od 0 do 6 podle jejich sexuální orientace od heterosexuality po homosexualitu. Do stupnice zahrnul také kategorii, kterou označil „X“, pro jednotlivce s „žádným sociálně-sexuálním kontaktem či reakcí“; v moderní době právě toto označuje asexualitu. Kinsey označil jako X 1.5 % dospělých mužů. V jeho druhé knize, Sexuální chování ženy, oznámil následující rozložení jednotlivců označených jako X:\n\nženy, co se nikdy nevdaly = 14–19 %\n\nvdané ženy = 1–3 %\n\ndříve vdané ženy = 5–8 %\n\nmuži, co se nikdy neoženili = 3–4 %\n\nženatí muži = 0 %\n\ndříve ženatí muži = 1–2 % \n\nDalší data o demografii asexuality se objevila v roce 1994, kdy výzkumný tým ve Spojeném království provedl komplexní průzkum 18 876 britských obyvatel, zaměřen na sexuální informace a to z důvodu epidemie AIDS. Průzkum také zahrnoval i otázku na sexuální přitažlivost, na kterou 1,05% dotázaných odpovědělo, že „nikdy necítili ke komukoli jakoukoli sexuální přitažlivost“. Se studií o tomto fenoménu pokračoval kanadský psycholog Anthony Bogaert v roce 2004, který zkoumal demografii asexuality v sérii studií. Bogaertův průzkum uvedl, že 1 % Britské populace nepociťuje sexuální přitažlivost, ale Bogaert věřil, že 1 % není přesné číslo pravděpodobně větší části populace, která se může identifikovat jako asexuální, protože 30 % lidí, které kontaktoval kvůli průzkumu, se rozhodlo že se ho účastnit nebudou. Kvůli tomu, že méně sexuálně zkušení lidé se spíše nebudou účastnit průzkumu o sexualitě a asexuálové mají tendenci být méně sexuálně zkušení než -sexuálové, je dost pravděpodobné že asexuálové byli málo reprezentováni v počtu účastníků. Ta samá studie také tvrdila, že počet asexuálů a bisexuálů je dohromady 1.1 % populace, což je o dost menší číslo, než uvedly jiné studie. \n\nV rozporu s Boagertovým 1 % je studie od Aicken a kol., vydána v roce 2013, která navrhuje že, založeno na údajích Natsal-2 z roku 2000–2001 prevalence asexuálů v Británii je pouhých 0.4 % pro lidi mezi 16–44 lety. Toto procento naznačuje pokles z hodnoty 0.9 % zjištěné z údajů Natsal-1 shromážděných ve stejném věkovém rozmezí před deseti lety. Bogaertova analýza z roku 2015 také zjistila podobný pokles jako u údajů Natsal-1 a Natsal-2. \n\nAicken, Mercer a Cassell také našli určité etnické rozdíly mezi účastníky, kteří nepociťovali sexuální přitažlivost; u mužů či žen mající indický nebo pákistánský původ byla větší pravděpodobnost, že nahlásí nedostatek sexuální přitažlivosti. U muslimů byla také větší šance, že ohlásí nedostatek sexuální přitažlivosti než dotazovaní z křesťanského náboženství. \n\nExistuje mnoho debat, zda je či není asexualita sexuální orientací. Byla srovnávána a přirovnávána s hypoaktivní poruchou sexuální touhy neboli frigiditou, kvůli tomu že jak asexualita, tak frigidita se potýkají s nedostatkem sexuální přitažlivosti ke komukoli. Frigidita byla používána k léčení asexuality, ale asexualita není obecně považována za poruchu či sexuální disfunkci (jako je např. anorgasmie, anhedonie atd.), protože asexualita nezbytně neznamená že má někdo zdravotnické problémy či problémy související s ostatními sociálně. Na rozdíl od lidí trpící frigiditou, asexuálové obvykle nezažívají „tržní tíseň“ a „mezilidské obtíže“ pokud jde o pocity ohledně jejich sexuality, nebo obecně nedostatku sexuálního vzrušení. Asexualita je považována za vlastnost ohledně nedostatku nebo úplné absence sexuální přitažlivosti na celý život. Jedna ze studií našla, že v porovnání se subjekty trpící frigiditou, asexuálové nahlásili nižší stupně sexuální touhy, sexuálních zkušeností, nouze spojenou se sexem a symptomů deprese. Vědci Richards a Barker oznámili, že asexuálové nemají nepřiměřené míry alexithymie, deprese nebo poruch osobnosti. Nicméně někteří lidé se můžou identifikovat jako asexuálové i přesto že jejich ne-sexuální stav je vysvětlen jednou či více z výše zmíněných poruch. \n\nPrvní studie, která získala data o asexuálech byla zveřejněna v roce 1983 Paulou Nuriusová, se zabývala vztahem mezi sexuální orientací a duševním zdravím. 689 subjektům – většina byli studenti z různých univerzit ze Spojených států, mající kurzy psychologie a sociologie – byli dány průzkumy včetně 4 zdravotních stupnic. Výsledky ukázaly že u asexuálů bylo pravděpodobnější nižší sebevědomí a vyšší míra deprese než u lidí s jinou sexuální orientací; 25.88 % heterosexuálů, 26.54 % bisexuálů (nazývaných „ambisexuálové“), 29.88 % homosexuálů a 33.57 % asexuálů byli nahlášeni jako jedinci s malým sebevědomím. Podobný trend se objevil i u deprese. Nuriusová věřila že z tohoto průzkumu nemůže být vyvozen pevný závěr z několika důvodů. \n\nVe studii z roku 2013, Yule a kol. nahlédli do problematiky duševního zdraví u Europoidních heterosexuálů, homosexuálů, bisexuálů a asexuálů. Výsledky od 203 mužů a 603 žen, co se účastnili výzkumu byli započítány do konečného zjištění. Yule a kol. zjistili, že u asexuálních mužů, účastnící se výzkumu, byla větší pravděpodobnost nahlášení poruchy nálady než u ostatních mužů, obzvláště v porovnání s heterosexuálními účastníky. To samé bylo zjištěno i u asexuálních žen v porovnání s heterosexuálními účastnicemi; nicméně ne-asexuální a ne-heterosexuální ženy měli nejvyšší poměr. U asexuálních účastníků obou pohlaví bylo pravděpodobnější že budou trpět úzkostí, než heterosexuální a ne-heterosexuální účastníci. Také asexuálové spíše nahlásili, že trpí sebevražednými pocity. Yule a kol. Navrhli hypotézu, že tyto rozdíly mohou být ovlivněny diskriminací a dalšími sociálními faktory. \n\nPokud jde o kategorii sexuální orientace, lze namítnout že asexualita není dostatečně smysluplnou kategorií k přidání do kontinua, a místo toho tvrdit že asexualita je nedostatek sexuální orientace či sexuality. Jiné argumenty tvrdí, že asexualita je popírání něčí přirozené sexuality a je to porucha způsobená studem ohledně sexuality, úzkostí nebo sexuálního zneužívání. Občas se tento názor opírá o asexuály, kteří masturbují nebo se občas účastní některé sexuální aktivity, čistě proto aby potěšili svého partnera. V kontextu politiky identifikování sexuální orientace, asexualita může pragmaticky naplnit politickou funkci kategorie identifikace sexuální orientace.  \n\nNávrh že asexualita je sexuální dysfunkce je kontroverzní v komunitě asexuálů. Ti, kteří se identifikují jako asexuálové většinou upřednostňují, aby byla asexualita uznána jako sexuální orientace. Různí odborníci říkají, že asexualita je sexuální orientace, jak někteří asexuálové nejsou schopni masturbovat i přesto, že údajně mají normální sexuální touhu. Také že existuje množství sexuálních preferencí tak říkají, že asexualita by měla být do nich také zahrnuta. Odborníci a také hodně asexuálů věří, že nedostatek sexuální přitažlivosti je dostačující, aby asexualita byla zařazena jako sexuální orientace. Výzkumníci říkají, že asexuálové si nevybrali nemít sexuální touhu, a obecně nacházejí jejich odlišnost v období dospívání. Tyto fakty jsou dostačujícím odůvodněním, že asexualita je víc než volba chování a nemůže být, jako porucha, vyléčena. Existuje zde i analýza, zda se asexualita nestává více populární, s více lidmi, kteří se identifikují jako asexuálové. \n\nKdyž se výzkum o etiologii sexuální orientace aplikuje na asexualitu, tak je problém s definicí sexuální orientace, že není neustále definován vědci vůči asexualitě. Sexuální orientace je definována jako „trvalý“ a odolný vůči změně, dokazující být nepropustný k pokusům o intervenci a asexualita může být definována jako sexuální orientace, protože je trvalá a konzistentní v průběhu času. Zatímco heterosexualita, homosexualita a bisexualita jsou obvykle, ale ne vždy, ustanoveny během brzkých let v období před dospíváním, u asexuality není známo, kdy je ustanovena. „Je nejasné, zda tyto charakteristiky [viz., \"bez zájmu nebo touhy po sexu\"] jsou považovány za celoživotní nebo je možné je získat. \n\nAsexualita je v České republice nezpracovanou oblastí, které se zatím na akademické úrovni věnuje pouze sociální psycholog Lukáš Sedláček. Ve své studii Asexualita: Sociální konstrukce slasti zkoumal postoj asexuálů k různým aspektům. I v malém počtu účastníků (2 muži a 2 ženy) zjistil velkou variabilitu v názorech na určité oblasti. V oblasti romantických vztahů našel jak zájem o vztah, tak i nezájem, a to v poměru 2:2. Také přístup k neměnnosti asexuality se u účastníků lišil. 75 % považovalo svou asexualitu za stálou a neměnnou, zatímco 25 % nepovažovalo za důležitou identifikaci, a dokonce i tvrdilo, že být součástí komunity asexuálů může být i překážející případné změně. Význam a pocity ohledně sexu (a tím spojené slasti) se ukázali dalším faktorem rozdílnosti v názorech asexuálů. Lukáš Sedláček objevil u účastníků čtyři pocity ohledně sexu: odpor, nechuť, námaha a nuda. I přes tyto negativní pocity se účastníci shodli, že sex je přijatelný v zájmu reprodukce, ne v zájmu slasti. Sedláček se na základě tohoto výzkumu domnívá, že k utváření, prosazování a identifikování jednotlivých příběhů, modelů chování a asexuálních charakteristik teprve dochází uvnitř komunity.\n\nAsexuální jedinci mohou s touto vlastností žít různými způsoby. Někteří se spíše uzavřou do sebe a zaobírají se hlavně sami sebou nebo svou prací, zálibami atd., jiní mohou žít bohatým sociálním životem v přátelských vztazích. Spousta asexuálních jedinců se chová k osobám opačného pohlaví podobně jako k osobám stejného pohlaví a pravděpodobnost sexuální přitažlivosti k osobám jednoho nebo druhého pohlaví může být podobná.\n\nCo se týče sexuální touhy, její povaha se může u jednotlivých asexuálních jedinců lišit. Někteří nepociťují téměř žádnou sexuální potřebu, u jiných je tak slabá, že jí nevěnují žádnou pozornost. Někteří však sexuální touhu pociťují, ale ve většině případů má povahu pouze velké touhy po tělesném uspokojení či uvolnění a nebývá směřována na specifickou osobu. Masturbace není neobvyklá, ale nebývá doprovázená touhou po partnerském sexu. Nedostatek sexuální touhy nebývá u asexuálů považován za problém, svoji energii směřují na jiné aktivity či záliby.\n\nAtrakce k jiné osobě nenese znaky explicitní sexuální touhy, ale ve většině případů se jedná o estetickou povahu atrakce, tj. že asexuální jedinec oceňuje zpravidla vzhled podle toho, jak vypadá, a nespojuje si toto hodnocení se sexuálními úmysly nebo touhou. Taková atrakce bývá přirovnávána k estetickému ocenění obrazu či hudební skladby.\n\nLáska u asexuálů není neobvyklá, nenese však znaky lásky tělesně sexuální. Taková láska může být stejně intimní a intenzivní.\n\nZvláštním případem jsou jedinci, kteří nepociťují sexuální přitažlivost všeobecně vůči určité kategorii (mužům, ženám, dětem…), ale přesto jsou schopni se zamilovat do konkrétní osoby (často bez ohledu na pohlaví či věk) a k té pak mohou pociťovat i sexuální touhu.\n\nStudie z roku 2012 zveřejněná v Group Processes & Intergroup Relations uvádí, že asexuálové jsou hodnoceni negativněji z hlediska předsudků, dehumanizace a diskriminace než jiné sexuální menšiny, jako jsou homosexuálové a bisexuálové. Homosexuálové i heterosexuálové smýšleli o asexuálech nejen jako o někom chladném, ale také jako o někom nespoutaném a brutálním. Jiná studie však nalezla jen málo důkazů o závažné diskriminaci asexuálů kvůli jejich asexualitě. Aktivistka, autorka a blogerka Julie Decker, která se hlásí k asexualitě, pozorovala, že sexuální obtěžování a násilí jako je znásilnění, asexuální komunitu postihuje. Sociolog Mark Carrigan vidí něco mezi, souhlasí s tím, že asexuálové trpí diskriminací, ale není to diskriminace fobické povahy, ale jde o marginalizaci, kvůli nepochopení asexuality.\n\nAsexuálové také čelí předsudkům ze strany LGBT komunity. Když se aktivistka Sara Beth Brooks přihlásila k asexualitě, mnoho LGBT lidí prohlásilo, že asexuálové se mýlí ve své sebe-identifikaci a usilují o nezaslouženou pozornost v rámci hnutí sociální spravedlnosti. \n\nV některých jurisdikcích mají asexuálové právní ochranu. Zatímco Brazílie od roku 1999 zakazuje jakýkoliv pokus o léčbu sexuální orientace kvůli národnímu etickému kodexu, stát New York označil asexualitu za chráněnou skupinu. Avšak asexualita obvykle nepřitahuje pozornost veřejnosti, není tématem legislativy jako jiné sexuální orientace.\n\nZa poruchu ve smyslu psychiatrické klasifikace poruch je asexualita (hyposexualita), podobně jako sexuální orientace nebo parafilie, považována pouze za podmínky, že působí svému nositeli klinicky významný distres nebo obtíže v meziosobních vztazích.\n\nExistuje několik modelů a pohledů na asexualitu. Jeden byl vyvinut Stormsem (1980). Ten definoval heterosexuály jako jedince se silnou přitažlivostí k opačnému pohlaví, homosexuály ke stejnému, bisexuály k oběma a asexuály k žádnému.\n\nProf. Petr v článku pro magazín 21. století označil asexualitu za sexuální orientaci (podobně jako heterosexualita, bisexualita či homosexualita) v tom smyslu, že asexuální lidé podobným způsobem tvoří specifickou menšinu. Sexuolog MUDr. Ondřej Trojan se ve své nynější práci věnuje tématu asexuality.\n\n\n"}
{"id": "101627", "url": "https://cs.wikipedia.org/wiki?curid=101627", "title": "Mistrovství Evropy v ledním hokeji 1932", "text": "Mistrovství Evropy v ledním hokeji 1932\n\n17. mistrovství Evropy v ledním hokeji se konalo od 14. do 20. března v Berlíně v Německu. Jednalo se o poslední samostatný turnaj mistrovství Evropy v ledním hokeji, který byl odehrán odděleně od mistrovství světa. Turnaje se zúčastnilo devět reprezentačních celků, které byly na začátku rozděleny do tří skupin. O titul se posléze bojovalo ve finálové skupině. Získali ho švédští hokejisté.\n\nTurnaj původně měla hostit Praha, ale 18. ledna 1932 se Československý svaz kanadského hokeje pořadatelství vzdal pro problémy s dostavbou stadiónu na Štvanici. Mistrovství se rozhodlo uspořádat Německo, jehož hokejisté se zároveň stali jedinými hráči, kteří se zúčastnili v tomto roce olympijského turnaje i mistrovství Evropy.\n\nPůvodně měly z každé základní skupiny postoupit do finálové skupiny dva týmy, ovšem situace se zamotala kvůli velmi vyrovnané I. skupině. Všechna tři utkání v ní skončila remízou. Aby se turnaj nemusel protahovat, souběžně konaný kongres LIHG rozhodl o tom, že všechny tři týmy postoupí do finálové skupiny a budou v ní doplněny již pouze vítězi dvou zbývajících skupin. Zklamání tak dolehlo především na Francouze a Brity.\n\nČeskoslovenští hokejisté měli ve své skupině štěstí, když po remíze s Francouzi porazili výrazným rozdílem Lotyše. Ve finálové skupině ovšem českoslovenští hráči již skórovali pouze v jednom zápase, což nestačilo na zisk byť jediného bodu. Tým trpěl absencí střelce Malečka, který se zranil při soustředění před turnajem na lyžích. Během mistrovství Evropy se dále vážně zranili zkušení Pušbauer a Dorasil.\n\nNěmcům, Švýcarům a Rakušanům byly započítány jejich výsledky ze skupiny A, čili měli ve finálové skupině více času na odpočinek. Přesto se ze zisku titulu radovali Švédové, kteří po hladkém postupu z C skupiny v té finálové sice také dvakrát remizovali, ale podařilo se jim porazit domácí tým, což rozhodlo.\n\n\n Německo – Švýcarsko 1:1 (1:0, 0:1, 0:0)\n\n14. března 1932 (20:15) – Berlín (Sportpalast)\nBranky: 1:0 5. R. Ball (Korff, Jaenecke) – 1:1 23. C. Torriani.\nRozhodčí: Jaroslav Řezáč (TCH)\n\nNěmecko: Leinweber – Römer, Schröttle – Jaenecke, Ball, Korff – Strobl, Scheublein, Herfer.\n\nŠvýcarsko: Eberle – Hug, Meerkämpfer – Meng, Cattini, Geromini – R. Torriani, C. Torriani, Morosani.\n\n15. března 1932 (20:15) – Berlín (Sportpalast)\nBranky: 1:1 Geromini (R. Torriani), 2:2 F. Cattini (R. Torriani) – 0:1 Tatzer, 0:2 Göbel.\nRozhodčí: Paul Loicq (BEL)\n\nŠvýcarsko: Eberle – Hug, Meerkämpfer – R. Torriani, Cattini, C. Torriani – Geromini, Meng, Morosani.\n\nRakousko: Ördögh – Trauttenberg, Ditrichstein – Demmer, Ertl, Sell – Kirchberger, Göbel, Tatzer.\n\n16. března 1932 (20:15) – Berlín (Sportpalast)\nBranky: 1:0 Strobl – 1:1 Demmer.\nRozhodčí: Paul Loicq (BEL)\n\nNěmecko: G. Ball – Römer, Schröttle - Jaenecke, R. Ball, Korff – Strobl, Scheublein, Herker.\n\nRakousko: Ördögh – Trauttenberg, Ditrichstein – Demmer, Göbel, Tatzer - Bruck, Ertl, Sell.\n Československo – Francie 1:1 (0:0, 0:0, 1:1)\n\n14. března 1932 (21:30) – Berlín (Sportpalast)\nBranky: 1:0 Cetkovský (Dorasil) – 1:1 43. Munz.\nRozhodčí: Paul Loicq (BEL)\n\nČSR: Peka – Pušbauer, Petrs – Dorasil, Hromádka, Tožička – Švihovec, Cetkovský, Michálek.\n\nFrancie: Leféburre – Bossoney, Murphy – Hassler, Quaglia, Munz – Marcel Couvert, Raoul Couvert, Hagenauer.\n\n15. března 1932 (21:30) – Berlín (Sportpalast)\nBranky: 1:0 Švihovec, 2:0 Cetkovský, 3:0 Dorasil, 4:0 Michálek, 5:0 Cetkovský, 6:0 Dorasil, 7:0 Tožička.\nRozhodčí: Max Holsboer (SUI)\n\nČSR: Peka – Pušbauer, Petrs – Dorasil, Hromádka, Tožička – Švihovec, Cetkovský, Michálek.\n\nLotyšsko: Kušķis – Skadiņš, Petrovskis – Reinbahs, Jurgens, Vedējs – Lindenbergs, Volframs, Pētersons.\n\n16. března 1932 (21:30) – Berlín (Sportpalast)\nBranky: Munz.\nRozhodčí: Walter Sachs (GER)\n\n Velká Británie – Rumunsko 1:0 (0:0, 1:0, 0:0)\n\n14. března 1932 (18:00) – Berlín (Sportpalast)\nBranky: Peter Fair.\nRozhodčí: Alfred Steinke (GER)\n\nVelká Británie: Gardner – Mayer, Rogers – Fair, Davey, Churchill – Thomson, Coole.\n\nRumunsko: Ratiu – Polizu, Grant – Anastasiu, Cantacuzino, Pfanu – Botez, Eisenbeiser, Sabiu.\n\n15. března 1932 (18:00) – Berlín (Sportpalast)\nBranky: 1:0 18. Öberg, 2:0 25. G. Johansson, 3:1 27. Fürst, 4:1 39. G. Johansson – 2:1 26. Davey.\nRozhodčí: André Poplimont (BEL)\n\nŠvédsko: Karlsson – Abrahamsson, Lindgren – Johansson, Nilsson, Fürst – Lundell, Öberg, Larsson.\n\nVelká Británie: Gardner – Mayer, Rogers – Fair, Davey, Churchill – Thomson, Coole.\n\n16. března 1932 (16:00) – Berlín (Sportpalast)\nBranky: Öberg, G. Johansson, Fürst, Nilsson.\nRozhodčí: André Poplimont (BEL)\n\nŠvédsko: Karlsson – Abrahamsson, Lindgren – Johansson, Nilsson, Fürst – Lundell, Öberg, Larsson.\n\nS hvězdičkou = zápasy započítané ze skupiny A.\n\n17. března 1932 (16:00) – Berlín (Sportpalast)\nBranky: 1:0 6. Fürst – 1:1 11. R. Torriani (Cattini).\nRozhodčí: Paul Loicq (BEL)\n\nŠvédsko: Karlsson – Abrahamsson, Lindgren – Johansson, Nilsson, Fürst – Lundell, Öberg, Larsson.\n\n17. března 1932 (20:15) – Berlín (Sportpalast)\nBranky: 0:1 18. Brück (Sell), 0:2 20. Sell (Brück), 0:3 21. Kirchberger.\nRozhodčí: Paul Loicq (BEL)\n\nČSR: Peka – Pušbauer, Petrs – Tožička, Švihovec, Hromádka - Cetkovský, Dorasil, Michálek.\n\nRakousko: Ördögh – Göbel, Trautenberg – Erlt, Tatzer, Demmer – Szall, H. Brück, Kirchberger.\n\n18. března 1932 (16:00) – Berlín (Sportpalast)\nRozhodčí: André Poplimont (BEL\n\nŠvédsko: Karlsson – Abrahamsson, Lindgren – G. Johansson, Nilsson, Fürst – Lundell, Öberg, Larsson.\n\n18. března 1932 (20:15) – Berlín (Sportpalast)\nBranka: 36. Strobl (R. Ball).\nRozhodčí: Paul Loicq (BEL)\n\nČSR: Peka – Pušbauer, Petrs – Tožička, Švihovec, Hromádka - Cetkovský, Ehrenhaft, Michálek.\n\nNěmecko: G. Ball – Schröttle, Holweg – R. Ball, Jaenecke, Korf – Ertl, Strobl, Scheublein,\n\n19. března 1932 (20:15) – Berlín (Sportpalast)\nBranky: 3. G. Johansson, 43. Öberg.\nRozhodčí: André Poplimont (BEL)\n\nČSR: PeKa – Petrs, Pušbauer – Tožička, Švihovec, Hromádka – Cetkovský, Michálek, Ehrenhaft.\n\nŠvédsko: Karlsson – Abrahamsson, Lindgren – Nilsson, Johamsson, Fürst – Öberg, Petersen, Persson.\n\n20. března 1932 (16:00) – Berlín (Sportpalast)\nBranky: 1:1 22. Švihovec (Hromádka), 2:3 42. Tožička (Hromádka) – 0:1 13. Cattini, 1:2 27. Cattini, 1:3 30. Cattini (R. Torriani).\nRozhodčí: Walter Sachs (GER)\n\nŠvýcarsko: Eberle – Meerkämpfer, Hug - Morosani, Conrad Torriani, Richard Torriani – Geromini, Cattini, Meng.\n\nČSR: Peka – Pušbauer, Petrs – Hromádka, Tožička, Švihovec - Cetkovský, Michálek.\n\n20. března 1932 (20:15) – Berlín (Sportpalast)\nBranka: 42. Gustaf Johansson (Lundell).\nRozhodčí: André Poplimont (BEL)\n\nNěmecko: G. Ball – Römer, Schröttle - Strobl, Scheublein, Herker - Jaenecke, Korf.\n\nŠvédsko: Karlsson – Abrahamsson, Lindgren – Lundell, G. Johansson, Nilsson – Fürst, Petersén, Larsson.\n\nS hvězdičkou = zápasy započítany ze skupin B a C.\n\n17. března 1932 (21:30) – Berlín (Sportpalast)\nBranky: 1:0 Petersons, 2:0 Jurgens, 3:0 Petersons.\nRozhodčí: Alfred Steinke (GER)\n\n18. března 1932 (21:30) – Berlín (Sportpalast)\nBranky: 1:1 Quaglia, 2:1 Murphy, 3:3 Quaglia – 0:1 Davey, 2:2 Davey, 2:3 Davey.\nRozhodčí: André Poplimont (BEL)\n\n19. března 1932 (16:00) – Berlín (Sportpalast)\nBranky: 1:0 Peter Fair, 2:1, 3:1, 4:1 a 5:1 Gerry Davey - 1:1 Reinbahs, 5:2 Skadiņš.\nRozhodčí: Walter Sachs (GER)\n\n19. března 1932 (21:30) – Berlín (Sportpalast)\nBranky: Lacarriere, Hagnauer, Delesalle, Simond, Hassler.\nRozhodčí: W. Brück (AUT)\n1. Švédsko\nBrankář: Herman Carlsson, Gösta Karlsson.\nObránci: Carl Abrahamsson, Erik Lindgren.\nÚtočníci: Sigge Öberg, Gustaf Johansson, Karl-Erik Fürst, Bertil Lundell, Erik Larsson, John Nilsson, Erik Persson, Wilhelm Petersén\n\n2. Rakousko\nBrankáři: Otto Amenth, Karl Ördögh.\nObránci: Jacques Ditrichstein, Josef Göbel, Hans Trauttenberg.\nÚtočníci: Fritz Demmer, Reinhold Egger, Hans Ertl, Karl Kirchberger, Walter Sell, Kurt Stuchly, Herbert Brück, Hans Tatzer.\n\n3. Švýcarsko\nBrankář: Emil Eberle.\nObránci: Albert Geromini, Emil Meerkämpfer, Ernst Hug.\nÚtočníci: Ferdinand Cattini, Heinrich Meng, Anton Morosani, Conrad Torriani, Richard Torriani.\n\n4. Německo\nBrankáři: Walter Leinweber, Gerhard Ball.\nObránci: Alfred Heinrich, Martin Schröttle, Erich Römer.\nÚtočníci: Werner Korff, Gustav Jaenecke, Rudolf Ball, Erich Herker, Scheublein, Georg Strobl, Alfred Heinrich, Erich Römer, Joachim Albrecht von Bethmann-Hollweg, Dörfer.\n\n5. Československo\nBrankáři: Jan Peka, Vojtěch Šimek.\nObránci: Jaroslav Pušbauer, Wolfgang Dorasil, Jan Michálek.\nÚtočníci: Jiří Tožička, Tomáš Švihovec, Karel Hromádka, Alois Cetkovský, Ehrenhaft, Zbyněk Petrs.\n\n6. Velká Británie\nBrankář: Vic Gardner.\nObránci: Bob Rogers, Harry Mayes\nÚtočníci: Carl Erhardt, MacKenzie, Peter Fair, Brady, Keith Thomson, Neville Melland, Fawcett, John Magwood, Gerry Davey, Joe Cooke, Morris, Peter Churchill, Frank de Marwicz.\n\n7. Francie\nBrankář: Philippe Lefebure, Jacques Morisson.\nObránci: Raoul-Robert Couvert, Marcial Couvert.\nÚtočníci: Albert Hassler, Léonhard Quaglia, Charles Munz, André Besson, Edgar Murphy, Michaelis, Jean-Pierre Hagnauer, Jacques Lacarriére, Michel Dellesalle.\n\n8. Lotyšsko\nBrankáři: Herberts Kušķis, Pēteris Skuja.\nObránci: Indriķis Reinbahs, Leonīds Vedējs.\nÚtočníci: Andrejs Jesens, Herberts Keslers, Jūlijs Lindenbergs, Ādolfs Petrovskis, Valentīns Volframs, Ēriks Pētersons, Arvīds Jurgens, Johans Skadiņš.\n\n9. Rumunsko\nBrankáři: Mircea Ratiu, Dumitru Danielopol.\nObránci: Nicu Polizu, Serban Grant.\nÚtočníci: Paul Anastasiu, Constantin Cantacuzino, Tico, Pfanu, Alexandru Botez, Donici, Eisenbeiser, Concister, Sabiu.\n\n\n"}
{"id": "101628", "url": "https://cs.wikipedia.org/wiki?curid=101628", "title": "Scrabble", "text": "Scrabble\n\nScrabble je desková slovní hra pro 2 až 4 hráče. Obsahuje herní plán o velikosti 15×15 polí a 100 písmen. Počet jednotlivých písmen a bodové ohodnocení závisí na jejich četnosti v jazyce (např. v české verzi je písmeno A zastoupeno pětkrát a má hodnotu 1 bodu, X jednou za 10 bodů).\n\nÚkolem hráčů je vytvářet vzájemně na sebe navazující slova za co možná nejvyšší počet bodů. Využívají při tom také prémiová pole násobící hodnotu písmene (světle modré dvakrát, tmavě modré třikrát) nebo slova (světle červené dvakrát, tmavě červené třikrát). V české verzi se mohou hrát všechny slovní druhy kromě citoslovcí a vlastních jmen (přídavná jména odvozená od jmen vlastních jsou však povolena). Existují 2 varianty: \"KLASIK\" (slova přípustná jen v 1. pádě) a \"PLUS\" (včetně ostatních pádů a přechodníků).\n\n\nV roce 1997 se mistrem ČR v této hře stal známý písničkář Jaromír Nohavica.\n\nV roce 1999 se mistryní ČR (nikoli juniorskou) stala historicky nejmladší držitelka tohoto titulu, tehdy třináctiletá Jana Rusá (*1986 – †2008). Její sestra Kateřina (obě z Prahy) je dvojnásobnou mistryní ČR (2003, 2011) a její strýc Milan Kuděj (z Litně u Berouna) dvojnásobným mistrem ČR a vicemistrem z r. 2017 (všichni (k 9. 11. 2018). Mistrovství ČR juniorů opakovaně až do dovršení 18 let věku vyhrával Jakub Závada z Nového Jičína, po něm převzal vůdčí pozici mezi juniorskými scrabblisty třináctiletý Vojta Vacek (k 19. 11. 2016 čtyřnásobný juniorský mistr), jehož oba rodiče Martin a Jana (všichni tři z Prahy) sami patří ke špičkovým českým scrabblistům. Jana Vacková je dnes významnou průkopnicí dětských scrabblových kroužků; téže aktivitě se v ČR věnuje např. Vladimír Chládek [ibid.].\n\nDlouhodobou jedničkou na žebříčku České asociace scrabble byl třiatřicetiletý Martin Kuča z Prahy, který má k 9. 11. 2018 na kontě tři tituly mistra republiky a šest titulů vicemistra republiky (a dvě bronzové medaile z mistrovství republiky), přičemž první titul vicemistra získal již v patnácti letech. V listopadu 2017 ho už poněkolikáté na této pozici vystřídal sedmatřicetiletý Pavel Podbrdský z Prahy, který je šestinásobným mistrem republiky a vicemistrem z roku 2011, což jej činí držitelem nejvyššího počtu mistrovských titulů ve scrabblu v ČR [oba k 31. 10. 2019].\n\nOd r. 2010 pořádá současný ředitel asociace Pavel Vojáček (bronzový medailista z mistrovství republiky 2012 a 2019) mistrovství republiky dvojic, jehož se sám účastní se svým synem Filipem. První ročník (2010) a taktéž ročníky 2016, 2017 a 2019 tohoto mistrovství otec a syn Vojáčkové vyhráli a jsou tímto k 31. 10. 2019 držiteli největšího počtu titulů mistrů republiky ve dvojicích (ibid.)\n\nČeským specifikem je tzv. mistrovství republiky železničářů, které poukazuje na fenomén, že se mezi českými scrabblisty nachází množství hráčů, jejichž zaměstnání má co do činění s vlakovou dopravou. Nejvíce těchto specifických mistrovství uspořádal Zbyněk Burda z Třebechovic pod Orebem (který je sám mistr republiky – tentokrát z regulérního mistrovství – z r. 1998), v současné době v této tradici jako pořadatel pokračuje již zmíněný Vladimír Chládek.\n\nMistrovství světa ve scrabblu, tedy v jeho anglické verzi, se Česká republika účastnila poprvé v roce 2011, kdy se MS konalo v polské Varšavě. Její reprezentant Tomáš Rodr, který v ČR v anglické verzi k 2. 6. 2019 zůstává neporažen, skončil se třemi výhrami na 105. místě ze 106 před slovenským reprezentantem Ivanem Pastuchou (ibid.).\n\nV roce 2013 se mistrovství světa v angl. verzi této hry uskutečnilo v Praze. ČR coby tehdejší pořadatelská země měla právo až na tři reprezentanty (na rozdíl od r. 2011, kdy měla jednoho zástupce), reprezentovali ji nakonec dva – Tomáš Rodr z Trutnova (již podruhé, viz výše) a Radana Williamsová z Prahy. Rodr skončil se čtyřmi výhrami na 107. místě ze 110, Williamsová poslední; Indonésan Hardiyanto ji podvodem připravil o jedinou výhru, což již před rozhodčí nebylo možno dokázat.\n\nStejně jako ve Varšavě se i na mistrovství světa v Praze stal mistrem světa Nigel Richards, Novozélanďan žijící v Malajsii, a připsal si již třetí titul mistra světa ve scrabblu. (ibid.)\n\n"}
{"id": "101639", "url": "https://cs.wikipedia.org/wiki?curid=101639", "title": "Kostel svatého Mořice (Kroměříž)", "text": "Kostel svatého Mořice (Kroměříž)\n\nKolegiátní kostel svatého Mořice (též chrám sv. Mořice) v Kroměříži je jedna z největších gotických staveb České republiky a jedna z jejích nejvýznamnějších gotických památek.\nOd roku 1973 je chráněn jako kulturní památka. Chrám je sídlem kolegiátní kapituly u sv. Mořice v Kroměříži.\n\nChrám sv. Mořice se nachází na Stojanově náměstí v Kroměříži, západně od Velkého náměstí. Ze severu k němu přiléhá komplex Arcibiskupského gymnázia (napojený Mlýnskou branou na Arcibiskupský zámek; biskup tedy mohl chodit ze zámku do kostela „suchou nohou“). Nedaleko se nachází filiální barokní kostel svatého Jana Křtitele. Příslušný farní úřad sídlil dříve v kanovnickém domě na Stojanově náměstí, v posledních letech byl ale přemístěn do budovy proboštství v přilehlé farní zahradě. Před kostelem řadu let stával sloup se sochou svatého Jana Nepomuckého z roku 1704, který se po restaurování v roce 1998 vrátil k mostu přes řeku Moravu cca 100 metrů od své původní polohy.\n\nVybudoval jej olomoucký biskup Bruno ze Schauenburku (stavba dokončena kolem roku 1265/1290), který při něm založil kolegiátní kapitulu se 6 kanovníky, proboštem a děkanem. V Českých zemích neobvyklé zasvěcení svatému Mořici zvolil biskup podle svého předchozího působiště, kostela sv. Mořice v Magdeburku, kde byl proboštem. Kostel prodělal v historii několik významných úprav. Jednalo se zejména o opravy a přestavby po husitských válkách a po třicetileté válce. Poslední velká přestavba proběhla za arcibiskupa Sommerau-Beckha v 19. století, během níž byl kostel opraven a byl obnoven jeho gotický vzhled. Kostel několikrát vyhořel a je proto sporné, jak velká část současné stavby je původní.\n\nK trojlodní síni přiléhá křestní kaple a v baroku dostavěná kaple Bolestné Panny Marie s pompézními náhrobky biskupů Schrattenbacha (který si kapli postavil jako místo svého posledního odpočinku) a Egkha. Jde o orientovanou stavbu (s odchylkou cca 30°, srov. mapu); při bočním vchodu se nachází busta arcibiskupa Stojana, který v kostele působil v letech 1908–1917 jako probošt. V presbytáři kostela je pohřben zakladatel kostela a města Kroměříže Bruno ze Schauenburku. Na retábulu hlavního oltáře je obraz \"Svatý Mořic v Thébské legii\" od vídeňského malíře Antona Pettera, který je zde ztvárněn jako běloch.\nK vybavení kostela náleží sedm zpovědnic a pětidílná varhanní skříň z roku 1854 od vídeňského mistra Jakoba Deutchmanna.\n\nKostel sv. Mořice je farním kostelem farnosti svatého Mořice. Mše sv. se v kostele koná ve všední dny (mimo pondělí a soboty) v 17:00, v neděli a ve svátky v 7:45 a 10:15. U příležitosti zahájení školního roku a podobně významných dnů se zde konají mše svaté pro studenty Arcibiskupského gymnázia nebo ve spolupráci s Klubem UNESCO pořádaný festival \"Hudba v zahradách a zámku\". Při kostele působí \"Schola cantorum u sv. Mořice v Kroměříži\". Od roku 2011 se zde na Bolestný pátek každoročně konají Poutní dny, celostátní setkání při příležitosti pouti do kostelní kaple Panny Marie Sedmibolestné.\n\n\n"}
{"id": "101640", "url": "https://cs.wikipedia.org/wiki?curid=101640", "title": "Kostel svatého Mořice", "text": "Kostel svatého Mořice\n\nKostelů zasvěcených svatému Mořici (též \"Mauritius\" (z latiny), německy též \"Mauritz(kirche)\", anglicky též \"Morris\" aj.) je více:\n\n…a další\n\n"}
{"id": "101648", "url": "https://cs.wikipedia.org/wiki?curid=101648", "title": "Angelo d'Arrigo", "text": "Angelo d'Arrigo\n\nAngelo d'Arrigo (3. duben 1961, Paříž – 26. března 2006, Comiso, Itálie) byl italský znalec ptáků, pilot rogala a padákového kluzáku (padáku). Proslavil se hlavně famózními projekty, při kterých doprovázel hejna ptáků se svým ultralehkým letadlem, překonal Himálaj s rogalem, přeletěl Andy s kondory velkými, a spolu se sokolem stěhovavým přeletěl Saharu a Středozemní moře.\n\nAngelo d'Arrigo byl synem francouzské matky a italského otce. Když ve věku 6 let pozoroval rogalo, bylo pro něj jasné, že musí ovládnout umění letu. Absolvoval sportovní studium na „Université du Sport de Paris“. Nejdřív pracoval v sicilské Catánii jako učitel lyžovaní, horský vůdce a instruktor létání na rogalu a na padákovém kluzáku. S rogalem létal výše, dále a déle než kterýkoliv člověk předtím. Stal se dvojnásobným mistrem světa v extrémním létání a byl vítězem mnoha leteckých soutěží.\n\nPo nárazu do vedení vysokého napětí (20 000 V) si následkem tvrdého přistání zlomil páteřní obratel. 6 měsíců byl od pasu dolů ochrnutý a nevěděl, zda bude ještě někdy chodit. Tato nehoda změnila jeho postoj k létání. Po rehabilitaci se pokoušel co nejvěrněji napodobit let ptáků. To znamenalo šikovné, instinktivní a maximální využití termiky a vzdušných proudů bez technické pomoci. Tento nový začátek od roku 2000 nazval Metamorfóza - přeměna člověka na člověka ptačího. D'Arrigo odpozoroval od ptáků, jak vycítí vzdušné proudy. K nacvičení tohoto instinktivního chování využil extrémních větrných poměrů nad Etnou. V roce 2001 se mu podařil spolu se sokolem stěhovavým jménem Nike fantastický přelet přes Saharu a Středozemní moře až na Sicílii.\n\nD'Arrigo změnil i svůj životní cíl - své letecké umění věnoval většinou k zachovaní ptačích druhů zapsaných na červenou listinu ohrožených druhů. V létě roku 2003 letěl se svým ultralehkým letadlem před hejnem divých hus (lat. \"Gruidae\") z polárního kruhu až ke Kaspickému moři, čímž chtěl tomuto ohroženému druhu stěhovavých ptáků ukázat novou cestu. Aby s ním husy letěly, natáhl si přes ramena ptačí masku.\n\nJeho další ambicí bylo postavení létajícího modelu, který koncipoval Leonardo da Vinci roku 1510. Ve spolupráci s architekty a mnohými inženýry použil na výstavbu modelu hliníkové trubky pro kostru a látku z umělých vláken na plachty. Test ve vzdušném tunelu potvrdil schopnost modelu létat.\n\nSe dvěma nepálskými stepními orly Chumi a Gaijy z londýnské a moskevské ZOO trénoval dva roky na Etně, aby se připravil na přelet přes Himálaj. Extrémní chlad až do -50 °C, nedostatek kyslíku, vzestupné větry na Mount Everestu a jet streamu, vzdušný proud skoro ve výšce 9000 m s rychlostí až do 200 km/h, zvládl D'Arrigo v roce 2004 díky precizní přípravě. Stal se tak prvním a zatím i jediným člověkem, který přeletěl Mount Everest na rogale.\n\nSpolu se dvěma kondory velkými přeletěl začátkem roku 2006 ve výšce 9 100 m Aconcaguu a vulkán Tupungato v Andách a dosáhl tak výškového rekordu s rogalem. Pro tento projekt si nechal na sebe přivyknout dvě kondoří mláďata od jejich vylíhnutí a strávil s nimi první dva měsíce ve dne v noci. Po přivyknutí oba ptáky vypustil do volné přírody, protože kondor je také ohrožený druh.\n\nAngelo d'Arrigo zemřel 26. března 2006 v 11:30 při letecké přehlídce v italském městě Comiso na Sicílii na zrušené vojenské základně. Spolu s bývalým pilotem F-104 italských vzdušných sil a zkušebním pilotem firmy Sky Arrow (Triest), generálem Guilim De Marchisem se zřítili v dvoumístném ultralehkém letadle typu Sky Arrow 650TNT z výšky 150 m do olivového háje. Oba piloti, kteří patřili k nejzkušenějším pilotům lehkých letadel, zemřeli na místě. Státní zástupce města Ragusa nařídil ke zjištění příčin havárie vyšetřování. Po D'Arrigovi zůstala manželka a dvě děti.\n\n\n\n\n"}
{"id": "101650", "url": "https://cs.wikipedia.org/wiki?curid=101650", "title": "Vůdce", "text": "Vůdce\n\nVůdce je obecně osoba stojící v čele nějakého kolektivu či uskupení, který řídí a vede víceméně dle svého uvážení. Mezi další významy patří:\n"}
{"id": "101663", "url": "https://cs.wikipedia.org/wiki?curid=101663", "title": "Pippo z Ozory", "text": "Pippo z Ozory\n\nPippo Spano z Ozory (celým jménem Filippo Buondelmonti degli Scolari, česky zvaný \"Pípa Vlach\") (1369 – 1426) byl italský válečník, kondotiér a rytíř Dračího řádu. Proslavil se jako znamenitý válečník ve službách uherského, římského a českého krále Zikmunda Lucemburského v bojích s Turky, Benátčany a husity.\n\nFilippo Scolari se narodil v roce 1369 v rodině staré kupecké rodiny ve Florencii. Rodiče jej jako chlapce svěřili do opatrovnictví rodinnému příteli Lucu del Pecchio. Kvůli obchodním zájmům svého poručníka se mladý Pippo dostal do Uher. Zde se Pippo Spano několik let vzdělával v účetnictví a obchodní zručnosti. Ovládl sedm jazyků a prokázal matematické i řečnické nadání. Svými schopnostmi na sebe upozornil ostřihomského biskupa a později i samotného uherského krále Zikmunda Lucemburského, do jehož služeb záhy vstoupil.\n\nPrvním Spanovým úspěchem prý bylo vyřešení problematického zásobování králova vojska nedaleko Dunaje. Při rebelii chorvatské šlechty údajně přesvědčil krále, aby tvrdě zasáhl proti vzbouřencům. Stál v čele uherského vojska ve dvou desítkách bitev proti Benátčanům (v letech 1411–1413), Turkům (1417–1419) a husitům (1420–1422).\n\nRoku 1420 se účastnil křížové výpravy do Čech. Patřil mezi velitele královské jízdy, účastnil se křižácké porážky u Poříčí nad Sázavou dne 19. května 1420 a bitvy na Vítkově. Při výpravě proti husitům roku 1421 vpadl se svým vojskem na Moravu a svým obratným způsobem boje, jakožto i pleněním, ji podmanil. V bitvách u Kutné Hory a Německého Brodu (1422) byl velitelem uherské jízdy. Poté se přesunul do Srbska, kde opět bojoval proti Turkům. Stal se členem Dračího řádu, správcem Bosny a vyslancem u papežského stolce. V kronice Ulricha Richentala je jako účastník církevního koncilu v Kostnici, jehož se účastnil s dvořany krále Zikmunda, uveden coby župan v Temešváru. Zemřel v roce 1426 ve Velkém Varadíně, kde jej zastihl záchvat mrtvice.\n\n"}
{"id": "101664", "url": "https://cs.wikipedia.org/wiki?curid=101664", "title": "STS-121", "text": "STS-121\n\nSTS-121 neboli ISS-ULF-1.1 (International Space Station Utilization and Logistics Flight 1.1) je označení letu raketoplánu Discovery k Mezinárodní vesmírné stanici. Hlavním cílem mise bylo prověření konstrukčních změn v tepelné izolaci odhazovací nádrže ET, uskutečněných po katastrofě raketoplánu Columbia v únoru 2003 s cílem omezit její odpadávání. Kromě toho raketoplán dopravil na stanici v nákladovém modulu MPLM „Leonardo“ přibližně 3500 kg zásob, nového vybavení, vědeckých přístrojů, materiálů pro experimenty a náhradních dílů. Na palubě raketoplánu byl vynesen také člen Expedice 13 na ISS, německý astronaut Thomas A. Reiter, vyslaný Evropskou kosmickou agenturou v rámci kontraktu s Ruskou kosmickou agenturou.\n\n\n(v závorkách je uveden dosavadní počet letů do vesmíru včetně této mise).\n\nV úterý 4. července 2006, po dvou odkladech, které způsobilo nepříznivé počasí, raketoplán úspěšně odstartoval. V průběhu startu bylo pozorováno přibližně 20 úlomků tepelné izolace, které se oddělily od externí palivové nádrže. Jejich velikost však byla zanedbatelně malá a odpadly v době, kdy z aerodynamických důvodů od nich nehrozilo vážné poškození tepelné ochrany vlastního raketoplánu.\n\nDruhý den letu Nowaková a Wilsonová za použití dálkového manipulátoru raketoplánu RMS s prodlužovací tyčí OBSS uskutečnily podrobnou prohlídku povrchu raketoplánu s cílem zjistit případná poškození. I když žádná velká poškození nalezena nebyla, byly odhalena 3 místa, vyžadující dodatečné prověření.\n\nTřetí den letu po řadě manévrů uskutečněných od vzletu raketoplánu se v 14:52 UTC připojila Discovery k přechodovému tunelu PMA-2 stanice ISS. Předtím ve vzdálenosti asi 180 m uskutečnila posádka Discovery rotační manévr svého stroje, během něhož posádka ISS Vinogradov a Williams pořídili přes 500 snímků tepelné ochrany raketoplánu. Na základě jejich pozdějšího vyhodnocení a předchozích zkoumání přístroji OBSS bylo vytipováno celkem 8 míst, vyžadujících zvýšenou pozornost. Po přestupu posádky raketoplánu na palubu stanice se Thomas Reiter stal řádným členem Expedice 13.\n\nČtvrtý den letu byl staničním dálkovým manipulátorem vyzdvižen z nákladového prostoru raketoplánu nákladový modul MPLM a připojen ke spodnímu stykovacímu uzlu modulu Unity. Po otevření průlezů mezi stanicí a MPLM byla zahájena vykládka dopraveného nákladu. V průběhu dne Nowaková a Wilsonová uskutečnily s pomocí manipulátoru podrobný průzkum podezřelých míst tepelné ochrany raketoplánu. Vzhledem k dostatečným zásobám kyslíku a vodíku pro palivové baterie rozhodl vedení letu prodloužit pobyt raketoplánu u stanice a do plánu prací opět zařadit třetí výstup do volného prostoru.\n\nPátý den letu uskutečnili astronauti Sellers a Fossum první z plánovaných výstupů do volného prostoru (EVA-1) za asistence Kellyho, Nowakové a Wilsonové, během něhož nejprve připravili kabelový systém mobilní základny MBS k opravám plánovaným na sedmý den letu. Poté umístili na manipulátor raketoplánu SRMS prodloužený tyčí OBSS montážní plošinku AFRP a pak nejprve samotný Sellers a následně Sellers spolu s Fossumem tuto plošinku zatížili, aby se ověřila možnost využití této kombinace SRMS+OBSS k dopravě astronautů k špatně dostupným místům povrchu raketoplánu při případných opravách jeho tepelné ochrany. Výsledek těchto zkoušek byl velmi uspokojivý. Výstup do prostoru trval 7 hodin a 31 minut (plán 6 h 30 min). Zbytek posádky Discovery a stanice ISS pokračoval v přenášení nákladu mezi MPLM a stanicí.\n\nVyhodnocení snímků a dalších údajů týkajících se podezřelých míst tepelné ochrany experty na Zemi vedlo k závěru, že tepelná ochrana raketoplánu Discovery je v pořádku a byla proto schválena pro přistání na Zemi.\n\nŠestý den letu pokračovala vykládka dopraveného nákladu na stanici. Sellers a Fossum se připravovali k dalšímu výstupu do volného prostoru (EVA-2).\n\nSedmý den letu uskutečnili Sellers a Fossum druhý výstup do volného prostoru (EVA-2), opět za asistence Kellyho, Nowakové a Wilsonové. Během výstupu v trvání (plán 6 h 30 min) byl opraven kabelový systém mobilní základny MBS, což bylo nezbytným předpokladem pro montážní práce při dalších letech raketoplánů k ISS s novými moduly stanice. Na vnější úložnou plošinu ESP-2 byl uložen blok čerpadla kapalného amoniaku, které bude instalováno v průběhu mise STS-115.\n\nOsmý den letu pokračovala vykládka dopraveného nákladu na stanici. Sellers a Fossum se připravovali k poslednímu plánovanému výstupu do volného prostoru (EVA-3).\n\nDevátý den letu se uskutečnil třetí výstup do volného prostoru, během něhož Sellers a Fossum vyzkoušeli metody opravy panelů náběžné hrany na 5 z 8 připravených vzorků uměle poškozených dílů RCC dovezených ze Země. V závěru výstupu jako předstihovou práci pro další expedice instalovali úchopovou kotvičku na blok čerpadla kapalného amoniaku. Ostatní členové posádky Discovery a stanice ISS mezitím zahájili nakládání předmětů určených k dopravě na Zemi a odpadu do nákladového modulu MPLM.\n\nDesátý den letu byl pro posádku raketoplánu odpočinkový. Posádka ISS dokončila nakládku MPLM a nákladový modul připravila k uzavření. V závěru dne putovaly do obytných prostor raketoplánu výsledky některých experimentů, určené k odeslání na Zemi. Technici ve středisku MCC v Houstonu zjistili, že od startu docházelo k nepatrnému poklesu tlaku v nádrži s hydrazinem, palivem pro jedno ze tří čerpadel APU hydraulického systému, což by mohlo být v průběhu přistání nebezpečné.\n\nJedenáctý den byl nákladový modul MPLM hermeticky uzavřen a poté byl staničním manipulátorem SSRMS přenesen a uložen do nákladového prostoru raketoplánu. Při odpojování úchopového mechanismu manipulátoru došlo k potížím, v důsledku čehož se práce dostaly do třičtvrtěhodinového zpoždění proti plánu. Přesto se na základě rozhodnutí velitele letu Lindseye uskutečnila kontrola stavu panelů levoboční náběžné hrany křídla raketoplánu, zda nebyla poškozena náhodným impaktem mikrometeoroidu nebo kosmického smetí. Žádná zjevná poškození nebyla zjištěna.\n\nDvanáctý den letu se raketoplán v 10:08 UTC odpojil od stanice a po jejím obletu přešel motorickým manévrem na samostatnou dráhu. Zůstával však i nadále v blízkosti stanice (do 6 km), aby se v případě potřeby ještě mohl k ISS vrátit. Nowaková a Wilsonová dokončily prohlídku pravoboční náběžné hrany křídla a přídě raketoplánu, opět bez zjištění poškození mikrometeoroidy či kosmickým smetím.\n\nTřináctý den letu piloti Lindsey a Kelly uskutečnili zevrubnou kontrolu systémů raketoplánu včetně zkušebního zážehu stabilizačních motorků RCS. Prověřili úspěšně také zapojením správnou funkci hydraulického čerpadla APU-1, u něhož byl dříve zjištěn pokles tlaku v nádrži s palivem. Astronauti uklidili vnitřní prostor raketoplánu před přistáním.\n\nČtrnáctý den letu se v 12:07 UTC zapojily manévrovací motory OMS, aby snížily rychlost raketoplánu a ten zahájil seskup k atmosféře. Discovery dosedla hlavním podvozkem na dráhu 15 letiště SLF (Shuttle Landing Facility) Kennedy Space Center na Floridě ve 13:14:43 UTC. Příďové kolo se dotklo betonu ve 13:14:53 UTC a po intenzivním brzdění se raketoplán zastavil ve 13:15:49 UTC. Přibližně hodinu po přistání jeho šestičlenná posádka vystoupila. Raketoplán byl přetažen do montážní haly OPF-3 (Orbiter Processing Facility) k poletovém odstrojení a k zahájení příprav k letu STS-116.\n\nNa letové palubě se uskutečňují následující experimenty:\n\nNa obytné palubě se uskutečňují následující experimenty:\n\nExperimenty prováděné během připojení k ISS a v součinnosti s osádkou stanice:\n\nBěhem výstupů do volného prostoru se uskutečňují následující experimenty:\n\nPřed letem a po jeho skončení se uskutečňují následující experimenty:\n\nMimo raketoplán se během jeho letu provádějí následující experimenty:\n\nNa obytné palubě je umístěna část kusového nákladu pro ISS a to zejména:\n\nV nákladovém prostoru jsou uloženy následující objekty:\n\nPodél závěsu dveří nákladového prostoru jsou umístěny:\n\n"}
{"id": "101668", "url": "https://cs.wikipedia.org/wiki?curid=101668", "title": "Řád republiky", "text": "Řád republiky\n\nŘád republiky byl v letech 1951–1990 jedním z nejvyšších československých vyznamenání. Propůjčoval ho prezident republiky za „mimořádné zásluhy o budování Československé republiky, zejména o její mírové budovatelské úsilí ve výrobě nebo při kulturní nebo vědecké činnosti, nebo o zvyšování schopnosti obrany státu.“ Řád byl založen vládním nařízením číslo 30/1951 Sb. a uděloval se jak jednotlivcům, tak kolektivům (včetně podniků či státních orgánů). Řád bylo možné propůjčit i vícekrát, například Gertrudě Sekaninové-Čakrtové byl propůjčen v letech 1955 i 1968.\n\nMedaile řádu byla původně mírně oválná o rozměrech 40×43 mm a jejím podkladem byla zeď z cihel; dole byly dvě lipové ratolesti svázané stuhou, z nich vybíhaly žerdě dvou praporů: vpředu československá vlajka, za ní vlajka rudá. Uprostřed medaile byl srp a kladivo. Na rubu medaile byl nápis \"ČSR\" (od roku 1960 \"ČSSR\") mezi dvěma vavřínovými ratolestmi a vyražené matriční číslo.\n\nV roce 1977 byla výtvarné řešení řádu zákonem změněno. Nová verze měla tvar rudého, stříbrem rámovaného čtverce o straně 4 cm postaveného na vrchol, na kterém je uprostřed umístěna pěticípá hvězda se státním znakem v pravidelném pětiúhelníku; mezi cípy hvězdy jsou lipové trojlístky. Na pozadí z hvězdy vybíhají stříbrné paprsky, z nichž některé přesahují okraj čtverce. Na rubu bylo už jen vyryté matriční číslo.\n\n"}
{"id": "101670", "url": "https://cs.wikipedia.org/wiki?curid=101670", "title": "Katedrála", "text": "Katedrála\n\nKatedrála (z katedra, označení biskupského stolce; též katedrální kostel nebo dóm) znamená předně hlavní kostel diecéze, sídelní kostel biskupa nebo arcibiskupa. Z převažující podoby gotických katedrál se v architektuře užívá označení \"katedrála\" či kostel katedrálního typu jako typologický pojem pro velký, tří- nebo vícelodní kostel s transeptem a chórovým ochozem lemovaným kaplemi obklopujícím kněžiště.\n\nHlavní kostel diecéze, respektive sídelní kostel biskupa či arcibiskupa. Používá se v rámci římskokatolické církve, řeckokatolické církve, starokatolické církve, anglikánské církve, pravoslavné církve a některých protestantských. Má-li biskup dva sídelní kostely, označuje se druhý jako konkatedrála (konkatedrální kostel).\n\nPřestože katedrála může být nejvýstavnějším a majestátním kostelem v diecézi (či v zemi), zejména v období středověku a renesance, nebylo to nikdy nezbytnou podmínkou a (obzvláště v současné době, kdy často převažuje funkčnost nad velkolepostí) katedrální kostel může mít i skromnou budovu. Katedrály mohly být založeny přímo, nebo byly původně farními nebo klášterními kostely, které byly povýšeny na katedrálu. Katedrály se ve středověku ale stavěly jako drahé projekty a některé místní obyvatelstvo i bránilo jejich výstavbě ze strachu z neúměrného finančního (daňového) zatížení.\n\nV architektuře termín katedrála označuje typ vícelodního gotického kostela, zpravidla trojlodí či pětilodí s ochozem (chórem) kolem presbytáře. Přesněji se hovoří o kostele \"katedrálního typu\". Nepřesný termín \"gotická katedrála\" platí pro biskupský či arcibiskupský kostel, ale vztahuje se i na další, například klášterní kostely, jen pokud mají ochoz. Častý je tento stavební typ v architektuře některých mnišských řádů, jako benediktinů či cisterciáků. Není to však pravidlem. V Čechách jsou kostely katedrálního typu vzácné, z dochovaných cisterciáckých staveb to je jen kostel Sedleckého kláštera, dále například kostel sv. Bartoloměje v Kolíně. Z nedochovaných kostel Panny Marie na Zbraslavi (stával na místě současného zámeckého parku).\n\nSlovo \"katedrála\" má původ v řeckém podstatném jméně \"καθέδρα\" (\"katedra\"), které se překládá jako \"stolice, trůn\" nebo \"křeslo\". V katedrále označuje biskupský stolec, na který usedá biskup nebo arcibiskup. Katedra je symbolem biskupské autority v rámci diecéze, jeho role učitele a vykonavatele jurisdikce. Sídelní kostely biskupů s biskupskou katedrou se v latině označovaly \"ecclesia cathedralis\", katedrální kostel, slovo katedrála pak bylo odvozeno z latinského přídavného jména.\n\nJeden z nejstarších případů použití termínu \"ecclesia cathedralis\" je v zápisech městské rady v Tarragoně z roku 516. Jiné jméno pro katedrální kostel je \"ecclesia mater\", který označuje mateřský kostel, ze kterého byly zřizovány další kongregace. Jako důležitý kostel je označován také jako \"ecclesia major\" (větší). Jako hlavní dům Boží je v latině označován jako \"Domus Domini\", kde slova \"domus\" (dům) a \"Dominus\" (Bůh) vycházejí ze společného základu. Z těchto latinských kořenů vychází německé slovo pro katedrálu, \"Dom\" (\"Domherr\" je německý kněz), stejně jako italské \"Duomo\". Ve Štrasburku a na dalších místech v Německu a Anglii je katedrála nazývána \"Münster\" (německy), resp. \"minster\" (anglicky). Toto slovo vzniklo z latinského \"monasterium\" (klášter), protože některé katedrály byly spravovány kanovnickou kapitulou.\n\n\n\n\n\n\n\n"}
{"id": "101673", "url": "https://cs.wikipedia.org/wiki?curid=101673", "title": "Katedrála svatého Štěpána", "text": "Katedrála svatého Štěpána\n\nDóm, či katedrála svatého Štěpána je termín označující více církevních staveb zasvěcených prvomučedníkovi svatému Štěpánovi Jeruzalémskému, uherskému králi Štěpánovi I., či papeži Štěpánovi I. Jsou to například následující katedrály:\n\n"}
{"id": "101674", "url": "https://cs.wikipedia.org/wiki?curid=101674", "title": "Jaroslav Pušbauer", "text": "Jaroslav Pušbauer\n\nJaroslav Pušbauer (31. července 1901 Karlín – 6. června 1974 Praha) byl československý hokejový obránce, který získal několik titulů mistra Evropy.\n\nNarodil se v Karlíně v rodině úředníka Václava Pušbauera. V letech 1927-1929 studoval na Lékařské a Přírodovědecké fakultě Univerzity Karlovy v Praze. S hokejem začínal v BZK Praha. Do československé reprezentace se dostal již jako hráč Sparty Praha poprvé v roce 1924, kdy odcestoval na hokejový turnaj hraný v rámci prvních olympijských her jako druhé mistrovství světa v ledním hokeji. Reprezentoval potom s jedinou výjimkou až do roku 1938 na všech mezinárodních turnajích. V roce 1927 byl jedním z prvních hráčů, kteří se stali základem úspěšné hráčské generace v LTC Praha. V tomto klubu vyhrál třikrát nově ustavenou ligovou soutěž. Hráčskou kariéru zakončil v první polovině druhé světové války v SK Podolí. Československo reprezentoval v 82 zápasech, v nichž vstřelil 4 góly.\n\n"}
{"id": "101675", "url": "https://cs.wikipedia.org/wiki?curid=101675", "title": "Konkatedrála", "text": "Konkatedrála\n\nKonkatedrála ve smyslu: spolu-katedrála (italské \"con\" zde znamená česky \"s\", \"ke\", nebo ve smyslu \"spolu\") je kostel, který požívá stejnou vážnost a stejná privilegia jako katedrála, má ale nižší prioritu. Katedrála je hlavním kostelem diecéze, zatímco konkatedrála ji doplňuje.\n\nPrávo povýšit kostel na úroveň konkatedrály náleží Apoštolskému stolci.\n\nOficiální dokumenty zatím nedefinují přesné důvody pro povýšení kostela na konkatedrálu, přesto lze rozlištit několik typů:\n\nV České republice má status konkatedrály kostel Nanebevzetí Panny Marie v Opavě.\n\n"}
{"id": "101676", "url": "https://cs.wikipedia.org/wiki?curid=101676", "title": "Dóm", "text": "Dóm\n\nDóm je slovo s několika významy:\n\n\n"}
{"id": "101677", "url": "https://cs.wikipedia.org/wiki?curid=101677", "title": "Olympique de Marseille", "text": "Olympique de Marseille\n\nOlympique de Marseille je francouzský fotbalový klub hrající nejvyšší francouzskou soutěž Ligue 1. Olympique je jeden z nejúspěšnějších francouzských fotbalových klubů. Desetkrát se stal francouzským mistrem, desetkrát vyhrál francouzský pohár a největšího úspěchu dosáhl v roce 1993, když ve finále Ligy mistrů porazil 1:0 AC Milán a získal tak poprvé a zatím naposled velkou evropskou trofej. Následující rok mu však bylo zakázáno obhajovat titul po úplatkářském skandálu šéfa klubu Bernarda Tapieho a jeho podřízených okolo zápasu s klubem Valenciennes FC. Následující sezonu hrál Olympique Ligue 2. V tomto přístavním klubu hrály takové hvězdy jako Jean-Pierre Papin, Rudi Völler, Didier Deschamps nebo Marcel Desailly. Po návratu do nejvyšší francouzské soutěže se chtěl OM vrátit na výsluní, které mu ještě donedávna patřilo. Dodnes ale čeká tento klub na velký návrat, kterému byl nejblíže v sezóně 2003/2004, kdy ho ve finále Poháru UEFA porazila až španělská Valencie.\n\nZaložení klubu se datuje do roku 1892, kdy se o jeho vznik zasloužil aristokrat René Dufaure de Montmirail.\nFrancie tehdy holdovala více rugby, zatímco fotbal se šířil zejména díky anglickým a německým námořníkům. Už v tomto období na pomezi 19. století a 20. století se v klubu ujalo motto, které zůstalo dodnes: \"\" (: Přímo k cíli).\nV roce 1899 došlo ke sloučení se skupinou \"L'Epee\", která se věnovala šermu. V roce 1902 pak vznikl fotbalový oddíl. Mezi roky 1904 a 1908 se Olympique probojoval do semifinále francouzské soutěže, na trofej však prozatím nedosáhl. Úspěšné časy zažíval městský rival Stade Helvetique Marseillais, jenž mezi roky 1909 až 1913 opanoval tuto soutěž celkově třikrát.\nPrvní světová válka pak vystavila fotbalu stopku.\n\nPoválečná 20. léta se ukázala být zlatou érou, v níž tehdejší hvězdy Edouard Crut či Jean Boyer pomohli vybojovat nově vzniklý domácí pohár. Roku 1924 se Olympique Marseille stal prvním klubem mimo Paříž, který získal tento pohár, další triumf se uskutečnil v roce 1926 a v roce 1927. Roku 1929 se stal Olympique mistrem francouzské amatérské ligy. O tři roky později se přístavní klub z Marseille připojil k dalším klubům v iniciativě založit profesionální ligu. Tuto soutěž tým poprvé vyhrál v roce 1937, v letech 1935 a 1938 pak přidal další triumf v domácím poháru. Ani během války mužstvo nezahálelo a v roce 1943 získalo svou šestou výhru ve francouzském poháru. Oporou byli záložník Roger Scotti a útočník Emmanuel Aznar. Zatímco Scotti se stal rekordmanem v počtu za klub odehraných zápasů (zastavil se na čísle 406), Aznar se střelecky prosadil 56 góly ve 38 zápasech. V roce 1942 pomohl Aznar devíti góly „zdemolovat“ klub z Avignonu výsledkem 20:2.\n\nBěhem 50. a 60. let nastalo hluché období bez jediné trofeje, v letech 1959 a 1963 Marseille dokonce sestoupilo do druhé ligy. Ačkoli nešlo o období úspěchů, našla se i pozitiva. Švédský útočník Gunnar Andersson se s 186 góly zařadil mezi největší legendy klubu. Přesto byly okamžiky, které by příznivci nejraději zapomenuli, například prohru se Saint-Étienne 3:10 na domácí půdě roku 1952.\nOpětovný ozmach nastal v 60. letech, kdy se stal ředitelem Marcel Leclerc a trenérem Mario Zatelli. Roku 1969 přidal klub do sbírky další trofej \"Coupe de France\". Dvojice útočníků ve složení Skoblar—Magnusson stála za ziskem mistrovského titulu dva roky nato. V ročníku 1971/72 přístavní celek obhájil titul a navrch přidal domácí pohár. Pro Marseille to byl vůbec první \"double\" v historii.\nSrovnávání s evropskými dopadlo nezdarem; nejprve tým nestačil na Cruijffův Ajax a další rok na Juventus. Roku 1976 Marseille získalo další domácí pohár, francouzskou scénu ovšem postupně ovládl klub ze Saint-Étienne.\n\nRoku 1980 byli fanoušci nepříjemně šokováni sestupem, ačkoli v kádru působilo hněd několik reprezentantů včetně Marca Berdolla, Anderse Linderotha, Didiera Sixe či Mariuse Trésora. Mužstvo poté vsadilo na mladé odchovance, kteří tým vyzdvihli zpět do první ligy. Této generaci zvané \"Les Minots\" vévodil obránce a pozdější kapitán Éric Di Meco, v době postupu roku 1984 teprve 20letý.\n\nBernard Tapie se stal prezidentem v roce 1986 a dal vzpomenout na nejslavnější období přístavního celku. Pod jeho vedením dorazili Jean-Pierre Papin, Karlheinz Förster nebo Klaus Allofs. V ročníku 1988/89 získalo Marseille \"double\", na kterém se značně podílel v lize 22 gólový útočník Jean-Pierre Papin. Tým překonal všechny dosavadní rekordy francouzské ligy, poté co získal mistrovské tituly v následujících čtyřech sezonách.\n\nV ročníku 1989/90 Olympique obhájil za pomoci 30 branek Papina, jehož v mistrovském tažení podporovali Didier Deschamps, Enzo Francescoli nebo Chris Waddle. Dosáhl rovněž semifinále v rámci PMEZ, kde jen díky pravidlu venkovních gólů vypadl s Benficou. Benfica navíc během prvního zápasu vstřelila kontroverzní gól, který neměl platit.\n\nPotřetí v řadě nejlepší ligový kanonýr Papin 23 góly přispěl k třetímu triumfu v ročníku 1990/91. Ve finále PMEZ měl tým nejcennější trofej Evropy na dosah, ale v penaltovém rozstřelu podlehl CZ Bělehrad 3:5.\nDalší rok potvrdilo mužstvo roli francouzského lídra čtvrtým titulem, na kterém se takřka 40 brankami podíleli Papin a Pelé. Postupu do skupiny PMEZ však zabránila Sparta Praha.\n\nČtvrtý titul za sebou Marseille znovu kvalifikoval do Evropy. Pohár mistrů evropských zemí nahradila Liga mistrů, do které klub vkročil vyřazením Glentoranu Belfast a Dinama Bukurešť. Jak v Evropě, tak na domácí scéně táhli tým útočníci Alen Bokšić a Rudi Völler, kteří si dohromady přišli na takřka 50 gólů. Po prvních zápasech s Glasgow Rangers (2:2), Club Brugge (2:0) a CSKA Moskva (1:1) měl tým na kontě pět bodů. Domácí čtvrtý zápas proti CSKA se Bokšić a spol. utkali s týmem, který v předkole vyřadil Barcelonu. Branky Pelého, Ferreriho, Desaillyho a hattrick Sauzéeho rozhodli o drtivé výhře 6:0.\nNa páté utkání hrané začátkem dubna na Stade Vélodrome dorazil skotský klub Rangers bez hvězdného forvarda Marka Hateleyho, který byl za zvláštních okolností vyloučen proti Bruggám a suspendován pro další zápasy.\nAčkoli Sauzée otevřel skóre domácího utkání, Skoti srovnali díky Durrantovi na konečných 1:1. Olympique Marseille muselo vyhrát poslední zápas proti Bruggám a doufat v nevýhru Rangers doma proti CSKA. Zatímco Francouzi si došli pro kýžené tři body, Rangers bez Hateleyho doma remizovali 0:0. Marseille tak zamířilo do finále s vítězem druhé skupiny, kterým se stal AC Milán kouče Fabia Capella. Milánští disponovali světovým útočníkem van Bastenem a obranou se jmény Costacurta, Maldini, Baresi a Tassotti, přesto dal jediný gól večera Basile Boli. Marseille vyhrálo Ligu mistrů, na domácí scéně pak pátý titul za sebou.\n\nV následujících měsících propukl korupční skandál týkající se zejména Tapieho a jeho pravé ruky, generálního ředitele Bernese.\nOlympique Marseille sice v ročníku 1993/94 vybojovalo druhé místo, bylo však přeřazeno do druhé ligy. Interkontinentálního poháru se zúčastnil poražený milánský finalista. Poslední francouzský titul byl týmu odebrán.\n\nDominantní Lyon měl být kandidátem na titul i v ročníku 2008/09. Trenér Gerets dostal pro svůj tým posilu v podobě Ben Arfy, který přišel právě z Lyonu za 12 milionů eur.\nTen tak vyztužil zálohu spoléhající dále též na Lorika Canu a Benoîta Cheyrou, zatímco o branky se měli starat útočníci Bakari Koné a Mamadou Niang. V brance stál Steve Mandanda, na stoperu Hilton a na levém kraji obrany pak Taye Taiwo. Marseille a Bordeaux se chopili rolí vyzyvatelů Lyonu v těsném boji o titul. Čtyři kola před koncem mělo Marseille a Bordeaux po 68 bodech, zaváhání přístavního celku proti Lyonu ale dostalo do výhody Bordeaux, které mělo před posledním kolem náskok tří bodů. Ačkoliv Geretsovi svěřenci porazili Rennes 4:0, jejich konkurent nezaváhal proti Caen a titul získal on.\nV rámci Ligy mistrů neuspěli ve skupině v konkurenci Liverpoolu a Atlética Madrid a skončili třetí před PSV Eindhoven. V rámci Poháru UEFA dosáhli čtvrtfinále, pro další sezónu měl tým jistotu účasti v Lize mistrů. Pro neshody s majitelem však tým opustil trenér Gerets.\n\nPosilou pro \"Les Olympiens\" se stal záložník Stéphane Mbia, dalšími přídavky do týmu se stali např. Gabriel Heinze, Lucho Gonzalez, Édouard Cissé a Souleymane Diawara.\nBordeaux dominovalo v další sezóně a v polovině sezóny mělo na přístavní Marseille osmibodový náskok.\nNa jaře ale tým Didiera Deschampse využil slabé formy \"Les Girondins\" a díky celkem 18 gólům Nianga získal první titul od roku 1992.\nDalší přidanou trofejí byl ligový pohár Coupe de la Ligue. Liga mistrů jim přiřadila těžké soupeře jako Real Madrid a AC Milán a na Marseille tak nakonec připadlo až třetí místo před FC Zürich zajišťující účast v play-off nové Evropské ligy. Tam Marseille skončilo v osmifinále, kde nestačilo na Benficu.\n\nObhajobu měli umožnit příchozí forvardi André-Pierre Gignac a Loïc Rémy,\nkteří měli zastoupit odchozí forvardy Koného a Nianga. Do obrany navíc dorazil Španěl César Azpilicueta. Další titul se získat nepodařilo, proti bylo Lille v čele s Edenem Hazardem.\nNa \"Les Olympiens\" tak zbylo druhé místo. Po úvodní dvojici porážek v Lize mistrů se tým vzmohl na postup, když zbylé čtyři utkání vyhrál a skončil druhý ve skupině za Chelsea, zato před Spartakem Moskva a Žilinou. Slovenskému týmu Marseille mimojiné nadělilo sedm branek na jeho hřišti.\nPřes jarní osmifinále proti Manchesteru United Gignac a spol. neprošli. Příznivce mohl potěšit další triumf v Coupe de la Ligue.\n\nV roce 2016 do klubu vstoupil americký investor Frank McCourt.\nBěhem října 2016 nahradil dočasného trenéra Francka Passiho Rudi Garcia, v době jeho nástupu se tým držel na 12. pozici po třech výhrách, třech remízách a třech prohrách.\nDo klubu přišel někdejší sportovní ředitel Barcelony Andoni Zubizarreta, který dohlížel na zimní příchody Evry, Payeta, Sansona a Thauvina.\nPřekvapením byly výkony brankáře Pelého, který odchytal všech 38 zápasů Ligue 1, z toho v 16 případech zaznamenal čisté konto. Dopomohl tak k páté příčce.<ref name=\"Best of L1 16/17\"></ref>\n\nPřístavní celek, stále pod Garciovým vedením, nadále upevňoval pozici na špičce ligy. Do týmu se po roce vrátil gólman Mandanda, jenž se postavil mezi tyče jako brankářská jednička. Po Gomisově odchodu si kapitánskou pásku navlékl Payet, nejlepší nahrávač Ligue 1 společně s Neymarem z PSG. Vedle Payeta táhl ofenzívu také Thauvin. Ligovou tabulku zakončilo Marseille na čtvrtém místě. Úspěšná jízda Evropskou ligou skončila až ve finále, kde Olympique nestačil na Atlético Madrid a prohrál 0:3.\n\nV ročníku 2018/19 posílil tým Rudiho Garcii záložník Kevin Strootman z AS Řím za částku 25 milionů eur.\nV lednu došlo k přestupu 28letého Balotelliho z Nice.\nZa chování fanoušků v předešlé sezóně Evropské ligy dostal klub od UEFA pokutu 100 tisíc eur a dvouletý podmíněný trest vyloučení z evropských pohárů na jeden rok.\nMužstvo opět táhnul Thauvin, jeho 16 ligových branek ale nestačilo na více jak páté místo, které již evropské poháry nezaručovalo.\nNezadařilo se v Evropské lize, kde tým ve skupině ani jednou nezvítězil a s jedním bodem skončil poslední.\n\nV květnu klub domluvil angažmá nového trenéra Villase-Boase.\n\n\n\n\"Aktuální k datu: 25. února 2020\"\n\nZdroj:\n\nV barvách Olympique Marseille dosud nastupovali tři čeští fotbalisté, Miroslav Vrátil (1947–1948), Štěpán Vachoušek a Rudolf Skácel (oba 2003–2004).\n\n"}
{"id": "101679", "url": "https://cs.wikipedia.org/wiki?curid=101679", "title": "Chrám", "text": "Chrám\n\nChrám (řecky vαός, \"náos\", latinsky \"templum\") je obecné označení pro stavbu nebo komplex staveb určenou k bohoslužbám a jiným podobným nebo souvisejícím náboženským účelům.\n\nSpecifické náboženské směry mívají i specifická označení pro své chrámy:\n\nKromě toho existují ještě termíny upřesňující význam chrámu (v křesťanství jsou to katedrála, bazilika a bazilika minor).\n\n\n"}
{"id": "101683", "url": "https://cs.wikipedia.org/wiki?curid=101683", "title": "Linka Jamanote", "text": "Linka Jamanote\n\nLinie Jamanote (: 山手線, \"Jamanote-sen\") je okružní rychlodráha, jezdící v uzavřené smyčce o délce 34,5 km v centru Tokia. Je jednou z nejdůležitějších a nejfrekventovanějších železničních linek a spojuje všechna hlavní tokijská nádraží a významné městské čtvrti. Pouze 6 z celkových 29 stanic nemá návaznost na jinou železnici nebo na metro. Provoz zajišťuje Východojaponská železniční společnost.\n\nProvoz na trati začíná ráno ve 4:30 a končí v 1:20, ve špičce mají vlaky interval 2,5 minuty. Kompletní smyčku vlak projede zhruba za hodinu. Všechny vlaky staví ve všech stanicích. Denně je na této trati přepraveno přes 3,5 milionu osob.\n\nVlaky jedoucí po smyčce ve směru hodinových ručiček jsou označovány jako „soto-mawari“ (外回り, vnější smyčka), v opačném směru jako „uči-mawari“ (内回り, vnitřní smyčka).\n\nLinie Jamanote je také tarifní zónou pro jízdenky prodané mimo tokijskou oblast, na jízdenku vydanou do některé stanice na této trati lze cestovat do libovolné stanice ležící na smyčce nebo uvnitř smyčky na linii Čúó.\n\nVšechny vlaky na této trati mají shodné barevné provedení, které slouží jako rozlišovací znak pro tuto trať. Vlaky jsou stříbrné s výraznými žlutozelenými pruhy, stejnou barvou je trať označena na mapách.\n\nSoupravy na této trati absolvují vždy několik kompletních smyček, než jsou nasměrovány do depa. Pro účely tvorby jízdního řádu je výchozí a cílovou stanicí nádraží Ósaki.\n\nTrať vznikala po částech. První částí byla v roce 1885 spojnice čtvrtí Šinagawa a Akabane, tzv. linie Šinagawa, která byla první spojnicí severní a jižní části Tokia. Z této trati byla v roce 1903 na severní polovině postavena odbočka na západ, tzv. linie Tošima, spojující stanice Tabata a Ikebukuro. V roce 1909 byly obě tratě elektrifikovány a sloučeny, nová trať dostala jméno Jamanote.\n\nOkružní smyčka v dnešní podobě byla dokončena v roce 1925, kdy byla trať po dostavbě úseku Kanda - Ueno přivedena na tokijské hlavní nádraží. V roce 1956 byla oddělena od paralelní linie Keihin-Tóhoku, a ve východní části smyčky mezi stanicemi Šinagawa a Tabata dostala vlastní vyhrazenou dvojkolejnou trať.\n\nNázev této trati v doslovném překladu znamená \"ruka hory\". V mnoha japonských městech je označením pro kopcovitou oblast, a tvoří protiklad k níže položeným městským čtvrtím na pobřeží. \n\nJamanote se v japonštině píše vždy bez znaku „no“, který by se jinak psal jednou ze slabičných abeced (hiragana: の, katakana: ノ). V minulosti se často název přepisoval jako „Jamate“, a mezi japonskými cestujícími byl tento přepis velmi oblíbený, ačkoliv se trať oficiálně jmenovala Jamanote. \n\nV roce 1971 ale tehdejší Japonské národní železnice stanovily oficiální názvy a přepisy jmen tratí, aby nedocházelo k matení cestujících. Dalším důvodem byla existence stanice Jamate na linii Negiši v Jokohamě. Zejména u starší generace však název Jamate zůstává velmi oblíbený.\n\nProvoz je zajišťován jedenáctivozovými elektrickými článkovými jednotkami řady E231-500. Tento typ soupravy byl představen v roce 2003 a od roku 2005 zcela nahradil starší typ 205. Z našeho pohledu mají soupravy charakter povrchového metra.\n\nPřínosem typu E231 je použití zabezpečovacího zařízení Digital-ATC (Automatic Train Control), které umožní zkrátit dobu potřebnou pro projetí trati na 58 minut. Proti svým předchůdcům mají také dokonalejší informační systémy pro cestující: Nad každými dveřmi je dvojice 15\" LCD displejů, na jednom z nich jsou zobrazovány informace o následující stanici v japonštině i v angličtině, na druhém jdou zprávy, počasí a reklamy.\n"}
{"id": "101685", "url": "https://cs.wikipedia.org/wiki?curid=101685", "title": "Mistrovství Evropy v ledním hokeji 1912", "text": "Mistrovství Evropy v ledním hokeji 1912\n\n3. mistrovství Evropy v ledním hokeji se konalo od 2. do 4. února v Praze, bylo však dodatečně anulováno. Hrálo se za účasti tří mužstev jednokolovým systémem každý s každým. Hrací doba byla 2x20 minut hrubého času.\n\nČeský tým zde obhajoval titul mistra Evropy. Nováčkem mistrovství bylo mužstvo Rakouska sestavené z pražských Němců. O titul však hráli na závěr mistrovství zbývající dva účastníci. Zápas na ledě postiženém oblevou skončil remízou, s níž se ovšem Němci nesmířili.\n\nTermín turnaje se blížil a stále nemrzlo. Když se situace blížila katastrofě, klesl teploměr až na mínus deset stupňů. Na travnatém tréninkovém hřišti fotbalistů Slavie v Praze na Letné, kde se mělo hrát, propukla horečná činnost. Kdo měl ruce a nohy, tahal konve s vodou a kropil a kropil. Jenže půda, která ještě nestačila promrznout, sála vodu jako houba a na povrchu se i nadále skvěl trávník. Potom někdo dostal zdánlivě spásný nápad: přitáhnout hasičskou hadici a plochu doslova vodou utopit. Podařilo se, vzniklo kluziště jako zrcadlo.\n\nMistrovství začalo slibně. Češi porazili pražské Rakušany 5:0, Němci stejnému soupeři nadělili 4:1. Všichni čekali na finále Čechy – Německo a tušili velký zápas. V noci však přišla obleva.\n\nNarychlo udělaná hrací plocha takový nápor nevydržela. Záplava vody nestačila promrznout až k podkladu, obleva tenké vrstvě ledu také neprospěla. Ostré brusle hráčů ji záhy prořezaly a malér byl na světě. V ledu se objevily díry a hokejisté v nich klopýtali a padali, navíc v nich občas doslova dolovali puk.\n\nLed se postupně měnil v oraniště, ale přesto padaly branky. Němci vedli 2:1, když Češi vyrovnali. Rozhodčí gól neuznal pro posunutou branku, Němci protestovali a chystali se odejít, diváci zuřili. Procházka, který zastával funkci hlavního rozhodčího, se vrhl na led, aby Němce uklidnil, ale zakopl a jednu z nesčetných děr a jak dlouhý tak široký se roztáhl na zemi. Němci odešli.\n\nPořadatelé se pokusili o šalamounské řešení, Němcům branku dodatečně uznali, takže zápas skončil nerozhodně 2:2. Mistry Evropy se díky lepšímu skóre stali Češi.\n\nDohady o výsledku pražského šampionátu se táhly ještě dlouho. V březnu 1912 se v Bruselu konal kongres LIHG, kde podali Němci proti pražskému výsledku protest. Po bouřlivém jednání kongres rozhodl, aby se zápas v příští sezoně opakoval a Francouz Magnus, který byl pro zachování konečného výsledku pražského šampionátu, na znamení protestu rezignoval.\n\nOpakovaný zápas se však nikdy neuskutečnil a další kongres LIHG výsledek pražského mistrovství anuloval. Mimo jiné prý i kvůli neoprávněnému startu pražského DEHG v barvách Rakouska. To totiž ještě nebylo členem LIHG, do mezinárodní federace vstoupilo až o pár týdnů později právě na kongresu v Bruselu.\n\n\n Čechy – Rakousko 5:0 (2:0, 3:0)\n\n2. února 1912 (15:30) – Praha (přírodní kluziště SK Slavia na Letné)\nBranky: 6. a 13. J. Jarkovský, 30. Vindyš, 33. Jirkovský, 37. Jarkovský.\nRozhodčí: Kühnel\n\nČechy: Wälzer – Palouš, J. Fleischmann – Vindyš – J. Jarkovský, J. Jirkovský, Šroubek.\nNáhradníci: Hartman, F. Rublič, J. Rublič.\n\nRakousko: Nowak – Fritz Pipes, Teller – Franz Pipes – Nekola, Krumbholz, Schreuer.\n\n3. února 1912 (15:30) – Praha (přírodní kluziště SK Slavia na Letné)\nBranky: 10. Glimm, 11. Lange, 36. Glimm, 39. Lange – 26. F. Pipes.\nRozhodčí: Herites\n\nNěmecko: Hohndorf – Wahrmuth, Jacob – Steinke – Lange, Glimm, Martin\n\nRakousko: Nowak – Fritz Pipes, Teller – Franz Pipes – Nekola, Krumbholz, Schreuer.\n\n4. února 1912 (15:30) – Praha (přírodní kluziště SK Slavia na Letné)\nBranky: 10. Jirkovský, 40. Šroubek (Jirkovský) – 19. Martin, 32. Lange.\nRozhodčí: Herites\n\nČechy: Wälzer – Palouš, J. Fleischmann – Vindyš – J. Jarkovský, J. Jirkovský, Šroubek.\n\nNěmecko: Hohndorf - Wahrmuth, Jacob – Steinke – Lange, Glimm, Martin.\n\n1. Čechy\nBrankář: Karel Wälzer.\nObránci: Jan Fleischmann, Jan Palouš.\nZáložník: Otakar Vindyš.\nÚtočníci: Jaroslav Jirkovský, Jaroslav Jarkovský, Josef Šroubek - nenastoupili Josef Rublič, Miloslav Fleischmann.\n\n2. Německo\nBrankář: Hohndorf.\nObránci: Erik Wahrmuth, Anders Jacob.\nZáložník: Alfred Steinke.\nÚtočníci: Werner Glimm, Franz Lange, Paul Martin.\n\n3. Rakousko\nBrankář: Hugo Nowak.\nObránci: Fritz (Felix) \"Jimmy\" Pipes, Hans \"Niks\" Teller.\nZáložník: Franz \"Emil\" Pipes.\nÚtočníci: Jiří Nekola, Franz Krumbholz, Oskar Schreuer.\n\n\n"}
{"id": "101691", "url": "https://cs.wikipedia.org/wiki?curid=101691", "title": "Orální historie", "text": "Orální historie\n\nOrální historie (z lat. \"oralis\", ústní) je kvalitativní výzkumná metoda užívaná ve společenských vědách, především historii, sociologii, politologii, etnografii, antropologii, archivnictví, gender studies, literární vědě, filmové vědě či psychologii (někteří její představitelé však o ní hovoří jako o oboru či dokonce hnutí). Nejstručněji by se dala popsat jako obraz (lidské) minulosti popsaný slovy. Hlavním cílem této metody není získávání faktů, ale samotný subjekt rozhovoru a jeho individuální sdělení, osobní prožitky, rozhodování ve složitých i každodenních situacích či osobní motivace. Mimo sféru akademickou se metoda orální historie uplatňuje i v žurnalistické a laické (či komunitní) praxi, jež představuje její další významný proud.\n\nOrální historie vznikla v první polovině 20. století, přičemž první orálněhistorické výzkumy proběhly v dobách Velké hospodářské krize a v roce 1948 bylo v USA založeno první orálněhistorické centrum při Kolumbijské univerzitě. Základní výzkumné okruhy je v zásadě možné rozdělit na příslušníky elit, „bezejmenné“ lidi či marginalizované skupiny a na zkoumání lokální historie a tradic. Proces internacionalizace orální historie narůstal od 60. let 20. století. V roce 1967 byla založena americká \"the Oral History Association\" a v roce 1973 britská \"the Oral History Society\". První orálněhistorická konference proběhla v roce 1976 v Bologni. Celosvětová organizace \"International Oral History Association\" byla založena v roce 1996. V současnosti je orální historie silně ovlivněna digitalizací a rozvojem internetu.\n\nV českém prostředí se práce s pamětníky objevuje už v 60. letech 20. století, ale tato poměrně nová metoda zažívá svůj boom až v období po Sametové revoluci. Svědčí o tom i to, že jako součást Ústavu pro soudobé dějiny AV ČR vzniklo v roce 2000 Centrum orální historie a v lednu 2007 byla založena Česká asociace orální historie.\n\nOsobní výpovědi jsou součástí historie už od nepaměti. Svým způsobem je tedy možné říci, že orální historie je starší než historie psaná. Už antičtí historici ve svých pracích zaznamenali ústní tradici. V následujících staletích však došlo k příklonu k historii vycházející z písemných pramenů. Rozvoj záznamové techniky ve druhé polovině 19. století, počínaje fonografem, vedl k rozvoji orálněhistorických postupů. Orální historie se ovšem institucionalizovala nejprve v USA ve druhé polovině 40. let 20. století. Anglosaské pojetí této metody oboru dominuje dodnes, když se tento přístup postupně rozšířil do celého světa. Třetím největším centrem orální historie je v současnosti Latinská Amerika. V oblasti bývalého Sovětského bloku lze o rozvoji orální historie hovořit až po roce 1989.\n\nZa kolébku orální historie jsou z hlediska doby jejího zrodu, rozvoje i významu, považovány Spojené státy americké. Zájem o využití vzpomínek pamětníků rostl v prvních desetiletích 20. století, až bylo v roce 1948 vytvořeno první akademické orálněhistorické pracoviště. V 60. a 70. letech se orální historie rychle rozvíjela a v roce 1977 už bylo v USA na tisíc orálněhistorických center. Nakonec vykrystalizovaly tři základní okruhy zkoumání – zkoumáni byli jak obyčejní lidé – doposud vyloučení z okruhu tzv. velkých dějin, dále příslušníci elit, zejména z okruhu WASP a nakonec lokální komunity, jejich tradice a osudy.\n\nJeden americký orálněhistorický proud vzešel z prostředí zastánců sociologie tzv. chicagské školy, zabývajícími se nižšími vrstvami americké společnosti. Sociolog William Thomas pak ve své práci \"The Polish Peasant in Europe and America\" (1918–1920) přišel s myšlenkou vědeckého využití životních příběhů zkoumaných osob.\n\nZa Velké hospodářské krize bylo téměř 7000 nezaměstnaných zapojeno do vládou financovaného programu \"Federal Writer’s Project\", ve kterém pro průvodce po jednotlivých státech Unie zaznamenávali vzpomínky lidí různých profesí, etnické příslušnosti i původu. Výsledky z tohoto programu jsou uloženy v Knihovně Kongresu ve Washingtonu.\n\nNovinář a historik Allan Nevins přišel v roce 1938, ve své knize \"The Gateway to History\", s myšlenkou vytvoření organizace, nahrávající životní příběhy představitelů amerických kulturních, politických a hospodářských elit. S Louise Starrem pak v roce 1948 při University of Columbia založil \"The Columbia Oral History Office\" – první orálněhistorické pracoviště. Ve stejném roce byl také vyroben první prakticky použitelný kotoučový magnetofon, což podstatně rozšířilo možnosti výzkumu.\n\nV roce 1967 vznikla \"The Oral History Association\" – organizace zastřešující americká oralněhistorická pracoviště a v roce 1973 bylo založeno její specializované odborné periodikum \"Oral History Review\".\n\nVe Velké Británii se orální historie začala rozvíjet v 60. a 70. letech 20. století, přičemž její významný proud, představovaný autory ovlivněnými marxismem (např. John Saville, Paul Thompson), navazoval na výzkumy v oblasti dějin práce (\"labour history\"), sahající až do 19. století. Dalším proudem byla feministicky zaměřená orální historie a v neposlední řadě místní výzkumy povahy etnografické, antropologické, literární a jazykovědné. Úspěšné publikace z oné doby byly například \"The Edwardians\" (1975) od Paula Thompsona či \"Akenfield: Portrait of an English Village\" (1969) od Ronalda Blythe. Zakladatelská fáze vyvrcholila založením britské \"the Oral History Society\" v roce 1973.\n\nItalská orální historie byla od počátku také výrazně ovlivněná marxismem, aktivistická a orientovaná na bezdějinné vrstvy společnosti. Mezi její hlavní představitele patří Alessandro Portelli (jeho asi nejznámější práce se jmenuje \"The Death of Luigi Trastulli and Other Stories. Form and Meaning in Oral History, 1991)\", Luisa Passerini či Gianni Bosio. Právě Alessandro Portelli je autorem řady důležitých prací z hlediska metodologie orální historie. V Německu nastal rozvoj orální historie po nástupu nové generace v roce 1968 a vzestupu debat o nedávné německé minulosti. Vliv mělo i budování nových univerzit, například v Bielefeldu. Mezi významné představitele německé orální historie patří například Lutz Niethammer a Alexander von Plato. Například Lutz Niethammer je autorem třídílné publikace \"Lebensgeschichte und Sozialstruktur in Ruhrgebeit, 1930–60\", ve které mapuje vliv druhé světové války a poválečné doby na život obyvatel Porúří.\n\nOrální historie se v Československu mohla začít rozvíjet až po Sametové revoluci. Ovšem práce s pamětníky, odpovídající v mnohém metodologickým postupům orální historie (nahrávaní rozhovorů s pamětníky, zkoumání problematiky paměti), se ve zdejší historiografii objevuje od počátku 60. let 20. století.\n\nV českém prostředí se poměrně nová metoda v posledních letech rychle rozvijí. O tom svědčí i to, že jako součást Ústavu pro soudobé dějiny AV ČR vzniklo v roce 2000 Centrum orální historie a v lednu 2007 byla založena Česká asociace orální historie. V roce 2008 bylo na Fakultě humanitních studií Univerzity Karlovy založeno Pracoviště Orální historie - Soudobých dějin, které jako jediné v České republice nabízí dvouleté navazující magisterské studium se specializací orální historie – soudobé dějiny. Jako v jiných zemích je i v České republice metoda využívána na akademické půdě, v žurnalistice (např. Post Bellum) i mezi laiky. \n\nTuto metodu lze charakterizovat jako řadu způsobů a postupů, jimiž se badatel dobírá nových informací a poznatků na základě ústního sdělení osob, jež byly účastníky nebo svědky zkoumaných událostí a procesů. Orální historie je zejména metodou, využívanou řadou společenskovědních oborů i zástupců laické praxe. V akademické sféře má obvykle interdisciplinární charakter a musí být kombinována s dalšími dostupnými prameny. Někteří představitelé orální historie, jako Alexander Freund či Robert Perks ji však považují za svébytný obor či dokonce hnutí.\n\nKlasické historické bádání užívá písemných (objektivních) pramenů, jejichž autorem je od nejstarších dob autor, případně instituce disponující obvykle v oné době jistou mocí nebo potenciálem. Z historického dění se tak vytratili jednotlivci a instituce, kteří touto mocí nedisponovali či vůči ní stáli v opozici. Orální historie může být způsobem, jak předejít vzniku historie reflektující pouze postoje určité skupiny na úkor jiné. Především při studiu soudobých dějin orální historie umožňuje nahlédnout na velké události z nového úhlu anebo může pomoci tam, kde písemné prameny neexistují či jsou nepříliš důvěryhodné.\n\nStále probíhá debata o spolehlivosti metody orální historie. Důvodem může být větší obtížnost interpretace mluveného sdělení na rozdíl od psaného. K psanému zdroji také může být obecně větší důvěra. Další otázky vyplývají ze samotné metody, u které je důležité narátorovo porozumění zadání, vzájemná důvěra s tazatelem i pečlivé interpretace rozhovoru a výběr konkrétních sdělení. Životní příběh je také rekonstrukcí historie z hlediska narátora a jeho pozice v ní. Jelikož lidská paměť působí selektivně a její interpretaci ovlivňují i pozdější zážitky, dá se na interview pohlížet i jako na konstrukt vzniklý interakcí tazatele a narátora.\n\nÚdaje získané metodou orální historie mají subjektivní charakter, to ale pro badatele neznamená nedostatek, ale spíše novou kvalitu v pojímání dějin. Pro uvedení získaných informací do přesnějšího kontextu a interpretaci lze využít dalších dostupných historických pramenů.\n\nZákladními postupy metody orální historie jsou rozhovor a životní příběh. V životopisném vyprávění (ať už chronologickém nebo strukturovaném) se tazatel sice může soustředit na určité tematické okruhy, ale přesto ponechává narátorovi volnost vyprávění. Je důležité dovolit narátoru, aby hovořil o tom, co sám pokládá za důležité, jelikož i to umožňuje interpretaci rozhovoru. V případě opakovaného rozhovoru se tazatel snaží zpřesnit již získaná data či se vrací k opomenutému nebo dříve nedořečenému. O tom získá přehled na základě analýzy prvního rozhovoru. Nutná je orientace tazatele v dané problematice. U rozhovoru by neměly být přítomny další osoby, jelikož by mohly ovlivnit jeho obsah. Řada autorů doporučuje ještě před prvními rozhovory provést rozhovory zkušební a analyzovat z nich záznamy pro vylepšení otázek a komunikačních modelů.\n\nKontaktují se předem vytipované osoby (známe například z literatury, archivů) či například osoby doporučené narátorem. Seznámení s cílem a metodou výzkumu je základním úkolem při kontaktu s novým narátorem. Narátor je také upozorněn, že rozhovor nebude zveřejněn, aniž by mohl udělat doplňky a nutné úpravy. Musí souhlasit s pořízením záznamu.\n\nNa začátku každého záznamu tazatel zaznamená informace o názvu projektu, jménu narátora, svém jménu, místu a datu vedení rozhovoru. Záznam rozhovoru by měl být v nejlepším případě vypracován v den vedení rozhovoru. Měl by postihnout charakteristické neverbální projevy narátora (nervozita, nejistota, sebejistota), pocity tazatele vzhledem k narátorově upřímnosti, otevřenosti, vědomým či nevědomým omylům apod. Záznam je plnohodnotnou součástí rozhovoru a výchozím bodem pro přípravu jeho případného opakování i zpětnou vazbou pro tazatele. Druhý rozhovor se obvykle více blíží interview, jelikož tu většinou dochází k prohloubení informací z rozhovoru prvního.\n\nPřepis rozhovoru by měl zachytit především přesný smysl a obsah rozhovoru, stylistická a jazyková specifika narátora a poznámky o mimořádných událostech, které rozhovor ovlivnily. Přepis nezachycuje defekty ve výslovnosti a obvykle i „vatová“ slova, pokud je narátor nepoužívá běžně, ale k dokreslení určitých témat rozhovoru. Naopak lze ponechat mimoslovní projevy narátora (smích, pláč, kašlání). Tyto projevy se poznamenávají do hranatých závorek. Odmlka se vyjadřuje třemi tečkami v hranaté závorce.\n\nRedakční úpravy lze dělit na tři okruhy:\n1. úpravy otázek a vstupů tazatele. Pokud tazatel vstupem pouze povzbuzuje narátora k dalšímu vyprávění, vstup je vyškrtnut, aby nenarušoval plynulost vyprávění.\n2. úpravy rozhovoru odehrávajícího se při dvou a více sezeních. Je možné zachovat strukturu oddělených sezení. Lze pouze vybrat místa, která původní obsah rozvíjejí a obohacují a přičlenit je k daným místům prvního rozhovoru.\n3. úpravy gramatické, syntaktické a stylistické stránky rozhovoru.\n\nRedigovaný rozhovor co nejvíce uchovává původní narátorův projev, zároveň však má umožnit čtenáři plynulou orientaci v textu a sledování linie vyprávění. I narátor by měl mít možnost rozhovor redigovat, především ale nejasné partie, nesprávné geografické pojmy a místa špatně zaznamenaná a nesrozumitelná.\n\nNahrané rozhovory jsou obvykle rozsáhlé, proto je vhodné je třídit podle důležitosti zjištěných dat. Výsledkem je shrnutí vyprávění, obsahující buď nová data a fakta, specifické rysy vyprávění, anebo názory narátorů pomáhající osvětlit historické téma, proces, či problematiku. Takto zpracované rozhovory jsou pak následně analyzovány.\n\n\n\n\n"}
{"id": "101692", "url": "https://cs.wikipedia.org/wiki?curid=101692", "title": "Andělská Hora (okres Karlovy Vary)", "text": "Andělská Hora (okres Karlovy Vary)\n\nAndělská Hora () leží 10 km východně od Karlových Varů při silnici I/6 (E48) v nadmořské výšce 665 m n. m. Žije zde obyvatel. Část obce spadá do území CHKO Slavkovský les.\n\nVesnice svůj název přejala od staršího hradu. V historických pramenech se jméno objevuje ve tvarech: Engelstadt (1497), Andiělska hora (1518, nejstarší doklad českého názvu na Klaudiánově mapě), Engelšpurk (1522), na Andielske horze (1546), k Andielsky horze (1567), Engelhaus a Angelska Hora (1785) a Engelhaus, Engelsburg nebo Engelstadt (1847). V latinských textech byl používán také tvar .\n\nMěstečko Andělská Hora vzniklo za Jindřicha III. z Plavna v roce 1488 při úpatí kuželovitého kopce s hradem téhož jména (připomínaným již v roce 1402). V roce 1490 již mělo vlastní kostel Zjevení svatého Michaela archanděla. Dne 17. června 1497 bylo městečko povýšeno na město a získalo městský znak. Podle farnosti spadalo pod Olšová Vrata a také pod Sedlečko. Kvetl zde obchod i řemesla a dařilo se zemědělství. Důkazem prosperující činnosti bylo zavedení trhů, od roku 1500 výročních a od 1571 čtvrtletních. Na konci středověku mělo město 134 domů a téměř osm set obyvatel.\n\nMěstu se nevyhnuly rány osudu. V roce 1608 bylo postiženo morem a zemřelo 73 obyvatel. Později jej potkaly tři ničivé požáry: jeden v roce 1641, kdy vyhořel kostel; druhý v roce 1718, který postihl obec a zcela zničil hrad; třetí pak v roce 1887, kdy město zcela lehlo popelem. Největší ničení však přišlo v době třicetileté války, kdy Švédové roku 1635 město i hrad vyplenili.\n\nČasem bylo mnoho domů postaveno z kamene hradu a město znovu prosperovalo. V roce 1806 mělo podle kroniky na třicet řemesel, o 20 let později jich už bylo 80. Další zaměstnanost ovlivnil rozvoj a potřeby blízkého lázeňského města Karlových Varů. V letech 1720–1790 zaznamenává městečko maximální rozkvět. V tomto období zde žilo kolem 2000 obyvatel. V roce 1848 bylo město součástí panství Kysibl, a tím spadalo pod Loketský kraj.\n\nV roce 1938 v rámci násilného připojení pohraničí k Německu byl statut města zrušen. Po druhé světové válce bylo původní obyvatelstvo vysídleno, což se časem projevilo i úbytkem domů, který již nebyl nahrazen. Od roku 1950 do 1990 bylo součástí města Karlovy Vary. Po roce 1989 nastala v obci stavební aktivita. Území obce bylo rozšířeno pro výstavbu rodinných domků a v některých případech byla povolena přestavba chat na domy k trvalému bydlení. V roce 1991 se obec stala samostatným subjektem.\n\nObec má dva znaky, což není častý jev. Původní znak, při příležitosti povýšení na město, udělil 17. června 1497 Jindřich IV. z Plavna. Druhý získala obec 4. března 2014. Na obou znacích je vyobrazen svatý Archanděl Michael se zvednutou pravicí, ve které drží plamenný meč. Levou rukou se opírá o zlatý štít se třemi menšími štítky, které připomínají zakladatele města pány z Plavna.\n\nMěsto se stalo oblíbeným výletním místem karlovarských rodin i hostů lázní. Tuto tradicí započal básník Johann Wolfgang Goethe. Roku 1786 zde se skupinou přátel oslavil své 37. narozeniny.\n\nPřed kostel byla umístěna rekonstruovaná socha sv. Jana Nepomuckého pocházející ze zaniklé obce Svatobor. Rekonstrukci provedl v roce 2008 sochař Jan Pekař.\n\n\n"}
{"id": "101696", "url": "https://cs.wikipedia.org/wiki?curid=101696", "title": "Kostel Nejsvětější Trojice (Andělská Hora)", "text": "Kostel Nejsvětější Trojice (Andělská Hora)\n\nKostel Nejsvětější Trojice je římskokatolický raně barokní, původně poutní, později hřbitovní kostel v Andělské Hoře v okrese Karlovy Vary.\n\nAreál kostela s přilehlým hřbitovem a dvěma kaplemi je chráněn jako kulturní památka České republiky.\n\nNa místě kostela stávala ve středověku dřevěná kaple zasvěcená Panně Marii. První písemná zmínka o kapli pochází z roku 1393, kdy se zde uctívalo gotické sousoší Korunování Panny Marie z roku 1393, zničené v době reformace. Jižně od kaple kdysi stávala poustevna, o níž se traduje, že kolem roku 1500 v ní žila zbožná řádová sestra Ludmila, dcera tehdejšího majitele panství. V době kdy zdejší hrad a Andělskou Horu obsadil a od roku 1430 šest let vlastnil husitský hejtman Jakoubek z Vřesovic, byla kaple husity nejspíš vypálena. Teprve po konci husitských válek byla kaple znovu postavena a někdy před rokem 1529 zasvěcena Nejsvětější Trojici. Ke kapli a nedalekému léčivému prameni u staré lípy se odedávna konaly poutě věřících. U zázračné studánky, kde nemocní hledali uzdravení, býval umístěn obraz Svaté Trojice. Na místě starého poutní kaple nechal majitel kysibelského panství hrabě Heřman Jakub Černín postavit v letech 1698–1712 nový barokní kostel podle plánů Giovanniho Battisty Alliprandiho.\nPoměrně dlouhá doba výstavby, trvající 14 let, souvisela nejspíš s nedostatkem peněz. Správa kostela byla svěřena Řádu trinitářů, který zrušil císař Josef II. roku 1783. Roku 1753 dostal kostel od hraběte Ludwiga Hartiga, pána na zámku ve Stružné, skvostné varhany a v témže roce ozdobil strop kostela svými malbami Josef Kramolín, umělec žijící v té době v Karlových Varech. Ještě před rokem 1842 byl kostel přeměněn na hřbitovní.\nPo druhé světové válce započala zkáza kostela. Kostel byl po celá desetiletí vystaven řádění vandalů. Obrovské škody napáchala v kostele banda opilých mladíků o velikonocích roku 1963 a mnoho následujících vloupání. Inventář byl odcizen či zničen, včetně unikátního trojbokého oltáře a z kostela zůstala jen troska. Úsilím několika nadšenců se podařilo prosadit opravu kostela. V letech 2004–2005 proběhla rozsáhlá rekonstrukce pod dohledem Národního památkového ústavu za finanční podpory Ministerstva kultury České republiky. Dne 8. července 2006 proběhlo otevření obnoveného kostela pro veřejnost. Kostel slouží jako kulturní a společenské centrum, je zde provozována obřadní síň a výstavní prostor.\n\nAreál kostela s hřbitovem vycházející z typické barokní symboliky Nejsvětější Trojice, jejímž symbolem je posvátný trojúhelník, vyjadřující trojjedinost Boží. Půdorys jednolodního kostela má tvar rovnostranného trojúhelníka se zkosenými nárožími. V osách jednotlivých stran ohradní zdi byly symetricky umístěny tři otevřené postranní kaple, z nichž se dochovaly dvě. Trojboká sloupková zvonička je završena trojbokou jehlancovou stříškou. Stěny kostela jsou prolomeny po třech velkých oknech a v prostoru mezi okny a v nárožích členěny mohutnými pilastry, vynášejícími profilovanou korunní římsu. Číslo tři se opakuje i v počtu oken. V nárožích byly původně tři obdélné vchody s kamennými portály, dva z nich však byly v polovině 20. století zazděny. Zachován zůstal pouze severní vchod. Trojúhelník tvoří i půdorys hřbitova, při jehož ohradní zdi rostou památné Andělské lípy. Uměleckou hodnotu trojičného kostela doplňoval i hřbitov. Cenná byla zejména porcelánová malovaná náhrobní deska s námětem Kladení Krista do hrobu, dílo kysibelské porcelánky z počátku 19. století. Rovněž studánka s léčivým pramenem byla v trojbokém roubení. V kapli Olivetské hory byly hodnotné barokní sochy Krista a jeho apoštolů, díla zakoupená v Tyrolsku.\n\nVnitřní prostor kostela je plochostropý, krytý fabionovým stropem. Strop původně zdobila hodnotná freska Nejsvětější Trojice od českého malíře Josefa Kramolína z roku 1783. Ta však byla znehodnocena přemalbou z roku 1905. Vybavení interiéru tvořil unikátní barokní tabernáklový oltář od pražského sochaře Františka Preisse z doby po roce 1710. Stával přímo ve středu kostela. V nástavcích jednotlivých oltářů se nacházely tři shodná sousoší Nejsvětější Trojice. Nad hlavním vchodem byl výjev Ukřižovaného Krista v Trojici. Na dvou stranách mohutných fabionů se dochovaly fragmenty původní výmalby, malba na třetí straně je novodobá, provedená podle dochované fotografie. Nad třemi postranními oltáři byly na fabionech v obdélných rámcích malby Josefa Kramolína z roku 1783. Při pravé straně hlavního vchodu býval na sloupu umístěn latinský pamětní nápis s datací 1783. Na kruchtě nad severním vchodem bývaly barokní varhany z roku 1753 od německého varhanáře Johanna Paula Trampela z Adorfu. Ve zvoničce kostela bývaly původně zavěšeny dva zvony. Větší a starší zvon, nesl jméno hraběte Humberta Černína a letopočet 1673, byl patrně přenesen z původní kaple. Starý inventář z roku 1737 uvádí tři zvony. Další malé zvonky byly ve zvoničkách v postranních kaplích.\n\n"}
{"id": "101699", "url": "https://cs.wikipedia.org/wiki?curid=101699", "title": "Kostel Navštívení Panny Marie", "text": "Kostel Navštívení Panny Marie\n\nKostelů zasvěcených navštívení Panny Marie je více:\n\n\n\n"}
{"id": "101702", "url": "https://cs.wikipedia.org/wiki?curid=101702", "title": "Bazilika Navštívení Panny Marie", "text": "Bazilika Navštívení Panny Marie\n\nJméno Bazilika Navštívení Panny Marie má více bazilik:\n\n\n"}
{"id": "101703", "url": "https://cs.wikipedia.org/wiki?curid=101703", "title": "Avery Brundage", "text": "Avery Brundage\n\nAvery Brundage (28. září 1887, Detroit, USA – 8. května 1975, Garmisch-Partenkirchen, Německo) byl americký atlet, sportovní funkcionář, sběratel umění a filantrop. V letech 1952 až 1972 byl předsedou Mezinárodního olympijského výboru.\n\nV roce 1909 absolvoval na University of Illinois at Urbana-Champaign strojní inženýrství, po studiích založil vlastní stavební společnost, které se věnoval do roku 1947. Byl aktivním sportovcem a v roce 1912 se zúčastnil Olympijských her v Stockholmu, kde dosáhl 6. místa v pětiboji a 16. místa v desetiboji.\n\nRoku 1928 se stal předsedou Unie amatérských atletů, následně v roce 1929 předsedou Olympijského výboru USA a roku 1930 místopředsedou IAAF.\n\nPři zasedání MOV během LOH 1936 v Berlíně byl z MOV vyloučen americký člen německého původu Ernest Lee Jahncke za svůj odpor proti pořádání her v nacistickém Německu. V MOV jej nahradil Avery Brundage. Po smrti Henriho de Baillet-Latoura během druhé světové války se stal místopředsedou MOV a po odstoupení Sigfrida Edströma se roku roku 1952 stal dokonce předsedou organizace. Brundage silně odmítal profesionalizaci Olympijských her, jeho názory se však postupně přestaly shodovat s názory ostatních členů MOV i celého sportovního světa. Jeho postoj vedl k několika incidentům – např. vyloučení rakouského lyžaře Karla Schranze z Olympijských her 1972 kvůli podezření z profesionalismu.\n\nK jeho osobě se váže několik dalších kontroverzních rozhodnutí:\n\nPo Letních olympijských hrách 1972 v Mnichově odstoupil z předsednictva Mezinárodního olympijského výboru a ve funkci předsedy jej nahradil Lord Killanin. Poté se věnoval už jen sběratelství uměleckých předmětů z Asie. Po smrti zanechal své sbírky San Franciscu. Jeho rozsáhlá kolekce se stala základem tamějšího Muzea asijského umění.\n\n\n"}
{"id": "101705", "url": "https://cs.wikipedia.org/wiki?curid=101705", "title": "Petrov (Brno)", "text": "Petrov (Brno)\n\nPetrov je kamenný ostroh v městské části Brno-střed, v jihozápadní části katastrálního území Město Brno. Patří mezi významná místa Brna i celé Moravy. Nachází se na něm národní kulturní památka katedrála svatého Petra a Pavla a přilehlé sídlo brněnského biskupství. Petrov je též používán jako vžité zkrácené označení pro samotnou katedrálu.\n\nKatedrála sv. Petra a Pavla tvoří součást siluety města Brna. Jde o pravděpodobně nejstarší kostel v Brně se základy z 12. století a přestavěný barokně a novogoticky. Celý areál je chráněn jako národní kulturní památka.\n\nNa Petrově, pod Katedrálou sv. Petra a Pavla se též nachází areál Denisových sadů, parku Studánka a Kapucínských zahrad. V tomto areálu se nachází mnoho zajímavostí jako např. Kolonáda s kašnou či Bastion s obeliskem. Z Denisových sadů je dobře vidět i jedna ze součástí biskupského komplexu, jíž je Kaple sv. Kříže a Panny Marie, nacházející se přímo na původních brněnských hradbách. Silueta zdejšího chrámu je vyobrazena i na české desetikorunové minci.\n\n\n"}
{"id": "101706", "url": "https://cs.wikipedia.org/wiki?curid=101706", "title": "Millennium Stadium", "text": "Millennium Stadium\n\nMillennium Stadium (velšsky Stadiwm y Mileniwm) v Cardiffu je velšský národní stadion. Stadion je využíván jak k utkáním v ragby, tak i k utkáním ve fotbale. Stadion je ve vlastnictví společnosti \"Millennium Stadium plc\", která je dceřinou společností Velšské ragbyové unie.\n\nStadion byl postaven v roce 1999 na břehu řeky Taff na místě starého národního stadiónu pro účely Mistrovství světa v ragby v roce 1999, jehož byl Wales hlavním hostitelem. Odehrálo se zde mnoho utkání, včetně finálového zápasu fotbalové Ligy Mistrů v roce 2016/2017. Výstavba stadionu stála Velšskou ragbyovou unii 126 miliónů liber. Millenium Stadium byl otevřen 26. července 1999, kdy se zde v přátelském ragbyovém utkání utkala mužstva Walesu a Jihoafrické republiky. Wales zvítězil 29:19.\n\nVybavení stadionu je na špičkové úrovni, je jedním z pětihvězdičkových stadiónů UEFA. Millennium Stadium pojme 74 500 fanoušků, přičemž všechna místa jsou k sezení. Trávník je vyhřívaný a položený na rozebíratelných panelech, takže jej lze celý odstranit. K dispozici je špičkové ozvučení, dva obří televizní panely a zatahovací střecha, kterou lze během asi 20 minut zakrýt hrací plochu. Kromě sportovních utkání se na stadionu mohou konat například koncerty a závody automobilů a motocyklů.\n\nV letech 2001–2006 hostil stadion anglické turnaje, neboť nový anglický národní stadion ve Wembley byl v této době ve stadiu výstavby. Poté byl Millennium Stadium nabídnut do užívání místnímu klubu Cardiff City FC, nicméně tento klub je rozhodnut postavit si vlastní stadion. V září 2005 hostil stadion první uzavřenou etapu World Rally Championship, při příležitosti konání Wales Rally World Championship.\n\nMillennium Stadium byl dějištěm několika utkání Mistrovství světa v rugby v roce 2007. Během olympijských her v roce 2012 se zde odehrálo osm utkání fotbalového turnaje.\n\n"}
{"id": "101707", "url": "https://cs.wikipedia.org/wiki?curid=101707", "title": "Frank", "text": "Frank\n\nSlovo Frank má více významů:\n\n\n\n\n\n\n"}
{"id": "101710", "url": "https://cs.wikipedia.org/wiki?curid=101710", "title": "Altenburg", "text": "Altenburg\n\nAltenburg (česky dříve \"Starohrad\") je město v německém Durynsku. Leží 50 km od města Lipska. Má asi 38 000 obyvatel.\n\nDo roku 1920 to byla metropole Saska-Altenburgu, které bylo jedním ze spolkových států Německé říše.\n\n\n\n"}
{"id": "101712", "url": "https://cs.wikipedia.org/wiki?curid=101712", "title": "Moodle", "text": "Moodle\n\nMoodle [ˈmuːdəl] je softwarový balíček pro tvorbu výukových systémů a elektronických kurzů na internetu. Moodle je poskytován zdarma jako otevřený software spadající pod obecnou veřejnou licenci GNU.\n\nSlovo \"Moodle\" bylo původně akronymem pro Modular Object-Oriented Dynamic Learning Environment (Modulární objektově orientované dynamické prostředí pro výuku). V angličtině jej lze také považovat za sloveso, které popisuje proces líného bloumání od jednoho k druhému, dělání věcí podle svého, hravost, která často vede k pochopení problému a podporuje tvořivost. V tomto smyslu se vztahuje jak k samotnému zrodu Moodlu, tak k přístupu studenta či učitele k výuce v on-line kurzech. V češtině se slovo Moodle považuje za vlastní jméno s charakterem neživotného podstatného jména mužského rodu a skloňuje se podle vzoru \"hrad\" (Moodle, bez Moodlu, …; s náležitou výslovností).\n\nPůvodním autorem programu Moodle je Martin Dougiamas, který koordinuje jeho vývoj dodnes. První prototypy byly napsány v jazyce Python nad aplikačním serverem Zope. Poté byl přepsán do jazyka PHP a první verze byla zveřejněna 20. srpna 2002. Na české lokalizaci se pracuje od 10. ledna 2003. Moodle podporuje řadu typů databází, především PostgreSQL a MySQL.\n\nKomunitu vývojářů Moodlu zastřešuje společnost Moodle Pty Ltd. se sídlem v australském městě Perth. Poskytováním komerční podpory a dalších souvisejících služeb se zabývá řada institucí a firem z celého světa; některé z nich jsou nositelem certifikátu Moodle Partner a mohou tak používat značku Moodle™. V České republice jsou dva oficiální Moodle Partneři:\n\nTvůrci kurzu v prostředí Moodle mají k dispozici řadu modulů, z nichž sestavují jeho obsah. Nastavení modulů i jejich jednotlivých instancí lze dále přizpůsobovat a využívat je tak v různých pedagogických situacích. Kromě modulů dodávaných přímo v distribuci je k dispozici řada rozšiřujících modulů.\n\nPomocí standardně dodávaných modulů lze do on-line kurzu vkládat např.:\n\nMoodle umožňuje evidenci studijních výsledků. Činnost uživatelů je zaznamenávána v podrobných protokolech a souhrnných statistikách. Je možno jej napojit na další systémy, např. autentizační (Active Directory, LDAP, Shibboleth), komunikační (Jabber), sociální (Mahara) nebo pro správu webového obsahu (Postnuke).\n\n\n"}
{"id": "101716", "url": "https://cs.wikipedia.org/wiki?curid=101716", "title": "Amenhotep II.", "text": "Amenhotep II.\n\nAmenhotep II. byl egyptským faraonem 18. dynastie. Vládl přibližně v letech 1425–1400 př. Kr. V historické dynastické posloupnosti nebyl přímým dědice po otci. Přímým prvorozeným následníkem byl syn Amenhotep, jehož matkou byla královna Nefru-Re, ten však předčasně zemřel a na trůn nastoupil jeho nevlastní bratr Amenhotep II. od druhé manželky Thutmose III. Merit-Re-Hatšepsut.\n\nJako panovník měl nesnadnou úlohu, neboť na trůn nastoupil po otci, který je považován za největšího válečníka a dobyvatele v historii Egypta. Jeho říše se rozkládala od Núbie na jihu až po starověké království Mitanni, zem Kassitů v Bybolonii až k hranicím Rudého moře.\n\nAmenhotep II. měl během své vlády nesnadný úkol, zdědil totiž po svém otci obrovskou říši, kterou musel udržet zevnitř a bránit před útoky zvenčí. Sídlil, podobně jako všichni panovníci 18. dynastie s výjimkou amarnského období, ve Vesetu (Théby). Vládl přibližně 25 let. Udržel vládu nad zděděnou říši téměř v takových rozměrech, v jakých ji získal.\n\nDo Asie vyslal dvě velké trestné výpravy, které se vypořádaly s tamějšími povstáními. S poraženými zacházel velmi krutě. Podle nápisů vzbouřené náčelníky vlastnoručně zabil a jejich těla poté přivezl do hlavního města, kde je nechal pověsit na hradby hlavou dolů. Velmi rád se vychloubal svojí tělesnou zdatností, údajně jezdil jako bůh války Moncu, z jedoucího válečného vozu šípem prostřelil měděný terč o síle lidské dlaně.\n\nMezi četnými stavebními památkami dominují menší chrámy, které rozšiřoval. Stavební památky Amenhotepa II. jsou rozesety po celém Egyptě. V Karnaku přistavěl několik prvků k Amonovu chrámu. U Šéch Abd el-Kurny, poblíž zádušního chrámu Ramesse II., se nacházejí poměrně dobře zachovalé pozůstatky jeho chrámu. Nechal také vyzdobit kapli bohyně Hathory v chrámu královny Hatšepsut v Dér el-Bahrí. U druhého kataraktu v Nubii se nachází stéla s jeho jménem. V době jeho vlády bylo na vysoké úrovni také výtvarné umění.\n\nJsou doloženy diplomatické kontakty mezi Amenhotem II. a králi Asýrie o dynastických sňatcích s princeznou z říše Mitanni za vlády Atartama I. (1450–1400 př.Kr.). Egypt s ním uzavřel dohodu o podpoře Mitanni proti Chetitům. Následně si Thutmose IV. vzal za ženu jeho dceru. Ta se zřejmě stala matkou Amenhotepa III.. Tyto vzájemné kontakty obou říší přetrvávaly i za vlády jeho syna Atartama II. a posléze také za Šuttarna II. a trvaly i za vlády Thutmose IV. a Amenhotepa III.\n\nHrobka Amenhotepa II. KV35 se nachází v Údolí Králů. Je tvořena deseti místnostmi, vstupní chodbou se třemi schodišti, před pohřební komorou se nachází pilířová síň. Celou hrobku zdobí nástěnné polychromované reliéfy. Na stejném místě jako před tisíci lety se nachází sarkofág, který je vyroben z červeného pískovce, zdoben modrými a zlatými obrazy ochranných bohů a nápisy. Hrobku objevil v roce 1898 francouzský egyptolog Victor Loret. Kromě mumie samotného Amenhotepa II. v západním výklenku sarkofágu našel také několik dalších královských mumií, které sem nechali ukrýt kněžští králové z 21. dynastie. Kromě jiných tam byly mumie Thutmose IV., Amenhotepa III. a jeho manželky královny Teje.\n\nHistorik Manehto uvádí, že během vlády \"Misfragmúthótise\" (tak označoval Amenhotepa II.) došlo k Deukaliónové potopě. Tím měl na mysli výbuch sopky Théry, který vedl ke katastrofickým následkům ve velké části Egejského moře. Ta však byla datována do ~1700 př.Kr, a to také v souvislosti se zánikem Minojské civilizace\n"}
{"id": "101717", "url": "https://cs.wikipedia.org/wiki?curid=101717", "title": "Vysoké učení technické v Brně", "text": "Vysoké učení technické v Brně\n\nVysoké učení technické v Brně (ofic. VUT, příp. zkrácený název VUT v Brně) je veřejná vysoká škola zaměřená na technické, ekonomické a umělecké vědy. Je nejstarší vysokou školou v Brně. V současné době nabízí studium na osmi fakultách a dvou vysokoškolských ústavech v bakalářských, magisterských i doktorských studijních oborech téměř 20 tisícům posluchačů. Dlouhodobě se umísťuje v žebříčku nejlepších světových univerzit QS TopUniversities.\n\nV roce 1849 vzniklo díky přesunu Stavovské akademie z Olomouce do Brna (1847) a z rozhodnutí moravského zemského sněmu dvoujazyčné česko-německé \"Technické učiliště v Brně\", zárodek vyššího technického vzdělávání na Moravě. Šlo o nevysokoškolské učiliště, ale už roku 1873 bylo povýšeno na vysokou školu s názvem \"C. k. vysoká škola technická v Brně\". Tato vysoká škola však již nebyla dvojjazyčná, ale pouze německého charakteru.\n\nVzhledem k uzavření univerzity v Olomouci po účasti její akademické obce na revoluci a národním obrození na Moravě chyběla instituce, která by poskytovala řádné vysokoškolské vzdělání. Jedna technika, navíc německá, nemohla tuto chybějící potřebu pokrýt, takže studenti převážně odcházeli jinam – do Prahy, Vídně nebo Krakova. V souvislosti s tím sílily hlasy, které zřízení univerzity požadovaly, ne však již v Olomouci, která byla po válkách o slezské dědictví přeměněna v městskou pevnost, ale ve větším a hlavním zemském městě – Brně. Moravští Němci ale druhou českou univerzitu zcela odmítali a tak se o její zřízení vedly dlouholeté neúspěšné spory (k vyřešení došlo až po rozpadu Rakouska-Uherska v roce 1919 založením Masarykovy univerzity). Vídeňská vláda se snažila vyřešit spor kompromisem, česká univerzita sice zřízena nebude, bude ale založena česká technika. 19. září 1899 byla proto císařským rozhodnutím založena C. k. česká technická vysoká škola Františka Josefa v Brně.\n\nPro začátek si musela vystačit s provizorními prostory v Augustinské ulici, se 4 profesory a 47 studenty, kteří mohli studovat jediný – stavební – obor. Již v následujícím roce (1900) ale byla zahájena výuka v oboru strojním, následovaly pak obory kulturního inženýrství (tvorba krajiny), elektroinženýrství, chemického inženýrství a po první světové válce také obor architektura. V roce 1911 se přestěhovala do nově postavené honosné budovy na Veveří, kterou dodnes používá její stavební fakulta. Na konci 30. let byla krátce pojmenována Vysoká škola technická Dra Edvarda Beneše.\n\nNa začátku druhé světové války byla českojazyčná technická univerzita uzavřena stejně jako ostatní české vysoké školy. Přesto však některé provozy, které okupační správa uznala za důležité pro hospodářství Říše, zůstaly a fungovaly i nadále. Německá technika v Brně fungovala i během války. Po válce byly německé techniky v Praze a v Brně zrušeny dekretem presidenta republiky ze dne 18. října 1945 a činnost české techniky byla obnovena pod starším názvem Vysoká škola technická Dr. Edvarda Beneše. Provoz školy byl ukončen v roce 1951, některé součásti byly převedeny na nově vzniklou Vojenskou technickou akademii.\n\nJedinými fakultami, které poskytovaly civilní výuku, zůstala Fakulta stavební a Fakulta architektury, obě pod názvem Vysoká škola stavitelství. Již v roce 1956 se činnost univerzity začala postupně obnovovat pod dnešním názvem Vysoké učení technické v Brně. Dnešní podoba se víceméně ustálila v roce 1961.\n\nPo roce 1989 došlo k reorganizaci některých fakult a ke vzniku řady nových. Znovuobnovena byla Fakulta chemická (1992), kromě technických oborů se VUT zaměřuje i na ekonomiku (Fakulta podnikatelská založena v roce 1992) a na umění (Fakulta výtvarných umění založena v roce 1993). Další milník je spojen s rokem 2000, kdy se od VUT v Brně oddělily dvě fakulty dislokované ve Zlíně – Fakulta technologická a Fakulta managementu a ekonomiky – a založily tak Univerzitu Tomáše Bati. Zatím poslední výraznou organizační změnou bylo rozštěpení Fakulty elektrotechniky a informatiky na Fakultu elektrotechniky a komunikačních technologií a na Fakultu informačních technologií, ke kterému došlo v roce 2002.\n\nVětšina budov VUT je nyní umístěna v areálu Pod Palackého vrchem v městské části Královo Pole. Nachází se zde budovy Fakulty strojního inženýrství, Fakulty podnikatelské, Fakulty chemické i zcela nového objektu Fakulty elektrotechniky a komunikačních technologií, dále dva kolejní areály. Fakulta informačních technologií sídlí v Králově Poli v areálu bývalého kartuziánského kláštera v Božetěchově ulici a také v novém komplexu přes ulici. Fakulta stavební se nachází ve svém historickém zrekonstruovaném areálu v ulici Veveří. Fakulta architektury sídlí v ulici Poříčí, Fakulta výtvarných umění pak v Údolní ulici. VUT dále používá třetí kolejní areál v Kounicově ulici. Rektorát sídlí v nově zrekonstruované novobarokní budově v Antonínské ulici.\n\nV čele univerzity stojí rektor, kterého v jednotlivých oblastech jeho činnosti zastupuje pět prorektorů. Finanční záležitosti VUT řídí kvestor, o komunikaci a propagaci univerzity se stará tisková mluvčí ve spolupráci s Odborem marketingu a vnějších vztahů. Důležité dokumenty a směrnice projednává a schvaluje akademický senát, který má zaměstnaneckou a studentskou komoru. Vědecké směřování VUT určuje vědecká rada, ve které působí odborníci z VUT, jiných univerzit i z průmyslu.\n\nJednotlivé fakulty řídí děkani, které v jednotlivých oblastech činnosti zastupuje několik proděkanů. Také fakulty mají své akademické senáty, které projednávají směrnice týkající se výhradně fakult. Podobně mají jednotlivé fakulty vlastní vědecké rady.\n\nVysoké učení technické v Brně se v současnosti skládá z následujících osmi fakult (řazeno abecedně):\n\nJedna z nejstarších fakult VUT v Brně, vznikla již v roce 1919. V průběhu své existence byla sloučena s fakultou stavební. V současné době poskytuje výuku v oboru Architektura a urbanismus skoro osmi stovkám studentů.\n\nFakulta chemická VUT v Brně navazuje od roku 1992 svou činností na dlouhou tradici chemického vysokého školství v Brně, zahájenou zřízením chemického odboru České vysoké školy technické v listopadu 1911 a přerušenou v roce 1951 přeměnou brněnské techniky na vojenskou Technickou akademii.\n\nFakulta znovu zahájila svoji činnost ve školním roce 1992/93 s omezeným počtem studentů a minimálními počty vědeckopedagogických pracovníků podle dokumentu, předloženého k úspěšnému akreditačnímu jednání, které proběhlo v prosinci 1992. Počáteční rozvoj fakulty probíhal za podpory brněnské chemické komunity a zvláště ve spolupráci s chemickým odborem PřF MU v Brně, která tak vrátila chemické fakultě její pomoc, kterou poskytla chemickým oborům po zřízení Masarykovy univerzity v r. 1919. V roce 1994 se fakulta úspěšně podrobila druhé akreditaci společně s chemicko-technologickými fakultami v ČR.\n\nPrvní elektrotechnický obor byl na VUT vyučován již od roku 1905. Po obnovení univerzity byla v roce 1956 zřízena samostatná fakulta energetická, která byla následně transformována na fakultu elektrotechnickou. V roce 1993 fakulta podchytila masivní nástup výpočetní techniky, změnila svou strukturu a přejmenovala se na Fakultu elektrotechniky a informatiky (FEI). Ani to ale nestačilo, proto v roce 2002 vzniká samostatná Fakulta informačních technologií a mateřská fakulta mění svůj název na Fakultu elektrotechniky a komunikačních technologií. A o rok později získala akreditaci nových moderně pojatých studijních programů ve strukturovaném studiu. Na fakultě studuje asi 4 000 studentů v bakalářském, magisterském a doktorském studijním programu.\n\nStudium na fakultě je orientováno na široké spektrum vědeckých oblastí: řídicí technika a robotika, biomedicínské inženýrství, silnoproudá elektrotechnika a elektroenergetika, elektronika a elektrotechnologie, mikroelektronika, radioelektronika, teleinformatika a audioinženýrství.\nJiž v roce 1964 vznikla na fakultě elektrotechnické \"katedra samočinných počítačů\". Z ní postupem času vznikl \"ústav informatiky\", který byl v roce 2002 transformován na samostatnou Fakultu informačních technologií.\n\nKampus FIT se nachází v areálu bývalého kartuziánského kláštera a na území bývalého velkostatku.\n\nSoučástí fakulty jsou čtyři ústavy:\n\nFakulta nabízí dva základní stupně studia – tříletý bakalářský a navazující dvouletý magisterský studijní program. Třetím stupněm je doktorský studijní program. Fakulta realizuje studijní programy Informační technologie a Výpočetní technika a informatika pro necelé 2 500 posluchačů.\n\nJedna z nejmladších fakult VUT v Brně se svými studijními obory zaměřuje na ekonomiku a podnikání. Fakulta se roku 1992 vyčlenila z původní Fakulty strojní, v červnu 2004 se pak přestěhovala do komplexu budov VUT na Kolejní ulici v Brně.\nKromě bakalářských, magisterských a doktorských programů v tomto oboru nabízí ve spolupráci se zahraničními univerzitami také postgraduální studium MBA. Zhruba 3 500 posluchačů studuje ve studijních programech, jako je například management, účetnictví, podnikové finance, daně či manažerská informatika.\nNejstarší fakultou VUT v Brně je fakulta stavební. Právě se stavebním odborem zahajovala technika v roce 1899 svou činnost a tato fakulta byla i jediná, která přežila násilnou změnu VUT na Vojenskou technickou akademii v roce 1951. Zároveň je také největší fakultou co do počtu studentů (více než 6 500). Zájemci zde mohou studovat obory Architektura pozemních staveb, Stavební inženýrství, Stavitelství, Geodézie a kartografie, Architektura a rozvoj sídel a Městské inženýrství.\n\nK otevření strojírenského odboru došlo hned v roce 1900 a je druhou nejstarší fakultou Vysokého učení technického v Brně. V minulosti byl na fakultě strojní vyučován také obor energetický, ze kterého později vznikla samostatná fakulta elektrotechniky.\n\nNyní je Fakulta strojního inženýrství se svými více než 4 500 studenty druhou největší fakultou VUT v Brně. Tvoří ji celkem 15 odborných pracovišť a studium je realizováno ve třech stupních – bakalářském, magisterském a doktorském. Fakulta nabízí studium takových oborů, jako je strojírenství, aplikované vědy v inženýrství, výrobní systémy, fyzikální a materiálové inženýrství nebo metrologie a zkušebnictví.\n\nNaopak jednou z nejmladších fakult je fakulta výtvarných umění. V roce 1993 vznikla z ústavu výtvarných umění, který byl na fakultě architektury založen o pouhý rok dříve. Co do počtu studentů se jedná o nejmenší fakultu současného VUT v Brně (cca 300 posluchačů).\n\nPřestože je Fakulta výtvarných umění (FaVU) nejmladší, výtvarné umění má v Brně dlouholetou tradici. Již v roce 1899 byl založen ústav kreslení a od této chvíle se na brněnské technice začínají rozvíjet umělecké obory. Protože je VUT technicky zaměřená škola, snaží se právě tato fakulta propojit techniku a umění. V současné době se na FaVU vyučuje sedm oborů, a to: malířství, sochařství, grafika, grafický design, průmyslový design, konceptuální tendence, fotografie a VMP (video-multimédia-performance).\n\nNáplní ústavu je výuka soudních znalců v magisterských studijních programech Rizikové inženýrství a Soudní inženýrství (expertní inženýrství v dopravě a realitách). V programu Soudní inženýrství je pak možné navázat také doktorským studiem. V přípravě je transformace ústavu na samostatnou fakultu s pracovním názvem Fakulta soudního inženýrství.\n\nCESA zajišťuje sportovní aktivity pro své studenty, ale také pro veřejnost – zejména seniory a děti. Spravuje celkem 5 sportovních zařízení – dva sportovní areály, loděnici a dvě fitcentra.\n\nStudenti si mohou vybrat z více než 50 sportů, které Centrum sportovních aktivit nabízí. Najdou zde jak tradiční sporty (plavání, hokej, basketbal), tak i ty méně tradiční, které si mohou vyzkoušet (žonglování, potápění aj.).\n\nCEITEC (akronym z Central European Institute of Technology, česky Středoevropský technologický institut) je projekt usilující o zbudování evropského centra excelentní vědy, a to v oblasti živé přírody i pokročilých materiálů a technologií. Projekt společně připravuje skupina brněnských univerzit včetně VUT a výzkumných institucí a podporují ho Jihomoravský kraj a město Brno. V rámci naplnění projektu dojde k výstavbě řady laboratoří s prvotřídním přístrojovým vybavením a zázemím, které zajistí podmínky pro provádění základního a rovněž i aplikovaného výzkumu.\n\n\nŠkola je držitelem certifikátů Evropské komise ECTS (European Credit Transfer System) Label a DS (Diploma Supplement) Label, vyjadřujících ocenění kvality vysokoškolské instituce v intencích zásad Boloňské deklarace. Certifikát ECTS Label podporuje studijní pobyty na univerzitách ve světě. Certifikát DS Label byl udělen za správné bezplatné udílení dodatku k diplomu všem absolventům podle zásad Evropské komise.\n\nVUT v Brně nabízí svým studentům:\n\n\n\n\nPři VUT působí řada studentských organizací, někdy z historických důvodů nazývaných studentské unie. Mezi ty největší patří pobočky mezinárodních studentských organizací jako jsou Erasmus Student Network nebo IAESTE.\n\nKaždá fakulta má svoji studentskou komoru, která zastupuje studenty v rámci Akademického senátu – studenti tak mají možnost podílet se na řízení své fakulty.\n\nVýzkumná činnost na VUT v Brně je realizována prostřednictvím národních a mezinárodních projektů, programů, grantů a výzkumných center. VUT intenzivně spolupracuje s jinými univerzitami a institucemi, s Akademií věd České republiky a soukromými firmami.\nSnaha o integraci výuky a vědeckého výzkumu je podporována aplikační sférou, s jejíž pomocí se připravují nové studijní programy. Studenti tak můžou získat řadu praktických zkušeností již během studia, což usnadní výběr zaměstnání a zvýší konkurenceschopnost absolventů VUT v Brně. Jedním z cílů VUT je stát se výzkumnou univerzitou.\n\n\n\nSpolupráce VUT v Brně s průmyslem mj. zahrnuje:\n\nNa škole učilo více vynikajících osobností, které získaly trvalý mezinárodní respekt:\n\n\n\n"}
{"id": "101718", "url": "https://cs.wikipedia.org/wiki?curid=101718", "title": "Kališčok", "text": "Kališčok\n\nKališčok je název dvou spojených rybníků nacházejících se v Orlové. Označují se Kališčok I. a Kališčok II. Přímo vedle nich se nachází další rybníky (Prostřední rybník, Nový rybník, Dub, Špice) a za železniční tratí se nalézá ještě Kout. Rybníky jsou domovem mnoha druhů ptáků, jako např. kvakoše nočního.\n"}
{"id": "101719", "url": "https://cs.wikipedia.org/wiki?curid=101719", "title": "L&amp;M", "text": "L&amp;M\n\nL&M je značka cigaret vyráběných původně firmou Liggett and Meyers Tobacco Company (Liggett Group) a později společností Philip Morris, nyní známou jako Altria Group.\n\n\nCigarety L&M mají kromě variant s kapslemi trojitý filtr, \"praskací\" cigarety mají pouze dvojitý obyčejný filtr. Od začátku cigarety je ve filtrovém papírku umístěn nejprve obyčejný filtr, poté větší uhlíkový a následovně zase obyčejný, všechny naskládané za sebou držící pospolu pomocí papírku. Papírek samotný má u Red Label pískovou barvu, u zbytku druhů je bílý a přesahuje přes filtr cca o 0,5cm. Na něm je přilepena tabáková tyčinka v cigaretovém papírku. Filtrový papírek má na sobě natisklý proužek, jehož barva určuje druh cigarety (viz výše), text s názvem druhu (Red Label, Orange Label, atd.) a logo L&M. Cigaretový papírek má vodorovné nařezané průduchy.\n\nAktuální design krabiček v ČR je ve verzi 2.0 (jak zmiňuje výrobce). Od první verze (na obrázku) proběhlo minimum změn. Bylo poupraveno logo L&M, logo výrobce se vystřídalo s druhem cigaret a \"LUMINOUS MARK\" pod logem nahradil text \"TRIPPLE FILTER\". Spolu s vydáním nového designu vyšel i nový druh cigaret pod názvem L&M Orange Label, který by se dal sílou tabáku zařadit mezi Blue Label a Silver Label.\n"}
{"id": "101737", "url": "https://cs.wikipedia.org/wiki?curid=101737", "title": "Stvolínky", "text": "Stvolínky\n\nStvolínky (německy \"\") je obec nacházející se v okrese Česká Lípa, na rozhraní Ralské pahorkatiny a Českého středohoří (vlastní vesnice Stvolínky leží v prvně jmenovaném celku, v údolní nivě Bobřího potoka) Na sever od Stvolínek zasahuje CHKO České středohoří, z jihu pak k sídlu okrajem přiléhá CHKO Kokořínsko. Žije zde  obyvatel a nalézá se v ní stejnojmenný zámek.\n\nKe Stvolínkám patří Kolné, Novina, Stvolínecké Petrovice a Taneček.\n\nNejstarší historicky doložená zmínka pochází z roku 1197, kdy vladyka Hroznata, zakladatel tepelského kláštera na západě Čech. ves daroval Zdeslavovi a jeho bratrům. Později, asi ve 14. století, byla na místě vladyckého dvorce postavena gotická tvrz s hrazeným nádvořím, obehnaná 10 až 12 metrů širokým vodním příkopem.\n\nZhruba ve stejné době byl postaven nedaleký hrad Ronov Klinštejny, což byla vedlejší rodová větev Berků z Dubé. Ti pak jsou roku 1401 psáni jako majitelé Stvolínek.\n\nV 14. století zde byl postaven kostel. V roce 1395 zde byl prvním farářem Vít. V roce 1811 byl kostel kompletně přestavěn a pojmenován kostelem Všech svatých. U kostela byla fara, v níž po roce 1554 působili protestanští kazatelé. Během třicetileté války původní fara zanikla, k obnově došlo roku 1723.\n\nV suterénu kostela je hrobka několika majitelů panství, další staré náhrobní kameny jsou na kostelní zdi. Je dnes v havarijním stavu.\n\nV roce 1444 byly zmiňovány Stvolínky u trestné výpravy lužického vojska na Českolipsko. V 15. století ves patřila pánům z Ronova\nV roce 1505 byla obec povýšena na městečko. V záznamech té doby se připomíná obnovená tvrz, v letech 1520 až 1538 přestavěná na renesanční zámeček Anežkou z Halfenštejna. Té ji daroval roku 1505 Vilém II. z Illburka, tehdejší pán na Ronově.\n\nAsi v 16. století byla postavena hřbitovní kaple sv. Justina.\n\nJako letní sídlo biskupství v Litoměřicích zakoupil v roce 1647 Stvolínky kardinál Arnošt Harrach a nechal zde vybudovat rozsáhlou zahradu s fontánou. V roce 1680 zdejší poddaní zámek přepadli při selském povstání, které rychle potlačil přivolaný generál Harant. Počátkem 17. století byl v Stvolínkách postaven obecní špitál a koncem století městečku biskup Jaroslav ze Šternberka udělil městský znak a potvrdil trhové výsady.\n\nZámek Stvolínky byl přestavěn po roce 1664 na náklad litoměřického biskupa Schleinitze. V polovině 19. století byl upraven na jezuitský seminář a na počátku 20. století z něj bylo letovisko pro děti z Litoměřic.\nV roce 1950 byl zámek přidělen státnímu statku Zahrádky, v roce 1970 byl převeden na MNV Stvolínky. Zároveň bylo rozhodnuto, že jej bude využívat (1. patro a většinu podkroví) jako depozitář okresního muzea v České Lípě, přízemí Okresní archiv Česká Lípa a část prostor bude užívat MNV Stvolínky. V roce 1976 poškodila vichřice střechu, byly problémy s podzemní vodou a dřevomorkou domácí. \n\nChátrající objekt byl po roce 1990 vyprázdněn a je pro veřejnost uzavřen.\n\nU obce je železniční zastávka Stvolínky na trati 087 z Lovosic do České Lípy. Prochází zde několik okresních komunikací, silnice do Zahrádek, Holan. Dále sem sestupuje červeně značená turistická cesta od hradu Ronov.\n\n"}
{"id": "101738", "url": "https://cs.wikipedia.org/wiki?curid=101738", "title": "Kajak", "text": "Kajak\n\nKajak je malé obvykle pádlem poháněné plavidlo původem ze severských oblastí. Eskymáci je používali k lovu a dopravě. K pohánění kajaku se používá oboustranné kajakářské pádlo – tzv. dvojpádlo, na rozdíl od jednostranného pádla u kanoe. V kajaku se sedí. Uzavřený kajak se používá i k sjíždění obtížně splavných toků a v některých sportovních disciplínách.\n\n\nMořský kajak je obvykle dlouhý přibližně 5 metrů, úzký a rychlý. Je stabilní a snadno projíždí vlnami. U uzavřených typů se používá šprajda. Často umožňuje uložení zavazadel ve vodotěsných komorách. Na rozdíl od kajaků na divokou vodu se používá i verze pro 2–3 osoby.\n\nKajaky na divokou vodu se obvykle vyrábějí z plastu, který odolává prasknutí i oděru. Jsou vždy uzavřené. Kajaky jsou kratší, od 2 do 3 metrů délky. Dno je ploché, nebo oblé. Výtlak mají 100 až 300 litrů. Vnější tvar umožňuje velmi dobrou manévrovatelnost, snadno se eskymuje. Nedosahují velkých rychlostí.\n\nKajak „creekovka“ je kajak určený pro sjíždění toků s velkým spádem, často i s vodopády. Je pevnější, má velký výtlak, oblé špičky, podélný profil ve tvaru širokého U. Důležitá je bezpečnost.\n\nRodeo kajak (freestyle kajak) je kajak určený pro ježdění na jednom místě, vlně nebo válci. Umožňuje dělat akrobatické figury, je velmi obratný, má ploché dno, je velmi krátký (i 2 metry), výtlak je soustředěn kolem límce, není pohodlný – má velmi málo místa pro nohy.\n\nPlayboat spojuje vlastnosti creek kajaku a rodeo kajaku. Je určen pro bezpečné sjíždění divokých řek, zachovává si hravost.\n\nJe určen pro slalom na divoké vodě. Kajaky jsou velmi ploché, obratné a rychlé.\n\nSjezdový kajak je určen rychlý sjezd divoké vody. Kajaky jsou lehké, dlouhé, rychlé a méně obratné.\n\nPoužívá se na klidné vodě nebo mírně tekoucí. Rychlostní kajak je sportovní náčiní používané v olympijském sportu nazývaném rychlostní kanoistika. Kajaky jsou jednomístné, dvojmístné a čtyřmístné. Jsou velmi vratké a je obtížné se na nich udržet, primárně jsou určeny na dosažení maximální rychlosti na klidné vodě pomocí pádla a vlastní síly.\n\n"}
{"id": "101739", "url": "https://cs.wikipedia.org/wiki?curid=101739", "title": "Raft", "text": "Raft\n\nRaft je ploché široké gumové nafukovací plavidlo používané především pro expediční a komerční vodáctví resp. rafting. Obvykle je 4 - 6 místné. Pro pohon se používají pádla. Používá s při sjíždění divokých řek, pro což je předurčeno především pro svoji stabilitu, která je dána příčným profilem lodi. Sportovní odvětví, které se zabývá sjížděním divokých vod na raftu se nazývá rafting, v tomto vodáckém odvětví se běžně pořádají i mistrovství Evropy a světa.\n\nStabilita raftu je však často přeceňována a zejména začátečníci trpí mylnou představou, že člun je naprosto bezpečný i na divoké vodě vysoké obtížnosti. Právě zde však dochází k těžkým úrazům a utonutím – jednak pro moment překvapení při převrácení a jednak pro nastalou nepřehlednost situace, kdy se ve vodě (obvykle velmi studené) ocitne víc osob najednou.\n\nJe proto nezbytně nutné na těžší vodu vyjíždět buď se školeným průvodcem, nebo alespoň s jedním či dvěma zkušenými vodáky. Začátečníky je vždy třeba před jízdou proškolit jak v ovládání raftu, tak v chování po případném zvrhnutí.\n\n"}
{"id": "101742", "url": "https://cs.wikipedia.org/wiki?curid=101742", "title": ".ae", "text": ".ae\n\n.ae je internetová národní doména nejvyššího řádu pro stát Spojené arabské emiráty.\n\n"}
{"id": "101743", "url": "https://cs.wikipedia.org/wiki?curid=101743", "title": "Nowy Targ", "text": "Nowy Targ\n\nNowy Targ je starobylé město na jihu Polska v Malopolském vojvodství. Nachází se asi 84 km jižně od Krakova na řece Dunajec. Město mělo v roce 2008 33 412 obyvatel . Rozloha města činí 51,07 km². Bylo založeno v roce 1346 (22. června).\nNowy Targ je hlavní město okresu (powiat).\n\nPřesné datum založení města není známé, pravděpodobně však vzniklo v 13. století. První písemná zmínka o něm se nachází v dokumentu datovaném 1326.\nMěstská práva získal Nowy Targ roku 1346. Od roku 1487 měl právo pořádat jarmarky.\n\nV roce 1656 bylo město za švédských válek poškozeno. V letech 1939 – 1945 bylo město okupováno Německem a Nowy Targ byl začleněn do tzv. Generálního gouvernementu, konkrétně do Krakovského distriktu. Dne 29. ledna 1945 bylo město osvobozeno Rudou armádou.\n\nOkolí Nového Targu je od raného středověku osídleno polskou etnografickou skupinou Podhalanů (Górale podhalańscy).\n\n\n\n"}
{"id": "101745", "url": "https://cs.wikipedia.org/wiki?curid=101745", "title": ".af", "text": ".af\n\n.af je internetová národní doména nejvyššího řádu (ccTLD) pro Afghánistán. Je spravována organizací AFGNIC, udržována UNDP a Islámským státem Afghánistán.\n\nRegistrace je realizována přímo na druhém řádu nebo na třetím řádu pod různými kategoriemi subdomén na druhém řádu. Domény třetího řádu mají omezení na základě toho, pod kterou doménou druhého řádu je registrována. Registrace na druhém řádu je neomezená, ale dražší. Všechny poplatky jsou dražší pro mezinárodní vlastníky.\n\nDoména byla zastupována Abdul Razeeqem v roce 1997, pouze rok poté, co talibánští letci dobyli Kábul a založili Islámský emirát Afghánistánu. NetNames of London zpočátku udržovaly doménu v souladu s pravidly IANA.\n\n"}
{"id": "101746", "url": "https://cs.wikipedia.org/wiki?curid=101746", "title": "Thutmose IV.", "text": "Thutmose IV.\n\nThutmose IV. osmý faraon egyptské 18. dynastie převzal vládu v říši po svém otci Amenhotepovi II., která byla rozlehlá od Nubie na jihu až po východní část Středozemního moře. Za vlády otce, jako princ, získal zkušenosti s námořní službou a válečnými výpravami do Syrie a Palestiny. Jeho vláda jako faraona započala po smrti otce (~1400 př.Kr.). Vládl krátce, asi jen 10 roků.\n\nKdyž nastoupil na trůn vzápětí se potýkal se vzpourami jak na jihu v Nubii, tak i na severu v Sýrii. Navíc se vzmáhala moc Chetitů, kteří ohrožovali zpřátelené panovníky v zemi Mitanni. Přijal politické řešení, vzal si za ženu Mitannskou princeznu Mutemwiyu dceru krále Atartama I. Ta se stala matkou následníka, Amenhotepa III. Když Asyřané ohrožovali Mitanni, poslal jim zlato, aby zabezpečili svoji bezpečnost.<br>Asi nejznamenanější památkou, vztahující se k Thutmosovi IV., je stéla z červené žuly, umístěná mezi tlapami Velké Sfingy v Gíze. Thutmose IV. na ní vylíčil svůj sen, ve kterém ho Sfinga žádala, aby ji očistil od písku, zato mu slibovala korunu Horního a Dolního Egypta.\n\nDokončil výrobu Lateránského obelisku, kterou započal Thutmose III. a vztyčil jej v Karnaku. Obelisk vysoký ~32 m se nyní nachází v Římě na Piazza San Giovanni.\nDalší obelisk, dokončený za vlády Thutmose IV., Theodosius je nyní v Istanbulu. Několik dalších menších projektů Thutmose realizoval v Alexandrii, chrám v Karnakua v Crocodiloposu v oáze Fajum.\nHrobka Thutmose IV. v Údolí Králů KV43 byla Loretem 1866 objevena v docela zachovalém stavu. Četné artefakty, které se tam nacházely potvrzují vysokou uměleckou kulturu a řemeslnou dovednost.<br>Mumie Thutmose IV. byla zkoumána v Imperial College London s cílem dopátrat se předčasných úmrtí faraonů a členů 18. dynastie (včetně Tutanchámona a Achnatona). Dospěli k závěru, že se jedná o rodinnou (dědičnou) epilepsii, neurologickou poruchu a gynekomastii (zvětšení prsou mužů), kterými také vysvětlovali tendenci k spirituálním náboženským vizím (Amenhotep IV. - Achnatona). Navíc se u mumie Thutmose vyskytly příznaky rozsáhlé dentální - (Parodontitida) infekce.\n\n"}
{"id": "101747", "url": "https://cs.wikipedia.org/wiki?curid=101747", "title": ".ag", "text": ".ag\n\n.ag je internetová národní doména nejvyššího řádu pro stát Antigua a Barbuda.\n\nRegistrace druhého řádu můžou být provedeny přímo pod .ag , nebo přes třetí level .com.ag, .org.ag, .net.ag nebo .co.ag. Nejsou zde žádná omezení ohledně toho, kdo může registrovat doménu.\n\nAktiengesellschaft, zkráceně AG, je německý výraz, který poukazuje na společnost, jenž je limitována akciemi vlastněnými akcionáři a s akciemi firmy se může obchodovat na akciovém trhu. Termín se používá v Německu, Rakousku a Švýcarsku.\n\nV dodatku k původnímu určenému použití jako kód státu a sekundárnímu použití pro označení firem v německy hovořících zemích je nabízena k použití pro zemědělsky zaměřené weby (agriculture - zemědělství), a pro sítě, které odkazují na atomový symbol stříbra Ag. Potenciálně může být také zneužita pro ostatní doménové hacky pro anglická slova, která končí na -ag. The Heritage Foundation používá .ag pro zkracování URL (herit.ag).\n\n"}
{"id": "101748", "url": "https://cs.wikipedia.org/wiki?curid=101748", "title": ".ai", "text": ".ai\n\n.ai je internetová národní doména nejvyššího řádu pro stát nebo území Anguilla. Je spravována vládou Anguilly.\n\nRegistrace domén off.ai, com.ai, net.ai a org.ai jsou dostupné bez omezení a celosvětově, ale příliš se nepoužívají. Od 15. září 2009 registrace domén druhého řádu .ai jsou dostupné každému z celého světa.\n\nPlatí se poplatek 100 dolarů za registraci na whois.ai. Domény stojí 100 dolarů za každou dvouletou periodu. Objednací proces je především manuální a vyžaduje fax a ověření adresy. Čekací doba je 3 měsíce po platbě. Nicméně čekací doba může být zkrácena o 1 měsíc úspěšným ověřením faxu, SMS a adresy.\n\nS rozvojem umělé inteligence (artificial intelligence) si určité společnosti začaly rezervovat .ai domény na vyjádření oblasti svých zájmů.\n\n"}
{"id": "101749", "url": "https://cs.wikipedia.org/wiki?curid=101749", "title": ".al", "text": ".al\n\n.al je internetová národní doména nejvyššího řádu pro stát nebo území Albánie. Je spravována organizací AKEP. Od července 2013 může kdokoliv zaregistrovat .al doménu. ak. zóna nemá žádné oficiální whois (páteřní) servery. Dostupnost lze ověřit přes https://web.archive.org/web/20141028114412/http://www.akep.al/en/kerkoni-domain .\n\nV minulosti nebyly povoleny registrace přímo v druhém řádu, ale několik málo existujících jmen „podlehlo“; byly to uniti.al, tirana.al , soros.al , upt.al a inima.al .\n\nRegistrace bývaly používané pouze pod štítkem druhého řádu odpovídající typu organizace, ale nyní jich mnoho existuje přímo pod .al.\n"}
{"id": "101750", "url": "https://cs.wikipedia.org/wiki?curid=101750", "title": ".ao", "text": ".ao\n\n.ao je internetová národní doména nejvyššího řádu pro stát nebo území Angola. Je spravována Fakultou inženýrství Univerzity Agostinho Neto.\n\nWeb registru nebyl od roku 2001 modifikován a sestává pouze z jedné stránky v portugalštině a angličtině. Jeden z velmi málo odkazů na stránce odkazuje na dokument Microsoft Word (formát .doc) který je v angličtině a poskytuje pravidla registrace domény ale ty nemusí být vzhledem ke stáří dokumentu aktuální; registrace od subjektů mimo Angolu může být provedena pouze přes subdoménu it.ao . Vyhledávač Google byl první subjekt který používal a používá subdoménu it.ao. Dokument také říká že registrované domény mohou být pouze třetího řádu (přestože vyhledávač Google zobrazuje několik sítí s doménou druhého řádu .ao .\n\n"}
{"id": "101753", "url": "https://cs.wikipedia.org/wiki?curid=101753", "title": ".aq", "text": ".aq\n\n.aq je internetová doména nejvyššího řádu pro území Antarktida. Je rezervována pro organizace které vedou práce na Antarktidě nebo podporují výzkumy na Antarktidu a Jižní ledový oceán. Je spravována institucí Peter Mott of Mott a společníky z Aucklandu na Novém Zélandu.\n\nObvyklé internetové připojení může být provedeno pouze prostřednictvím používání satelitního připojení nebo podobných zařízení.\n\nAustralská vláda používá doménu .aq pro oficiální síť Heardova ostrova a McDonaldovy ostrovy - „heardisland.aq“. Nicméně tyto ostrovy mají vlastní TLD „.hm“. Registr .hm byl převeden na privátní registr a je otevřený pro všeobecné registrace.\n"}
{"id": "101760", "url": "https://cs.wikipedia.org/wiki?curid=101760", "title": "Asertivita", "text": "Asertivita\n\nPojem asertivita označuje schopnost prosazovat jiný názor, stanovisko nebo zájem. Považuje se za důležitou komunikační dovednost. Umožňuje jasně vyjádřit a prosadit naše názory a myšlenky, aniž bychom narušovali práva ostatních. Vyučuje ji mnoho odborníků na vývoj osobnosti, psychoterapeutů a je také obsahem mnoha populárních příruček k vlastnímu zdokonalení.\n\nDo češtiny se slovo asertivita překládá jako \"„sebejisté jednání“\" nebo \"„zdravé sebeprosazování“\", v cizích jazycích nabývá různých významů (v angličtině „\"to assert“\" – tvrdit, prohlašovat, prosazovat se, ve francouzštině „\"assertion“\" – tvrzení, výpověď a v latině „\"as-seró“\" – přiřazovat, osvojovat, tvrdit).\n\nAutorem metody asertivního tréninku je americký psycholog Andrew Salter, který své žáky učil přiměřenému chování a vytrvání u svého názoru nebo požadavku.\n\nJako komunikační styl a strategie se asertivita liší od agrese i pasivity. Pro rozlišení těchto tří konceptů je důležité pochopit, jak se chovají ke stanoviskům svým a cizím.\n\nČlověk, který jedná asertivně, zvládá jasně definovat své požadavky. Nejedná proti právům druhých lidí, umí naslouchat a je schopen přistoupit na kompromis.\n\nPasivní člověk naopak nedokáže jasně formulovat a sdělit své požadavky, chybí mu sebedůvěra a jistota při jednání s druhými, proto se nedokáže dostatečně prosadit. Nedokáže čelit manipulativnímu chování.\n\nNa rozdíl od asertivity, agresivita souvisí s tvrdým prosazováním názoru. Agresivní lidé nerespektují názory ostatních. Při svém vyjednávání často ponižují druhé. Agresivita není chápána jen jako fyzický útok, ale také jako slovní (ironie, sarkasmus, vulgární nebo hlasitý projev).\n\nKaždý, kdo se chce umět správně prosadit, stát si za svým názorem a být odolný vůči manipulaci, by měl znát a zároveň respektovat tzv. asertivní lidská práva. Patří mezi ně tato desítka práv.\nMůžeme využít několika technik.\n\n\nAsertivita se využívá v mnoha oblastech práce s lidmi (klinická psychologie, psychologie práce, manželské a předmanželské poradenství) a mimo to má důležitou roli v pedagogicko-psychologickém poradenství.\n\nU pasivnějších jedinců napomáhá začleňování do kolektivu, dále se využívá při komunikaci učitele s žáky, s rodiči nebo naopak při komunikaci žáka a rodičů s učitelem.\n\n\n\n\n"}
{"id": "101768", "url": "https://cs.wikipedia.org/wiki?curid=101768", "title": "Kaple svaté Barbory", "text": "Kaple svaté Barbory\n\nKaplí zasvěcených svaté Barboře je více:\n\n\n"}
{"id": "101778", "url": "https://cs.wikipedia.org/wiki?curid=101778", "title": "Seznam husitských bitev", "text": "Seznam husitských bitev\n\nSeznam husitských bitev obsahuje výčet vojenských střetnutí, jež se odehrály mezi lety 1419 – 1437, tedy v období, které je pro potřeby tohoto článku vymezeno bitvou u Živohoště a dobytím hradu Sion. Je historickou skutečností, že písemné prameny z první poloviny 15. století se zaobírají samotným průběhem husitských bitev často jen velmi povrchně a jen zřídka se lze dozvědět více věrohodných informací. Nicméně i přes tyto nedostatky zaznamenali středověcí kronikáři dostatečné množství zpráv, které umožnily pozdějším badatelům získat přehled o průběhu značné části vojenských operací i jejich bojových epizodách.\n\n\n"}
{"id": "101779", "url": "https://cs.wikipedia.org/wiki?curid=101779", "title": "Bitva u Malešova", "text": "Bitva u Malešova\n\nBitva u Malešova se odehrála 7. června 1424 v blíže neurčené lokalitě poblíž tvrze Malešov, vzdálené přibližně 6 kilometrů od Kutné Hory. Oddíly východočeského husitského svazu pod velením slepého hejtmana Jana Žižky z Trocnova zde porazily vojsko svatohavelské koalice, jehož přítomnými členy byli zejména příslušníci pražského svazu a vojáci katolického landfrýdu. Pro Žižku bylo vítězství vrcholem jeho vojevůdcovské kariéry, pražanům porážka vynesla další ztenčení jejich mocenské základny. Utrpěné ztráty na lidských životech řadí malešovské střetnutí k nejkrvavějším bitvám celých husitských válek.\n\nV červenci roku 1423 táborský hejtman Jan Žižka ovládl Hradec Králové, který byl součástí městského svazu pražanů. Pro tuto akci využil nepřítomnosti pražského vojska, jež se toho času nacházelo na Moravě. Po jeho urychleném návratu z markrabství se vojáci obou husitských frakcí utkali v bitvě u Strachova dvora (4. srpna), v níž dosáhly triumfu Žižkovy oddíly. Slepý hejtman posléze začal formovat nový vojenský svaz, který se opíral o čtyři města (mimo Hradce Králové také Jaroměř, Dvůr Králové a Čáslav) a nevelké stálé polní vojsko. V polovině října téhož roku zástupci české metropole svolali do Prahy příslušníky umírněné kališnické a katolické šlechty k tzv. svatohavelskému sněmu. Přestože usnesení přijaté na tomto rokování nikoho nejmenuje, je patrné, že bylo namířeno zejména proti Žižkovi. Ten se mezitím dál věnoval boji s vnitřním nepřítelem a počátkem roku 1424 porazil vojsko vedené Půtou z Častolovic a Janem Městeckým z Opočna v bitvě u Skalice. Po 5. březnu odtáhl na Jičínsko a Bydžovsko a počátkem května zorganizoval velkou výpravu na Plzeňsko. 17. května proti němu vyrazili příslušníci i spojenci plzeňského landfrýdu, a přestože slepý hejtman údajně disponoval 500 jezdci, 7000 pěšími a 300 vozy, vyhnul se otevřené bitvě a ustoupil do Žatce. O další Žižkově aktivitě soudobé prameny mlčí. Zmiňují jej až ke konci května, v době, kdy proti němu vytáhla část členů svatohavelské koalice. Jelikož se právě nacházel na levém břehu Labe, ustoupil před silnějším protivníkem do Kostelce, kde byl vzápětí ze tří stran obklíčen, přičemž mu jedinou ústupovou cestu blokovala řeka. Obležení trvalo snad několik dní, než jej ze svízelného postavení přes vodní tok vyprostil pan Hynek Boček z Poděbrad. Žižka před pražany a jejich spojenci ustupoval po pravém břehu Labe, ti jej pak pronásledovali po břehu levém. Avšak netrvalo dlouho a podařilo se jim přemostit na Žižkovu stranu řeky. Jeho náskok byl minimální, a tak se Hynek z Poděbrad pokusil protivníky zdržet vyjednáváním (6. června). Žižka mezitím opět překročil řeku s úmyslem dostat se k Čáslavi a nepatrně se nepříteli vzdálil. Jakmile pražané zjistili, že rokování je pouze zdržovací taktika radikálů, Hynka z Poděbrad zajali a pokračovali ve stíhání. Dalšího dne slepý hejtman pochopil, že Čáslavi se mu bez boje dosáhnout nepodaří. Protivník se přibližoval na dotek, a tak si po poradě s Janem Hvězdou z Vícemilic zvolil vhodné postavení k obraně poblíž tvrze v Malešově.\n\nPodle dochovaných pramenů nelze přesně doložit, kde v okolí Malešova se bitva odehrála, nicméně o jejím průběhu zevrubněji hovoří hned dvě literární práce. Jednou z nich je rukopis M \"Starých letopisů českých\" pocházející z 15. – 16. století, druhou pak starší text \"Historie české\" od italského humanisty Enea Silvia, pozdějšího papeže Pia II. \"Staré letopisy\" líčí bitvu následovně: Zpravodaj dále konstatuje, že v bitvě padlo na 1400 lidí; mezi jinými zde měli zahynout \"rytíř pan Petr Turkovec, který nesl pražskou korouhev, pan Ondřej z Dubé, Žižkův zeť, pan Čeněk, syn pana Vikeře z Myšlína, rytíř pan Hlas z Kamenice a mnoho dalších rytířů\". Tato verze střetnutí však není historiky přijímána zcela jednoznačně. Jednak byla pořízena s velkým časovým odstupem a dále existuje velmi reálná hypotéza, že letopisec byl sice seznámen s událostmi husitských válek, ale jeho detailní zápisy \"jsou nejspíš vybájené, neboť mají příchuť románového výmyslu, který má vítězství slepého vojevůdce zveličit\". Díky těmto skutečnostem se mnohým odborníkům přijatelněji jeví zápis Enea Silvia, který své poznatky získával od přímých účastníků husitských válek: S tímto textem, který dosvědčuje boj v údolí, koresponduje i zápis v tzv. \"Vratislavském rukopisu\": Další relace o bitvě u Malešova pochází kupříkladu z pera autora \"Kroniky velmi pěkné o Janu Žižkovi\" a z \"Kroniky\" katolického vojáka Bartoška z Drahonic. Oba prameny jsou obecně přijímány jako důvěryhodné zdroje informací. \n\nVzhledem k útržkovitým informacím si lze o bitvě u Malešova učinit jen nejasnou představu, nicméně z výše citovaných záznamů je zřejmé, že Žižkovým základním taktickým záměrem bylo eliminovat výhodu, kterou nepřátelům poskytovala početní převaha. K tomuto účelu jako několikrát v předchozích bitvách, využil předností krajiny v níž se nacházel. Aby nepřítel nemohl plně rozvinout bitevní šik, vozovou hradbou patrně přehradil \"vhodné údolí\" v malešovské lokalitě. Posléze pravděpodobně nečekaně odrazil čelo atakující, potažmo pochodující, protivníkovy sestavy, která byla kvůli rychlému postupu a terénu značně roztažená. Vzápětí podnikl zdařilý jezdecký protiútok, do něhož se postupně zapojovala i pěchota. Reálně lze předpokládat, že první prchající vnesli zmatek do zadních řad vojska, kde se začala šířit panika. Vzrůstající tlak orebitů pak pražany a jejich spojence definitivně obrátil na útěk.\n\nV následujících měsících Žižka proměnil taktické vítězství i ve vítězství strategické. Druhého dne ovládl Kutnou Horu, kde vypálil některé domy a popravil několik desítek obyvatel, načež se mu poddala další tři města pražského svazu (Kouřim, Český Brod a Nymburk). Posléze své vojsko obrátil na severovýchod Čech a pravděpodobně se úmyslně vyhýbal větším bojovým akcím, neboť shromažďoval síly, které v první polovině měsíce září přivedl před hradby Prahy, kde se právě nacházel kandidát na českou korunu, kníže Zikmund Korybutovič. Patrně byl rozhodnut s metropolity tvrdě zúčtovat, k další vojenské konfrontaci však nedošlo. Pražané prostřednictvím kněze Jana Rokycany požádali o smír, k jehož stvrzení došlo 14. září. Dohodou se současně zavázali zaplatit jistinu v hodnotě 14 000 kop „drobných“ grošů.\n\n\n"}
{"id": "101780", "url": "https://cs.wikipedia.org/wiki?curid=101780", "title": "Bitva pod Vyšehradem", "text": "Bitva pod Vyšehradem\n\nBitva pod Vyšehradem se odehrála 1. listopadu 1420 v okolí pevnosti Vyšehrad, stojící na pravém břehu Vltavy, jižně od hradeb Nového Města pražského. Vojsko krále Zikmunda Lucemburského se zde pokusilo neúspěšně vyprostit vyšehradskou posádku, kterou od 15. září obléhaly oddíly pražských, orebských, žateckých, lounských a táborských husitů. Přímým důsledkem královy porážky bylo ochlazení jeho vztahů s českou a moravskou šlechtou a kapitulace obránců pevnosti.\n\n1. března 1420 papež Martin V. vyhověl žádosti římskoněmeckého a uherského krále Zikmunda Lucemburského a bulou \"Omnium plasmatoris domini\" vydanou ve Florencii, deklaroval křížovou výpravu proti \"všem viklefistům a husitům\". Dne 17. března byla kruciáta slavnostně vyhlášena ve Vratislavi, kde se právě konal říšský sjezd. Král Zikmund využil přítomnosti říšských knížat, s nimiž sjednal podmínky výpravy, a již koncem dubna jeho armáda překročila hranice Českého království. 3. května před křižáky kapituloval Hradec Králové a vojsko se přesunulo ke Kutné Hoře, kde probíhaly přípravy k tažení na Prahu. Česká metropole se právě nacházela ve svízelné situaci. Husitům se stále nedařilo dobýt Vyšehrad, navíc 7. května pan Čeněk z Vartemberka, nejvyšší purkrabí Pražského hradu, vydal sídlo českých panovníků do rukou zmocněnců krále Zikmunda. Nicméně i přes tyto skutečnosti se po měsíc trvajícím obléhání podařilo Pražanům a husitským obcím z celých Čech město uhájit a král, jenž dal na naléhání českých katolických pánů, 30. července křížovou výpravu rozpustil. Dva dny před tímto datem byl korunován českým králem, načež se přesunul zpět do Kutné Hory.\n\nPřestože hlavní nebezpečí pro českou metropoli pominulo, zůstávali její obyvatelé v sevření dvou královských hradů, které narušovaly zásobování i každodenní život v ulicích. Zanedlouho tedy pražská obec rozhodla o obležení Vyšehradu, jenž byl Praze nejblíž a navíc komplikoval spojení s Táborem. Metropolité si dobře uvědomovali, že na celkové uzavření pevnosti a případné odvrácení útoku ze strany krále Zikmunda nemají dostatek sil, opět proto požádali o pomoc venkovské husity, kteří po rozpadu křížové výpravy postupně odcházeli do svých domovských základen. Obléhání začalo 15. září, a s tím, jak se postupně rozrůstaly řady oblehatelů, byl Vyšehrad neprodyšně obklíčen ze všech stran. Jako první, 4. října, dorazili k Praze orebité v čele s Hynkem Krušinou z Lichtenburka, jenž byl záhy po svém příchodu zvolen vrchním velitelem všech přítomných husitských vojsk. Krátce po hradeckých se k oblehatelům připojili husité z Žatce a Loun a kolem 15. října se svou pomocí přispěli i táborité pod velením Mikuláše z Husi. Hlavní ležení husité rozložili na pankrácké pláni, kde královským blokovali zásobování po Benešovské silnici.\n\nV prvních týdnech král Zikmund situaci u Vyšehradu podcenil, neboť se spoléhal na jeho velitele Jana Šemberu z Boskovic a silnou posádku. Své vojsko vyvedl z Kutné Hory teprve počátkem října, přičemž se neúspěšně pokusil dobýt oslabený Žatec. Posléze zamířil k Litoměřicím, kde jej očekávali vyšehradští poslové, kteří ho informovali o svízelném postavení uvnitř hradu. Posádka trpěla nedostatkem vody i potravin a z nouze konzumovala koně. Král obratem začal shromažďovat své spojence z řad české a moravské šlechty a z Berouna se pokusil dopravit proviant do pevnosti po vodě. Husité však jeho záměr odhalili a řeku přehradili okovanými kůly a řetězy. 28. října pak král Beroun opustil a vyrazil přes Pražský hrad, směrem na Mělník, Nymburk, Čáslav a Kutnou Horu zpět k Praze. Po cestě verboval další ozbrojence, kterých se podle \"Husitské kroniky\" pod jeho korouhvemi, i s pozdějšími posilami z Moravy, shromáždilo na 16 – 20 000. Téhož dne vyhladovělá vyšehradská posádka uzavřela s husity smlouvu, kterou se zavázala 1. listopadu v osm hodin ráno složit zbraně, pokud král Zikmund do 31. října nedopraví do hradu nejméně dvacet až třicet měřic spíže. Boj směli obránci začít jen v případě, že by jim král dorazili na pomoc včas, později však nikoli. 31. října královské vojsko dorazilo k Novému hradu u Kunratic, kde očekávalo moravský kontingent. Není jednoznačné, zda měl král Zikmund zprávy o podmínkách smlouvy mezi husity a posádkou, svou příležitost však promarnil, neboť k Vyšehradu vyrazil teprve druhého dne po osmé hodině ranní. Mimo to, že se král spoléhal na výpad Vyšehradských, odeslal přes noc zprávu do Pražského hradu, aby posádka, kvůli odpoutání pozornosti, napadla malostranskou mosteckou věž nebo dům saského vévody. Jeden z poslů však padl oblehatelům do rukou a díky této náhodě byli husité schopni včas přeorganizovat postavení oddílů pro nadcházející střetnutí.\n\nNejpodrobnější a nejautentičtější pramen, který vypovídá o událostech z 1. listopadu 1420, pochází z pera literáta, mistra artistické fakulty pražské university a přímého účastníka husitských válek, Vavřince z Březové. Líčení jeho \"Husitské kroniky\" je základem pro studium střetnutí a opírají se o něj veškeré odborné práce starších i moderních historiků. Další obsáhlý popis bitvy lze nalézt rukopisech \"Starých letopisů českých\", jež pocházejí od rozličných autorů z různých časových období, které do jednoho uceleného díla jako první soustředil historik František Palacký. Tento pramen však přináší jen málo dalších podrobností, navíc jde o opis a převyprávění \"Husitské kroniky\". Cenné doplňky obsahuje pouze rukopis R. Italský humanista Enea Silvio Piccolomini, pozdější papež Pius II., jenž měl své postřehy od přímých účastníků husitských válek, ve svém díle \"Historie česká\" popisuje události u Vyšehradu víceméně shodně jako čeští kronikáři. Sám se ale domnívá, že král Zikmund nebyl o úmluvě mezi posádkou a husity informován.\n\nPodle výpovědi středověkých kronikářů lze usuzovat, že král Zikmund dorazil před Vyšehrad po třetí hodině odpolední a zaujal postavení proti kostelíku svatého Pankráce. Sám se vypravil na blízké návrší, odkud se snažil máváním mečem přimět k výpadu hradní posádku, jejíž velitel však na výzvu nereagoval, neboť byl rozhodnut dodržet dané slovo. Za těchto okolností se zdál útok proti pevným obranným pozicím husitů příliš riskantní, nicméně král byl odhodlán bitvu zahájit stůj co stůj. Někteří z pánů, v čele s moravským zemským hejtmanem Jindřichem z Plumova, se jej od tohoto podniku pokoušeli odradit, dočkali se však pouze nařčení ze zbabělosti. Uražená pýcha je přinutila ihned králi dokázat svou loajalitu a žádali, aby jim vydal další pokyny. Lucemburský panovník se rozhodl vést útok dvěma směry. Čechům a Moravanům vydal povel napadnout nepřítele na levém křídle, kde museli skrze obtížný terén v úseku mezi mokřinami a rybníčky ve svahu od Podolí postupovat pěšmo. Němečtí žoldnéři a uherské jednotky měly vést zteč čelně k pankráckému kostelu.\n\nKrátce po zahájení útoku narazily zahraniční jednotky na tvrdou obranu a pocítily účinky střelby z ručních zbraní i děl. Posléze se dostaly k příkopům před hrazením, kde se rozpoutal prudký boj. Na levém křídle bylo opevnění patrně méně chráněno než u benešovské silnice a lze se domnívat, že právě zde se po namáhavém výstupu podařil českým a moravským oddílům otevřít průlom. Husité rychle ustoupili až ke zdi kostelíka, kde již stačil vrchní hejtman Hynek Krušina z Lichtenburka přesunout posily orebských bojovníků. Z několika stran vedený soustředěný nápor čerstvých sil, povzbuzených ráznou hejtmanovou řečí, obrátil tvrdě dotírající domácí i zahraniční oddíly na ústup. Podle svědectví Eberharda Windeckeho, dvorního životopisce a kronikáře krále Zikmunda, se jako první dalo na ústup 1500 jezdců vedených kutnohorským mincmistrem Mikšem Divůčkem z Jenmiště. Husité neváhali a vyrazili za prchajícími, rozhodnuti nebrat zajatce. Zanedlouho zůstaly v okolních rybníčcích, na vinohradech i polích ležet desítky těl urozených mužů, žoldnéřů i prostých vojáků. Pouze kališnickým pánům se podařilo uchránit několik katolických šlechticů od podobného osudu.\n\nVe chvíli, kdy král Zikmund zpozoroval, že celá jeho armáda se dává na ústup, nechal připravit vozy, naložil na ně raněné a chvatně odjel směrem k Českému Brodu. Zde údajně pochoval jednoho urozeného Uhra a vrátil se do Kutné Hory. Posléze nechal sebe i svou ženu ozdobit zelenými věnci, čímž se snažil přesvědčit své okolí, že bitva se stala jeho triumfem. Eberhard Windecke dokládá, že krátce po ústupu z bojiště došlo mezi králem a domácími šlechtici k vyostřenému výstupu, který gradoval až do té míry, že Češi na svého panovníka zaútočili a od újmy na zdraví jej zachránil pouze zásah Uhrů. Události 1. listopadu se tak staly hlavním bodem vnitropolitického zlomu, jehož příčinou byl rozpad královské strany v Čechách. Mnozí z domácích pánů se cítili královým jednáním uraženi a otevřeně přecházeli na stranu husitů, případně zachovávali neutrální postoj. Mezi nejvýznamnější z těchto šlechticů patřili Moravané Jan Bítovský z Lichtenburka, Hašek z Valdštejna a patrně i Jan Tovačovský z Cimburka. Z Čechů se k husitům zanedlouho přidružil Hynek Boček z Poděbrad, který vypověděl králi službu poté, co začal vypalovat vesnice a městečka poděbradských i jiných českých pánů.\n\nKrátce po bitvě vydala vyšehradská posádka pevnost husitům. Část jejích členů se nechala najmout do služeb Pražanů, zbytek byl pro své čestné jednání doprovozen až do Kouřimi. Posléze pražský lid vpadl do vyšehradských kostelů a zničil veškeré jejich zařízení; druhého dne pak byla zbořena i část hradeb. 3. listopadu pražská obec zorganizovala na bojišti procesí, jímž vzdala díky Bohu za dosažený úspěch. V rámci tohoto děkovného aktu bylo několik statečných bojovníků pasováno na rytíře. Teprve třetího dne po střetnutí byli pohřbeni mrtví královští vojáci, kteří leželi na příkaz kněží nazí na polích a vinicích ve vyšehradském okolí. Podle svědectví Vavřince z Březové husité ztratili třicet mužů, z nichž je jmenován Ješek, syn Ješka zlatníka, na královské straně jich padlo na čtyři sta, z toho na dvacet pět korouhevních pánů. Mezi Čechy to byli Petr Konopišťský ze Šternberka, Jindřich Lefl z Lažan a Bechyně, Mikuláš Zajíc z Házmburka, Beneš z Třemšína, Racek Švihovský z Ryžmberka u Kdyně, Jan Sekretář z Kostelce, Václav z Klučova, Albrecht z Chotěnova, Markvart z Michalovic a Aleš Krk ze Soběšína nad Sázavou, z Moravy pak Jindřich z Kravař a Plumlova, Jaroslav ze Šternberka a Veselí, Vilém Zajíc z Valdeka na Židlochovicích, Jiří z Lichtenburka a z Bítova, Vok z Holštejna, Hynek z Malenovic a Dobeš z Boskovic. Z cizinců je připomínán ruský kníže Jiří ze Smolenska, Polák Ondřej Balický a Slezan Jindřich Stoš. Vavřinec z Březové k těmto padlým přičítá ještě minimálně stovku těžce raněných, kteří zemřeli při ústupu z bojiště nebo v Českém Brodě.\n\nSouběžně s bojem u Vyšehradu se pokusila o výpad posádka z Pražského hradu. Její útok na dům saského vévody se však nezdařil, proto královští žoldnéři zapálili jen několik malostranských domů a stáhli se zpět na Hradčany.\n\n\n"}
{"id": "101787", "url": "https://cs.wikipedia.org/wiki?curid=101787", "title": "Svatá země", "text": "Svatá země\n\nSvatá země (latinsky Terra Sancta) je jedním z expresivních názvů Izraele, jakožto země, do níž vstoupili Židé po čtyřicetiletém putování pouští. Oblast má velký náboženský význam pro tři světová monoteistická náboženství (judaismus, křesťanství a islám), jelikož v této oblasti se odehrály události, které jsou posvátné pro všechna tato náboženství.\n\nV židovské tradici hraje velkou roli také další název – Země zaslíbená. Ta byla podle biblické tradice darována Bohem potomkům starozákonního patriarchy Abraháma.\n\nPo desáté egyptské ráně byli Židé zázračně osvobozeni z faraonova područí. Hospodin Izraelce vedl do země zaslíbené. V době kdy Mojžíš vystoupil na horu Sinaj, kde dostal od Boha desatero přikázání udělali Izraelité zlaté tele a dopustili se tak modlářství. Do země zaslíbené dovedl Izraelity Mojžíšův nástupce Jozue.. Vstup do země zaslíbené nastal překročením řeky Jordán. Výměr Svaté země je dle Joz 1,4 od pustiny Libanonu k veliké řece Eufratu, celá země Héitů k velikému moři k západu slunce.\n\n"}
{"id": "101788", "url": "https://cs.wikipedia.org/wiki?curid=101788", "title": "Broken (film)", "text": "Broken (film)\n\nFilm Broken je zhruba dvacetiminutové video vytvořené americkou kapelou Nine Inch Nails jako propagaci ke svému albu Broken, které vyšlo v roce 1992. Jedná se o video složené z tehdejších klipů NIN (které až na výjimky nikdy nebyly pouštěny na veřejnost) a prostřihů z podivné místnosti sadistického vraha. Video natočili Trent Reznor a Peter Christopherson. Šířilo se pouze pomocí několika VHS mezi přáteli a na širokou veřejnost se dostala až po masovém nástupu internetu.\n\nFilm Broken poskytuje videa všech písní z alba Broken (tedy Wish, Gave Up, Pinion a Help Me I'm In Hell a Happines In Slavery), kromě písně Last a dvou „tajných“ písní Physical a Suck, které se objevily pouze na určitých verzích vydání. Podivný a útrpný příběh ukazuje mladého muže, vybraného bezejmenným násilníkem. Jeho oběť je poté brutálně zmučena, opálena a rozřezána. Právě mezi těmito scénami se objevují Nine Inch Nails se svými klipy. \n\nTento násilník je poté na konci filmu v roli oběšence houpajícího se na laně.\nVe filmu Broken také vystupuje jedna známější osobnost. Policistu, který dům mučitele zpětné prohledává, si zahrál [Robert Patrick (herec)|Robert Patrick]], známý zejména z role T-1000 ve filmu - bratr ex-kytaristy Nine Inch Nails jménem Richard Patrick.\n\nFilm nikdy nedostal status oficiálního a komerčního videa, přesto, a nebo právě proto, si vybudoval velmi silnou základní podporu a podepsal se tučným písmem v dějinách alternativní kultury. Trent Reznor na oficiálních stránkách Nine Inch Nails uvedl, že Broken (film) poprvé oficiálně zveřejní na snad již brzy vycházejícím DvD Closure (vydáno v roce 1997 jako VHS).\n\nExistuje mnoho kopií původních VHS. Většinou nagrabované do formátů mpg nebo avi a jsou distribuovány po celosvětové síti Internet. Obvykle však nemají zrovna valnou kvalitu obrazu, ani zvuku. Ke konci roku 2005 se však objevila dvougigabajtová DVD verze šířící se po torrentových vyhledávačích.\nVydavatel tohoto DVD zremasteroval několik starších kopií, které vzájemně pospojoval a vytvořil tak vynikající obraz i zvuk.\n\n"}
{"id": "101794", "url": "https://cs.wikipedia.org/wiki?curid=101794", "title": ".ar", "text": ".ar\n\n.ar je internetová národní doména nejvyššího řádu pro stát nebo území Argentina. Je spravována organizací NIC Argentina. Registrování domény .AR přímo, není povoleno, pouze 8 domén II, řád níže je otevřeno všem, ačkoli lokální přítomnost v Argentině je vyžadována.\n\nJe zde 8 domén II. řádu:\n\nV listopadu 2008 bylo povoleno použití speciálních znaků ve jménech domén, včetně ñ, ç, á, é, í ó, ú, ä, ë, ï, ö, a ü. \n\n"}
{"id": "101795", "url": "https://cs.wikipedia.org/wiki?curid=101795", "title": ".as", "text": ".as\n\n.as je internetová národní doména nejvyššího řádu pro území Americká Samoa. Je spravována organizací AS Domain Registry. Doménu může registrovat osoba jakékoliv národnosti.\n\nDoménu může registrovat kdokoliv – mnoho domén .as je registrovaných a používaných lidmi nebo společnostmi které nemají žádnou spojitost s Americkou Samoou (jako příklad, lidé a organizace související se španělským regionem Asturie). „As“ nebo „A/S“ je také pro některé země (Česko, Norsko, Dánsko a Estonsko) zkratka pro akciovou společnost. Také některé autonomní systémy nebo sítě které poskytují informace o autonomních systémech nebo BGP (jako bgp4.as) užívají tuto doménou.Občas je také používána jakožto doménový hack, protože přípona „-s“ v některých jazycích jako je angličtina nebo španělština znamená množné číslo. Jako příklad lze uvést třeba brazilský web \"escol.as\" což znamená „školy“. Český rozhlas pak používá zkracovač URL \"rozhl.as\".\n\n"}
{"id": "101796", "url": "https://cs.wikipedia.org/wiki?curid=101796", "title": ".be", "text": ".be\n\n.be je internetová národní doména nejvyššího řádu pro Belgii.\n\n"}
{"id": "101797", "url": "https://cs.wikipedia.org/wiki?curid=101797", "title": "Futuretro", "text": "Futuretro\n\nFuturetro je třetí studiové album skupiny Tata Bojs vydané v roce 2000. Je to první album natočené u velké nahrávací společnosti. Míchá v sobě několik žánrů a inspirací od Bedřicha Smetany, až po drum and bass. Tata Bojs byli do té doby poměrně neznámá česká kapela, ale po vydání tohoto kvalitního alba se rychle dostali do širšího povědomí. Z Futuretra vyšly tři singly – Ramínka, Maličká a Duševní. Během turné skupiny k této desce byla hlediště většinou vyprodána.\n\nV listopadu 2017 vyšlo album v reedici na LP.\n\nDeska, a s ní i skupina, získala na konci roku mnoho ocenění. Ve výročních oceněních Volby rocku časopisu Rock & Pop získali čtyři ocenění (album, skladba, skupina a klip roku). Futuretro bylo jako album roku označeno i časopisem Rolling Stone. Na cenách Akademie populární hudby byli nominováni ve dvou kategoriích (album a objev roku), ale ani v jedné cenu nezískali, když ocenění objev roku získal Martin Maxa.\n\n"}
{"id": "101799", "url": "https://cs.wikipedia.org/wiki?curid=101799", "title": ".bf", "text": ".bf\n\n.bf je internetová národní doména nejvyššího řádu pro stát nebo území Burkina Faso.\n"}
{"id": "101800", "url": "https://cs.wikipedia.org/wiki?curid=101800", "title": ".bg", "text": ".bg\n\n.bg je internetová národní doména nejvyššího řádu pro Bulharsko. Je spravovaná Register.bg.\nNa tuto doménu se mohou registrovat pouze firmy a společnosti sídlící v Bulharsku nebo mezinárodní společnosti pro svou obchodní prezentaci v zemi. Adresy registruje Bulharský patentový úřad.\n\nKvůli ceně domény .bg je mnoho bulharských stránek registrováno pod doménami .com, .org nebo .net.\n\n.бг je navrženou doménou Bulharska v cyrilici.\n\n"}
{"id": "101802", "url": "https://cs.wikipedia.org/wiki?curid=101802", "title": ".bh", "text": ".bh\n\n.bh je internetová národní doména nejvyššího řádu pro stát nebo území Bahrajn.\n"}
{"id": "101803", "url": "https://cs.wikipedia.org/wiki?curid=101803", "title": ".bj", "text": ".bj\n\n.bj je internetová národní doména nejvyššího řádu pro stát nebo území Benin.\n"}
{"id": "101805", "url": "https://cs.wikipedia.org/wiki?curid=101805", "title": ".bm", "text": ".bm\n\n.bm je internetová národní doména nejvyššího řádu pro stát nebo území Bermudy.\n"}
{"id": "101806", "url": "https://cs.wikipedia.org/wiki?curid=101806", "title": ".bn", "text": ".bn\n\n.bn je internetová národní doména nejvyššího řádu pro stát nebo území Sultanát Brunej.\n"}
{"id": "101809", "url": "https://cs.wikipedia.org/wiki?curid=101809", "title": ".bo", "text": ".bo\n\n.bo je internetová národní doména nejvyššího řádu pro stát nebo území Bolívie.\n"}
{"id": "101813", "url": "https://cs.wikipedia.org/wiki?curid=101813", "title": "Seznam zimbabwských spisovatelů", "text": "Seznam zimbabwských spisovatelů\n\n\n\n\n\n\n\n\n\n\n\n\n\n\n\n\n"}
{"id": "101815", "url": "https://cs.wikipedia.org/wiki?curid=101815", "title": "D8", "text": "D8\n\nSpojení písmene D a číslice 8 může mít různé významy:\n\nV dopravě:\nV technice:\n"}
{"id": "101819", "url": "https://cs.wikipedia.org/wiki?curid=101819", "title": "Motorová nafta", "text": "Motorová nafta\n\nMotorová nafta (zjednodušeně pouze nafta, hovorově též diesel) je směs kapalných uhlovodíků. Získává se destilací a rafinací z ropy, obvykle při teplotách 150–370 °C. Kvalita motorové nafty se udává cetanovým číslem, které vyjadřuje její vznětovou charakteristiku.\n\nMotorová nafta slouží (mimo jiné) jako palivo pro vznětové motory. O aditivaci motorové nafty pojednává článek \"Aditiva do paliv\".\n\nPozor si musejí dávat řidiči především v zimě. Nafta může na rozdíl od benzínu zatuhnout. Benzín obsahuje uhlovodíky aromatického charakteru a rozvětvené uhlovodíky, které mají velmi vysoká oktanová čísla a současně mají i velmi dobré nízkoteplotní vlastnosti, takže u benzínu zamrzání nehrozí. U motorové nafty je to naopak, protože aby byla kvalitní, tak musí obsahovat právě delší řetězce nerozvětvených uhlovodíků, mezi které patří parafinické uhlovodíky, které trpí tím problémem, že při nízkých teplotách vytvářejí krystaly, a tím tak způsobují \"zamrzávání\" – ve většině vratný proces parafinace nafty.\n\nV letním období stačí vyrábět naftu, která může mít horší nízkoteplotní vlastnosti. V období od poloviny listopadu až do konce února je pak vyráběna klasická zimní motorová nafta, která musí splňovat daná kritéria, aby se nevytěsňovaly už dříve zmíněné parafinické látky. Pokud tedy prodejce nakoupí ve správný okamžik správnou naftu, rafinérie jsou na to připraveny už s předstihem, tak by k žádnému problému nemělo dojít.\n\nProvozovatel čerpací stanice by měl před zimním obdobím nádrž dobře odkalit. To samé se týká i motoristy, aby neměl vodu v nádrži. Na zimu se může připravit tím, že si na čerpacích stanicích koupí určité chemické prostředky, které se přidávají do paliva, a které způsobí, že se voda v palivu lépe rozpustí, a tak nezpůsobuje problémy ve formě ledových krystalků. Ledové krystalky totiž mohou, stejně jako parafín, ucpat palivový filtr a auto se nerozjede. V případě ledu pomůže filtr ohřát, u parafínu to 100% úspěch znamenat nemusí a filtr je lépe vyměnit.\n\nPředepsanou kvalitu motorové nafty určuje norma ČSN EN 590. Ta udává mj. destilační křivku, bod vzplanutí, obsah síry (aktuálně od 1.1.2009 do 10 ppm), povinný obsah bio složky FAME / MEŘO (aktuálně na základě 98/70/EG do 7%), vody, nečistot a cetanové číslo (aktuálně min. 51). Armádní označení NATO F-54, S50 s do 50 ppm síry a do 5% FAME. Americký ekvivalent norma ASTM D975 – ULSD (Ultra Low Sulphur Diesel) povoluje obsah FAME také do 5%. Ve světě je možné se setkat pro ULSD s označením City Diesel = palivo se sníženým obsahem síry, aromatických uhlovodíků a zvláštní technologií rafinace, popř. chemickými přísadami, které v konečném důsledku mají přinést nižší emise motoru pro zlepšení ovzduší zvláště ve městech.\n\nSměsná motorová nafta (řidčeji SMN, SMN 30 nebo Eko diesel) je motorové palivo, které je vyráběno z klasické fosilní motorové nafty (69 %) a biosložky MEŘO (31 %) dle normy ČSN 656508. SMN je volně mísitelná se standardní motorovou naftou. Díky daňovému zvýhodnění, které souvisí s celoevropskou podporou paliv z obnovitelných zdrojů, je SMN o cca 2,50–3,00 Kč/l levnější než klasická motorová nafta.\n\nMísitelnost se standardní motorovou naftou.\nSMN je volně mísitelná se standardní motorovou naftou, tudíž při tankování není nutné brát ohled na to, zdali je v nádrži motorová nafta či nafta s příměsí biosložky. Pozor, někteří výrobci motorů klasifikují použití biopaliva jako porušení záručních podmínek.\n\nPřechod na provoz s SMN\nSMN má čisticí vlastnosti v palivové soustavě i ve vlastním motoru. V praxi to znamená, že rozpouští usazeniny vzniklé provozem na standardní motorovou naftu. To je ve výsledku pozitivní jev, nicméně je nutné věnovat větší pozornost stavu palivového filtru, kde se tyto nečistoty usazují a dále olejovému filtru, neboť při rozpouštění úsad v motoru část takto uvolněných úsad kontaminuje motorový olej a část úsad se vypustí ve výfukových plynech. Proto se doporučuje důslednější kontrola v obou systémech.\n\nPožadavky na skladování\nSMN obsahuje biosložku, která je hygroskopická. Pokud dojde v průběhu nevhodného nebo dlouhodobého (více než 3 měsíce) skladování k zvýšení obsahu vody, může dojít k znehodnocení paliva.\n\nProvozní testování SMN\nSměsná motorová nafta (výrobce: PARAMO, a.s) byla dlouhodobě testována. Výsledky dlouhodobého provozního ověření je možné získat na webu České asociace petrolejářského průmyslu a obchodu (http://www.cappo.cz/ftp/05_prezentace_preol_sgs_agrotec.pdf) .\n\nDělení směsné motorové nafty podle použitelnosti v závislosti na klimatických podmínkách a její distribuce:\n\nČeská republika má jako člen EU povinnost skladovat zásoby energetických surovin na 90 dní. Skladování je řízeno centrálně prostřednictvím úřadu Správa státních hmotných rezerv (SSHR). Pro skladování se využívá služeb několik společností, většina státních rezerv je skladována společností ČEPRO. \n\n\n"}
{"id": "101836", "url": "https://cs.wikipedia.org/wiki?curid=101836", "title": "Classless Inter-Domain Routing", "text": "Classless Inter-Domain Routing\n\nClassless Inter-Domain Routing (CIDR, tj. „beztřídní směrování“) je v počítačových sítích metoda směrování, která v roce 1993 umožnila v IPv4 používat jemnější dělení větších sítí na podsítě tím, že maska sítě byla určena počtem bitů a nikoliv příslušností IP adresy ke třídě IP adres. CIDR byl zaveden IETF a jeho cílem bylo zpomalit vyčerpání IPv4 adres a též omezit růst směrovacích tabulek na směrovačích v Internetu.\n\nPřed zavedením CIDR byla délka masky sítě (8, 16 nebo 24 bitů) určena podle příslušnosti IP adresy ke třídě IP adres (A, B, nebo C), takže maska byla dána použitou IP adresou (resp. veřejnou adresou přidělenou od IANA). Zavedením CIDR bylo možné určit masku na hranici jednotlivých bitů IP adresy, místo po výše zmíněných osmicích bitů (resp. po jednotlivých bajtech).\n\nCIDR zavedlo též speciální zápis masky pomocí lomítka a počtu bitů masky sítě, například 192.168.2.0/24 (pro IPv4) a tento způsob je používán i pro později zavedené IPv6, například 2001:db8::/32.\n\nPřed zavedením CIDR byly adresy rozděleny do tříd a koncovým sítím připojeným k Internetu se v závislosti na jejich velikosti přidělovala adresa sítě třídy A, B nebo C. To způsobovalo dva problémy, jejichž závažnost postupně narůstala:\n\n\nJako částečné zmírnění těchto problémů byl vyvinut a v roce 1993 zaveden CIDR. Jeho definici najdete v , , a .\n\nCIDR přinesl do adresace dva nové principy řešící výše popsané problémy:\n\n\nTřídy adres byly zrušeny. Podle CIDR může mít adresa sítě libovolnou délku, není omezena jen na 8, 16 či 24 bitů jako dříve. Zapisuje se v podobě prefixu ve tvaru \"adresa/délka\". Délka přidělené adresy se stanoví podle skutečných a předpokládaných potřeb připojované sítě, pravidla pro její hodnotu jsou podstatně přísnější než dříve.\n\nAby se zpomalil růst velikosti směrovacích tabulek, jsou adresy přidělovány hierarchicky. To znamená, že poskytovatel Internetu dostane k dispozici určitý prefix, jehož části (delší prefixy začínající tímto společným prefixem) pak přiděluje svým zákazníkům. Díky tomu lze při směrování kdekoli mimo síť daného poskytovatele vystačit s jediným záznamem obsahujícím společný poskytovatelův prefix. Do globálních směrovacích tabulek tedy celá poskytovatelova síť, která může obsahovat mnoho připojených zákazníků, přispěje jediným prefixem. Až když IP datagram dorazí do poskytovatelovy sítě, začne se při směrování hledět na podprefixy a začne se rozlišovat, do které její části má být doručen.\n\nReorganizován byl i proces přidělování IP adres. Od zavedení CIDR přidělují IP adresy tak zvaní lokální registrátoři (\"LIR, Local Internet Registry\"), kteří garantují dodržování stanovené procedury a pravidel, včetně agregace adres a přidělování prefixů odpovídající délky. Roli LIR mají (vůči koncovým uživatelům Internetu) typicky poskytovatelé Internetu.\n\nLokálním registrátorům přidělují adresní prefixy do jejich správy regionální registrátoři (\"RIR, Regional Internet Registry\"), kteří koordinují správu adres v přidělené oblasti. RIR zároveň stanovují pravidla a adresní politiky pro danou oblast. Vycházejí přitom z názorů svých členů, kterými jsou lokální registrátoři. V současnosti je Internet rozdělen mezi pět regionálních registrátorů:\n\n\nRegionálním registrátorům pak přiděluje bloky adres do správy centrální ICANN.\n"}
{"id": "101838", "url": "https://cs.wikipedia.org/wiki?curid=101838", "title": "Šedý klín", "text": "Šedý klín\n\nŠedý klín je optický šedý filtr užívaný ve fyzice, jehož optická hustota se mění podle jisté čáry v rovině (obvykle přímka či kružnice) a to buď stupňovitě nebo plynule. Termín „šedý filtr“ neoznačuje konkrétní barvu filtru, ale absorpci tohoto zpravidla skleněného či fóliového filtru nezávislou na vlnové délce. Používá se ke zmenšování intenzity optického záření.\n\nVe fotografii se filtry s šedým klínem používají pro dosažení rovnoměrné expozice na ploše snímku, nejčastěji při fotografování krajin; zabrání se tím přeexponování oblohy resp. podexponování spodní části snímku.\n\nŠedý klín se také používá v senzitometrii a denzitometrii jak transparentní, tak na odrazné, např. papírové podložce. Nasnímaný šedý klín pomáhá určit správnou expozici a tonalitu snímku, nebo kinematografického filmu.\n"}
{"id": "101845", "url": "https://cs.wikipedia.org/wiki?curid=101845", "title": "Marie Rút Křížková", "text": "Marie Rút Křížková\n\nMarie Rút Křížková (* 15. června 1936 Miličín) je česká literární historička, pedagožka a redaktorka. Působila jako mluvčí Charty 77. Zásadní měrou se zasloužila o vydání díla básníka Jiřího Ortena.\n\nV mládí žila v Liberci, od roku 1972 žije v Praze.\n\nV roce 1968 absolvovala dálkově FF UK, obor čeština – pedagogika, specializace literární historie (doktorát až v roce 1991). V šedesátých letech působila jako učitelka, za normalizace pracovala jako lesní dělnice a třídička pošty. Signatářkou Charty 77 se stala 13. ledna 1977, jako mluvčí působila od 2. února 1983 do 7. ledna 1984.\n\nProfesně se věnuje zejména ediční přípravě a vydávání spisů Jiřího Ortena a české literární tvorbě v terezínském ghettu. Spolupracuje s pražským divadlem Miriam.\n\nV rámci festivalu Ortenova Kutná Hora a stejnojmenné literární soutěže pro mladé básníky (v současnosti je předsedkyní poroty) založila a řídí edici První knížky, která každý rok představuje jeden básnický debut nadějného mladého autora.\n\nJe matkou herečky a moderátorky Ester Janečkové, kterou má jako nemanželské dítě s Ortenovým starším bratrem Otou Ornestem. Její další dvě dcery jsou Svatava a Dagmar.\n\nVýpis z jejího životopisu (Archiv Bezpečnostních Složek) uvádí : \"Politicky jsem nikdy nepracovala. Teprve v září 1968 jsem vstoupila do KSČ, v roce 1970 jsem byla vyloučena\".\n\n\nV roce 2015 jí byla udělena Cena Václava Bendy.\n"}
{"id": "101856", "url": "https://cs.wikipedia.org/wiki?curid=101856", "title": "Grand Prix du disque (Charles Cros)", "text": "Grand Prix du disque (Charles Cros)\n\nGrand Prix du Disque de l’Académie Charles Cros je hudební ocenění, které každoročně od roku 1948 uděluje francouzská Akademie Charles Cros za vynikající nahrávky hudebních skladeb jak po stránce umělecké, tak technické. Světový význam má především na poli vážné hudby, ocenění se však udělují též oblasti produkce jazzové a populární. Specialitou je ocenění v typicky francouzském žánru, kterým je šanson.\n\nL’Académie Charles Cros je společnost, založená v roce 1947 skupinou muzikologů, hudebních kritiků a nahrávacích specialistů. Asociace přijala název podle francouzské básníka a vynálezce v oblasti nahrávací techniky Charlese Crose (1842–1888), přítele významných „prokletých básníků“ Arthura Rimbauda a Paula Verlaina. Cílem akademie bylo soustředit kolektiv kompetentních odborníků jak z umělecké, tak technické oblasti, schopných svým oceněním vyzdvihnout výjimečné nahrávky a dodat jim tím zaslouženého věhlasu.\n\nV oblasti vážné hudby se díky vysoké úrovni práce akademie stala Grand Prix du Disque de l’Académie Charles Cros prakticky nejprestižnější cenou tohoto typu. Česká produkce patří v tomto směru k velmi úspěšným. Oceněna byla řada souborů jak orchestrální, komorní či sborové hudby.\n\nNejúspěšnějšími v tomto směru jsou Česká filharmonie, která získala ve své historii deset těchto ocenění (prvním byla v roce 1959 nahrávka Dvořákova Rekviem b-moll, op. 89 pod taktovkou Karla Ančerla). Následují houslista Josef Suk (šest) a několikanásobným nositelem ocenění je též Pražský komorní orchestr (čtyři).\nDalšími držiteli ceny jsou např. Ars rediviva a Stamicovo kvarteto (dvě), soubor Komorní harmonie, Kocianovo kvarteto, komorní orchestr Musici di Praga, ats. Zatím poslední (leden 2006) je Grand Prix pro vydavatelství Supraphon za komplet 42 disků Ančerlových nahrávek s Českou filharmonií, nazvaný \"Karel Ančerl Gold Edition\".\n"}
{"id": "101859", "url": "https://cs.wikipedia.org/wiki?curid=101859", "title": "Džer", "text": "Džer\n\nDžer, dle Manehta Athótis byl egyptským faraonem 1. dynastie. Vládl přibližně v letech 2999/2949–2952/2902 př. n. l. Je to první faraon, u nějž známe zlaté jméno (Zlatý Hor).\n\nDžer (Itit) na trůn nastoupil po Hor-Ahaovi. Zachovala se spousta nápisů, které nám zdělují informace o jeho vládě. S největší pravděpodobností upevnil zemi a zkonsolidoval zde poměry. S velkou pravděpodobností vedl úspěšnou válku na západě proti Libyjcům, na jihu, kde bojoval s Núbijci, pronikl až k druhému nilskému kataraktu. V době jeho vlády velmi prosperovala ekonomika, rozvíjela se umělecká výroba, zvláště pak klenotnictví a kovotepectví. Po jeho smrti se zřejmě na čas stala vládkyní Egypta jeho manželka Merjetneit, první vládkyně země v celé historii Egypta.\n\nJako většina panovníků 1. dynastie si i Džer nechal postavit dvě hrobky. Jednu hrobku si nechal postavit v Abydu. Její nadzemní část měřila zhruba 22x20 metrů. Kolem hrobky bylo objeveno 338 hrobů po všech čtyřech stranách, tyto hroby byly určeny ro královo služebnictvo a otroky. Není však jasné, zda byli pohřbeni současně s králem či zde byli pohřbeni poté, co zemřeli přirozenou smrtí. Druhá Džerova hrobka se nachází v Sakkáře. Rozměry její nadzemní části byly přibližně 41,3x15,5 metru. V nadzemní části měla dvacet devět místností, v podzemní šest místností a pohřební komoru. Hrobka v Sakkáře byla s velkou pravděpodobností hrobkou skutečnou, tudíž ta v Abydu byla jen symbolickou. Mumie však nebyla nalezena ani v jedné z nich.\n"}
{"id": "101877", "url": "https://cs.wikipedia.org/wiki?curid=101877", "title": "Miloš Šolle", "text": "Miloš Šolle\n\nMiloš Šolle (11. prosince 1916 Praha – 14. listopadu 2004 Praha) byl český archeolog specializující se na dějiny raného středověku a problematiku počátků české státnosti.\n\nVřelý vztah Miloše Šolleho k historii se datuje od jeho studií na Arcibiskupském gymnáziu v Praze, kde si pod vlivem profesora řečtiny Jaroslava Ovečky oblíbil řeckou kulturu, filosofii a umění. V roce 1936 nastoupil studium klasické archeologie a prehistorie na FF UK v Praze. Zde studoval klasickou archeologii u prof. Čadíka a prof. Vackové a křesťanskou archeologii a prof. Cibulky. Prehistorickou archeologii studoval u profesorů Schránila, Eisnera a Filipa. \n\nPo uzavření vysokých škol v roce 1939 pracoval ve Státním archeologickém ústavu v Praze. Zpočátku se sice chtěl specializovat na dobu halštatskou a antické dějiny, ale praxe v terénu jej přivedla ke specializaci na raný středověk. Pod vedením tehdejšího ředitele J. Böhma získával první zkušenosti na archeologickém výzkumu Budče (1941).\n\nV letech 1944–1945 byla jeho práce přerušena totálním nasazením v Německu u firmy \"Deutsche Lufthansa\". Po válce dokončuje studia disertační prací \"Geometrický styl v Řecku\" a jako vůbec první archeolog po válce získává titul PhDr. \n\nMezi jeho nejvýznamnější výzkumy patřila Budeč (krátce v roce 1941 a potom se Zdeňkem Váňou a později s Andreou Bartoškovou od 1972 do 1980). Zde prozkoumal rotundu svatého Petra a Pavla. V letech 1948–1968 provedl výzkum na Staré Kouřimi a dále v polohách hradiště u svatého Jiří a svatého Vojtěcha. V letech 1965–1974 vedl výzkum hradiště Hradsko u Mělníka.\n\nJeho otcem byl český a československý bankéř (ředitel Hypoteční banky) a poslanec za lidovou stranu Josef Šolle (1875–1958). Byl také synovcem herce Jindřicha Plachty.\n\nV Kouřimi je po něm pojmenována základní škola.\n\n\n"}
{"id": "101889", "url": "https://cs.wikipedia.org/wiki?curid=101889", "title": "Seznam trenérů fotbalové Sparty Praha", "text": "Seznam trenérů fotbalové Sparty Praha\n\nZa svou více jak stoletou existenci měl fotbalový klub AC Sparta Praha mnoho trenérů. Toto je jejich seznam.\n\n\n"}
{"id": "101892", "url": "https://cs.wikipedia.org/wiki?curid=101892", "title": "Great Eastern", "text": "Great Eastern\n\nGreat Eastern byl svého času největší parník světa. Navržen byl proslulým anglickým lodním inženýrem a konstruktérem Isambardem Kingdomem Brunelem a dokončen byl roku 1859. Již před svou první plavbou s cestujícími měl parník pověst prokleté lodi, protože jeho stavba i zkušební plavby byly provázeny řadou neštěstí. Bylo to zaviněno především tím, že projektantům chyběly zkušenosti se stavbou lodi tak obrovských rozměrů (prostornost 18 915 BRT, délka 211 metrů, šířka 25 metrů, počet cestujících 4000). Již problémy při spouštění lodě na vodu vedly k nervovému zhroucení konstruktéra Brunela. Výbuch kotle při první zkušební plavbě si vyžádal pět lidských životů (a za několik dnů stavitel Brunel zemřel raněn mrtvicí). Při další zkušební plavbě vnikla do lodi voda a opět si to vyžádalo lidské životy. Proto také první plavbu 6. září roku 1859 absolvovala loď jen se čtyřiceti třemi cestujícími.\n\nV důsledku komerčního neúspěchu byl parník nasazen jako loď pro kladení telegrafických kabelů mezi Evropou a Amerikou. Roku 1867 byl opět přestavěn na osobní loď a jeho plavby z Liverpoolu do New Yorku se se svým bratrem Paulem zúčastnil i slavný francouzský spisovatel Jules Verne, kterého cesta inspirovala k napsání románu \"Plující město (1871, Une ville flottante)\". Po dvou letech byla loď opět nasazena na kladení kabelů. \n\nGreat Eastern byl v provozu do roku 1888 a roku 1891 byla loď demontována.\n"}
{"id": "101894", "url": "https://cs.wikipedia.org/wiki?curid=101894", "title": "Receptor", "text": "Receptor\n\nV biochemii je receptor (přijímač, přenašeč) bílkovina umístěná na cytoplazmatické membráně nebo v cytoplazmě či v buněčném jádře, která se váže na specifické molekuly (ligandy), jako jsou neurotransmitery, hormony nebo ostatní látky, a spouští buněčnou odezvu na tyto ligandy. Změny chování receptorových bílkovin, které byly spuštěny ligandy, vyplývají z fyziologických změn, které představují biologickou činnost ligandů.\n\nExistují různé typy receptorů podle jejich ligand a funkcí:\n\nO receptorech se jednou někde tvrdí, že informace přijímají, pak zase, že je vysílají: A skutečně v tom není rozpor, opravdu dělají obojí. Receptor totiž jinguje jako dvojbran, stejně jako každý mechanismus nebo stroj. V tomto případě náš bio-sensor, receptor, reaguje na nějaký vjem, ať už z vnějšího světa nebo i na vniřní prostředí, a tento překládá na svou vůj výstupní bio-chemický vzruch a po dostředivé dráze ho odesílá ke zpracování; ať už kamkoli. A i z druhé strany, pro efektor platí dojbranové fungování: Např. sval přijme odstředivý vzruch (zevnitř) a přetransformuje ho na změnu fyzického světa, například okolí.\n\nTyto receptory mívají také označení 7TM, protože mají 7 transmembránových domén. Patří k nim např. (v závorce je zpravidla uveden ligand):\n\nPoznámka: toto je prostý výčet několika receptorů spřažených s G-proteiny. G-proteinové receptory jsou děleny do šesti skupin dle funkční podobnosti a homologií v sekvencích. Ty jsou pak dále děleny na podskupiny.\n\nTyto receptory detekují ligandy a předávají signál přes tyrosinkinasu.\nTato skupina receptorů obsahuje:\n\n\n\n\n\nMnoho genetických poruch znamená dědičné poruchy v genech receptorů. Často je obtížné určit, zdali je nefunkční receptor, nebo je hormon produkován ve sníženém množství. Toto zvyšuje výskyt endokrinologických poruch typu pseudo-hypo-, kde se ukazuje nižší hladina hormonu, zatímco ve skutečnosti jde o receptor nedostatečně odpovídající na hormon.\n"}
{"id": "101898", "url": "https://cs.wikipedia.org/wiki?curid=101898", "title": "Puck (měsíc)", "text": "Puck (měsíc)\n\nPuck je jeden z vnitřních měsíců planety Uran, který ji obíhá ve vzdálenosti 86 010 kilometrů. Jeho hmotnost je 2,9×10 kg. Doba jednoho oběhu měsíce kolem planety je 0,761 832 dne. Doba rotace je vázaná, tedy dosahuje stejné hodnoty jako doba oběhu.\n\nObjeven byl 30. prosince 1985 na snímcích americké sondy Voyager 2 (Stephen P. Synnott). Jméno získal podle postavy skřítka ze hry \"Sen noci svatojánské\" od Williama Shakespeara.\n\nOběžná dráha Pucku leží mezi Uranovým prstencem a první Uranovým velkým měsícem Mirandou. Puck je přibližně kulovitého tvaru o průměru cirka 162 kilometrů. Má tmavý, krátery silně zbrázděný povrch, který také jeví známky přítomnosti vodního ledu. Jméno Puck navazuje na zvyklost pojmenovávat měsíce Uranu po postavách ze shakespearovských her. \n\nPuck, největší z vnitřních měsíců Uranu, byl objeven pomocí snímků pořízených americkou vesmírnou lodí Voyager 2 30. prosince 1985. Prozatímně byl pojmenován S/1985 U1. Díky včasnému objevu mohla být ještě změněna snímkovací sekvence sondy a díky tomu máme i detailní fotografie měsíčku.\n\nPozději mu bylo dáno jméno podle postavy Puka, který se objevuje v Shakespearově dramatu \"Sen noci svatojánské\". Puck je malý skřítek, který v noci cestuje s vílami kolem světa. Ve staré keltské mytologii a anglickém folklóru je Puck zlomyslný skřet obdobný křesťanským čertům.\n\nJe taktéž označován jako Uranus XV.\n\nPuck je největší z malých vnitřních měsíců Uranu a jeho oběžná dráha leží v Mirandině orbitu. Jeho velikost je průměrná  a pohybuje se mezi velikostí Portie (druhý největší Uranův vnitřní měsíc) a Mirandou (nejmenší z klasických pěti velkých měsíců). Puckova oběžná dráha se nachází mezi prstencem Uranu a Mirandou. O Pucku toho mnoho nevíme, kromě jeho oběžné dráhy, poloměru, který je cirka 81 kilometrů, a jeho geometrického albeda (míra odrazivosti světla od povrchu) pohybující se kolem 0,11 %.\n\nZe všech měsíců objevených snímkovacím týmem Voyageru 2, pouze Puck byl objeven dost brzo na to, aby mohla být sonda (Voyager 2) naprogramována k pořízení několika detailnějších snímků. Snímky ukazují, že Puck má tvar mírně protáhlého sféroidu (poloměr mezi osami je 0,97 % s průměrnou odchylkou 0,04). Jeho povrch je mocně poset krátery a má šedavou barvu. Na povrchu se nachází tři pojmenované krátery z nichž největší měří přibližně 45 km v průměru. Díky pozorování Hubblovým teleskopem a největšími pozemskými teleskopy byly nalezeny znaky typické pro absorpci vodního ledu do Puckova spektra.\n\nV současné době není známo nic o vnitřní struktuře Pucku. Možná je tvořena kombinací vodního ledu s tmavou látkou podobnou té, který byla nalezena ve prstencích. Tato tmavá látka pochází buď z kamenů, nebo radiací přeměněných organických sloučenin. Nepřítomnost kráterů s dopadovými rýhami naznačuje že povrch Pucku je uniformní, to znamená, že ledové a neledové části součásti nejsou odděleny od formujícího se jádra a povrchu.\n"}
{"id": "101900", "url": "https://cs.wikipedia.org/wiki?curid=101900", "title": "Miranda (měsíc)", "text": "Miranda (měsíc)\n\nMiranda je nejmenší a nejvnitřnější ze skupiny pěti velkých Uranových měsíců. Obíhá planetu ve vzdálenosti 129 780 kilometrů. Veliký je 235,8 kilometrů v rovníkovém poloměru. Hmotnost tělesa je odhadována na 6,59×10 kg. Doba jedné otáčky kolem své osy je stejně dlouhá, jako doba jednoho oběhu kolem planety (1,413 479 dne). Průměrná teplota povrchu byla určena na -187 °C. Povrch je tvořen převážně zmrzlými sloučeninami methanu a čpavku.\n\nSnímky jeho povrchu dosud pořídila jediná sonda, která zkoumala vnější planety sluneční soustavy, Voyager 2 v lednu 1986. Povrch tohoto měsíce je tvořen rýhami, krátery, útesy a plochými oblastmi a je celkově velmi různorodý. Kaňony na Mirandě mají až 25 km a jsou tedy desetkrát hlubší než Grand Canyon. Měsíc byl pravděpodobně dřív rozdrcen na kusy a opět se stmelil.\n\nObjeven byl 16. února 1948 astronomem Gerardem Kuiperem, protože pomocí silných teleskopů je viditelný i ze Země. Pojmenován byl podle postavy z díla Williama Shakespeara (dcera Prospera z Bouře).\n\n"}
{"id": "101907", "url": "https://cs.wikipedia.org/wiki?curid=101907", "title": "Strana přátel piva", "text": "Strana přátel piva\n\nStrana přátel piva byla původně zamýšlena jako recese, reagující na množství vznikajících politických stran a hnutí. Vznikla 16. ledna 1990 a hned po svém založení podle vlastních slov posbírala 12 000 přihlášek do strany. SPP kandidovala do všech voleb, nikdy však neuspěla. Proto se roku 1998 sloučila s ČSSD a ve svých činnostech pokračuje jako \"Sdružení přátel piva\".\n\n\n"}
{"id": "101912", "url": "https://cs.wikipedia.org/wiki?curid=101912", "title": "Archipel v plamenech", "text": "Archipel v plamenech\n\nArchipel v plamenech \"(1884, L'archipel en feu)\" je historicko-dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Česky vyšel též pod názvem \"Archipel v ohni\".\n\nRomán se odehrává během řeckého povstání za samostatnost z područí turecké Osmanské říše v letech 1821 až 1829 (Archipelem se v této souvislosti rozumí souostroví v Egejském moři mezi Krétou a Malou Asií). Na pozadí těchto historických událostí sledujeme osudy mladého francouzského námořního důstojníka Henryho d'Albareta, který stojí v boji na straně Řeků. Ten v bitvě proti Turkům utrpí zranění a během své rekonvalescence se zamiluje do okouzlující Hadjine, dcery řeckého bankéře Elizunda z ostrova Korfu. Oba mladí lidé se brzy zasnoubí a chystají svatbu. Hadjine chce však za ženu také námořník Nicolas Starkos, o němž se ví, že je ve spojení s místními piráty. Jejich vůdcem je tajemný a krutý Sacratif, spojenec Turků a otrokář, který prodává své vlastní krajany do otroctví v přístavech severní Afriky. Starkos ví, že bankéř Elizundo se na Sacratifových obchodech s otroky podílí a chce skrze sňatek s Hadjine získat jeho bohatství. Nutí ho proto pod pohrůžkou vyzrazení jeho nekalých obchodů, aby mu Hadjine dal za ženu. Hadjine nechce se Starkosem mít nic společného a když starého bankéře raní mrtvice, je zbavena nutnosti vzít si ho za muže. Nechce se však provdat ani za Henryho d'Albareta, protože tvrdí, že ho kvůli hanebnému otcovu jednání není hodna. Zklamaný a nešťastný d'Albaret se vrací k vojenské službě a dostává úkol zbavit Archipel krutého piráta Sacratifa. Brzy se ukáže, že jím není nikdo jiný než Nicolas Starkos. Ten je v závěrečné bitvě zabit a Hadjine následně svolí ke sňatku s Henrym, protože vykoupila otcovu vinu (využila jeho majetek pro osvobození mnoha svých krajanů z otroctví).\n\nKnihu \"Archipel v plamenech\" ilustroval Léon Benett.\n\n\n"}
{"id": "101915", "url": "https://cs.wikipedia.org/wiki?curid=101915", "title": "Charles Cros", "text": "Charles Cros\n\nÉmile-Hortensius-Charles Cros /čti „šárl kro“/ (1. října 1842, Fabrezan - 9. září 1888, Paříž) byl francouzský básník a vynálezce v oblasti záznamu a reprodukce zvuku a barevné fotografie. Narodil se ve Fabrezanu v departementu Aude. Byl synem právníka. Studoval lékařství v Paříži, ale studium nedokončil, nejspíše proto, že během svých studií poznal svoji budoucí milenku Ninu de Villard, která jej uvedla do společnosti mladých intelektuálů tehdejší doby, pořádala totiž setkání sympatizantů pařížské Komuny, kteří se rekrutovali především z nové generace umělců. To Crose přesvědčilo, aby si zvolil dráhu svobodného povolání. Velmi jej ovlivnil humanismus, tedy i touha jak po intenzivním smyslovém vnímání světa, tak po vědeckém poznání. Během pařížské světové výstavy v roce 1867 jej velmi zaujal objev telegrafu a rozhodl se proto věnovat bádání v oblasti reprodukční techniky. Ve stejném roce teoreticky zpracoval téma o možnostech realizace barevné fotografie a vytvořil i fotografický záznam pohybu, podobný budoucímu filmu, i když na jiném principu. Téměř paralelně, v roce 1869, debutoval i jako básník v časopise „L'Artiste“ (Umělec).\n\nBěhem francouzsko-pruské války (1870) se Charles Cros setkal s význačnými představiteli proslulé skupiny tzv. prokletých básníků \"(Les poétes maudits)\", Paulem Verlainem a Arthurem Rimbaudem. Jejich tvorba a vzniklé přátelství s nimi jej inspirovaly k další činnosti v oblasti poezie. Stal se členem tohoto sdružení a jeho první básnickou sbírkou byla \"Le coffret du Santal\" (Santalova skříňka), vydaná v roce 1873, tedy ve stejné době, kdy vychází slavná Rimbaudova \"Une Saison en enfer\" (Sezóna v pekle). V roce 1874 byl Charles Cros po krátký čas šéfredaktorem časopisu “La Revue du monde nouveau“ (Revue nového světa) a vydává sbírku \"Le fleuve\" (Proud), ilustrovanou reprodukcemi rytin slavného impresionistického malíře Eduarda Maneta. Brzy následovala i třetí kniha básní \"Le collier de griffes\" (Náhrdelník z drápů), kterou však Cros oficiální publikační činnost ukončil. Ačkoli do konce svého života nepřestal psát (kromě básní napsal též velké množství monologů) a spolupracoval s různými literárními časopisy, drtivá většina prací nebyla uveřejněna a mnoho z nich se ztratilo.\n\nCharles Cros byl ve své době považován za slavnějšího díky svému objevu registrace a reprodukce zvuku. Teoreticky zpracoval způsob záznamu a reprodukce (pomocí cylindrické trouby a ozvučné blány, jakou známe z klasických reproduktorů), který je prakticky totožný s fonografem. Jeho osobní tragédií bylo, že vynález, jakkoli dokonalý, zůstal nakonec pouze na papíře, neboť jeho zařízení, kterému říkal Paleophone, nebylo funkčním modelem a ve svém snažení byl předstižen. Důvodem byla ovšem skutečnost, že neměl potřebný materiál ani nedisponoval zručností k jeho sestrojení. Navíc 30. dubna 1877 odeslal obálku s detailním popisem přístroje, principy funkce a návodem k sestrojení Francouzské akademii věd, ta však byla omylem otevřena až více než půl roku po doručení (3. prosince téhož roku), tedy pouhý měsíc před udělením patentu Edisonovi (15. ledna 1878) za vynález stejného zařízení. Další Crosova objevitelská práce v oblasti reprodukční fotografické techniky byla již zmíněna výše. Charles Cros zemřel 9. září 1888 v Paříži.\nVzhledem k jeho uměleckému i technickému talentu bylo po Charlesu Crosovi pojmenováno v roce 1947 vzniklé francouzské sdružení uměleckých kritiků a odborníků v oboru nahrávací techniky (Akademie Charles Cros), které každoročně uděluje ceny Grand Prix du Disque de l’Académie Charles Cros za umělecky a technicky nejzdařilejší nahrávky hudebních děl, v oblasti vážné hudby považované za nejprestižnější.\n\n\n"}
{"id": "101919", "url": "https://cs.wikipedia.org/wiki?curid=101919", "title": "Bitva u Farsálu", "text": "Bitva u Farsálu\n\nV bitvě u Farsálu spolu naposledy bojoval Pompeius proti Caesarovi. Ačkoli bylo Pompeiovo vojsko dvakrát větší, Caesar ho porazil a opět se potvrdil jako vynikající velitel.\n\nPo Caesarově přechodu Rubikonu (\"Alea iacta est\") se Pompeius se svými příznivci přesunul z Itálie do Řecka. Tam vybudovali novou mocnou armádu a chystali se Caesara porazit. Caesar mezitím obsadil Řím a obnovil úřady. Nejprve se přesunul do Hispánie, kde se nacházelo 7 Pompeiových legií. Po krvavé kampani si zajistil týl a chtěl Pompeia zničit. Většina z Pompeiových vojáků přeběhla k Caesarovi a tak posílili jeho řady.\n\nPo upevnění své moci se Caesar s vojskem vrhl na Balkán. Pompeius z bohatých východních provincií sehnal 11 legií a 7 000 jezdců. Ačkoli bylo mužů poměrně hodně, byli nezkušení a mnoho jich ani nevidělo bitevní vřavu. Tímto tedy Pompeius za Caesarovými mnoha boji zocelenými legionáři zaostával. Měl ale obrovskou výhodu loďstva, které zajistilo kvalitní zásobování a chránilo Balkán před Caesarovou invazí. Caesar disponoval 12 legiemi a 10 000 výborných galských jezdců. Měl se s nimi vylodit v přístavu Dyrrhachium (nejspíš dnešní Durrës).\n\nJednoho dne se rozpoutala taková bouře, která znemožnila hlídkování pobřeží. Toho Caesar využil a vylodil se s 6 legiemi a několika sty jezdci. Pompeius měl v Dyrrhachiu velkou armádu a po ztišení bouře odřízl pomocí lodí Caesara i s oním předvojem. Pompeius ale nevyužil své početní převahy a nezaútočil. Místo toho chtěl nechat Caesarovce vyhladovět. Po několika dnech potřeba posil a potravin narůstala. Caesar se nejprve pokoušel přeplavit se zpět do Itálie sám, bouře mu ale odjezd nedovolila. Odjezd se nakonec povedl Caesarovu příteli Marcu Antoniovi (později člen druhého triumvirátu). Pompeiovci si ale Caesarových lodí všimli a začali je pronásledovat. Ačkoli Pompeiovci potopili dvě lodě, Marcus se dostal do Itálie. Caesar tak po čase dostal zásoby a posily. Byl připraven svést bitvu.\n\nV následujících dnech se odehrály pouze menší šarvátky, ve kterých vítězil Caesar. Když ale došlo ke krvavějšímu střetu, Caesarovi legionáři nevydrželi Pompeiův nápor a několik jednotek uteklo z boje. Caesar mohl být na hlavu poražen, ale Pompeius se nevydal do jeho tábora. Caesar se radši rozhodl odejít od moře, kde měl Pompeius převahu, a vydal se do Thesálie na rovinu poblíž města Farsál (Pharsalos). Tam se měla strhnout rozhodující bitva.\n\nPompeius chtěl pomocí své jízdy prorazit Caesarovo pravé křídlo a pak zaútočit do týlu. Caesar měl ale k dispozici výborné špehy a díky tomu věděl o plánu svého protivníka. Ráno 6. srpna roku 48 př. n. l. dal Pompeius rozkaz k bitvě. Obě vojska měla tři linie. Caesarovo vojsko bylo ale díky menšímu počtu mužů a Caesarově taktice řidší. Navíc Caesar ze svého vojska vyčlenil 2 000 nejlepších mužů v šesti kohortách a dal je na křídlo, které mělo být zasaženo Pompeiovo jízdou.\n\nPompeius vydal rozkaz své jízdě. Ta se rozjela proti Caesarově pravému křídlu, kde ale narazila na tyto vybrané kohorty. Na Caesarův rozkaz byli aristokrati sekáni do obličejů. A protože byla jízda složena většinou z mladých aristokratů, kteří se ze všeho nejvíc báli zohavení, brzy byli Pompeiovci odraženi a navíc se jim obnažilo levé křídlo. Mezitím se obě armády střetly. Caesarova jízda zaútočila na nepřátelské levé křídlo z boku a způsobila v jeho řadách zmatek. Toho využili Caesarovi legionáři v třetí linii, kteří vyběhli a díky mezerám v řadách před nimi neztratili rychlost. Tím dostali Pompeiovci, kteří už byli na pokraji chaosu, osudovou ránu. Caesar poté dobyl tábor, kde potvrdil své vítězství. Pompeius, který se po své porážce dostal do stavu ustrnutí, na tuto informaci zareagoval: „Tak tedy už i do tábora?“.\n\nPo Caesarově vítězství se na jeho stranu přidaly všechny provincie v Řecku a Malé Asii. V rukou pompeiovců zůstala jenom Afrika. Pompeius chtěl svést s Caesarem další bitvu, byl ale v Egyptě, kam utekl, zavražděn na rozkaz faraona, který si Caesara nechtěl znepřátelit. Ačkoli byl Pompeius zavražděn, trvala občanská válka ještě tři roky. Svůj vojenský um musel Caesar potvrdit ještě v bitvě u Thapsu a v bitvě u Mundy.\n"}
{"id": "101920", "url": "https://cs.wikipedia.org/wiki?curid=101920", "title": "Plující město", "text": "Plující město\n\nPlující město do češtiny překládáno taky jako Plovoucí město \"(1871, Une ville flottante)\" je méně známý román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". K napsání románu inspirovala autora jeho společná plavba s bratrem Paulem (1829 – 1897) na v té době největším parníku světa Great Eastern z Liverpoolu do New Yorku v roce 1867.\n\nRomán má silně autobiografický charakter a je vyprávěn v první osobě. Velice těžko proto jde od sebe oddělit skutečné autorovy zážitky a jeho fikce. Všechno však svědčí o tom, že Verne byl lodí nadšen, přestože líčí i celou řadu drobných nehod a neštěstí plynoucích z ne zcela zvládnuté technologie výroby tak obrovského námořního kolosu (výtlak 18 915 tun, délka 210 metrů, šířka 25 metrů, počet cestujících 2996). Verne viděl v lodi vítězství lidského génia a pro její vybavenost a rozměry jí nazval plujícím městem.\n\nAby měla kniha vůbec nějaký děj, vložil autor do popisu lodi a svých zážitků v USA (např. návštěva Niagarských vodopádů) drobný ale dramatický milostný příběh ženy, která zešílí, když zjistí, že na palubě lodi je jak muž, kterého opravdu miluje, tak i její manžel, kterého nenávidí, a když mezi oběma muži dojde k tragickému střetnutí.\n\nDalším Vernovým románem, který má podobný motiv (aspoň co se techniky týče), je román Plovoucí ostrov.\n\nV jednom svazku s tímto románem vyšla současně historická novela \"Prorazili blokádu (Les Forceurs de blocus)\" z období americké občanské války, napsaná již roku 1865.\n\nKnihu \"Plující město\" ilustroval Jules Férat.\n\n\n"}
{"id": "101921", "url": "https://cs.wikipedia.org/wiki?curid=101921", "title": "Šedý filtr", "text": "Šedý filtr\n\nVe fotografii a optice se šedý filtr (neutrální filtr, anglicky \"neutral density, ND\") používá k redukování světla všech vlnových délek (barev). Důvodem používání šedých filtrů ve fotografii je možnost fotografa měnit expoziční čas a clonu v mnohem větším rozmezí a mít tak kontrolu nad délkou expozice i za extrémních okolností.\n\nNapříklad při velmi světlém dni při fotografování vodopádu, když je požadována dlouhá doba expozice pro vytvoření úmyslného rozmazání vody. I při minimální citlivosti filmu a maximální cloně bude odpovídající čas expozice příliš krátký pro dosažení požadovaného efektu, jelikož zde bude příliš mnoho světla. Při použití neutrálního šedého filtru dosáhneme požadovaného množství světla a též času expozice.\n\nDalší využití naleznou neutrální šedé filtry tam, kde je ze intenzivního osvětlení požadována malá hloubka ostrosti, tedy nízké clonové číslo.\n\nVe skutečnosti nejsou šedé filtry dokonalé a neredukují intenzitu všech vlnových délek stejnoměrně. To může způsobit barevné vady na záznamu, zejména u levných filtrů. Většina šedých filtrů je určena pouze pro viditelnou oblast spektra a neodstraňuje rovnoměrně všechno záření v ultrafialové a infračervené oblasti. To může být nebezpečné při sledování zářících zdrojů (jako slunce nebo žhavého kovu či skla) jež emitují intenzivní záření i mimo viditelnou oblast a mohou způsobit poškození zraku, dokonce i když se zdají být nepříliš jasnými při pozorování přes filtr.\n\nŠedé filtry se též používají pro kalibraci spektrofotometrů měřením kolmé spektrální propustnosti zkušebních filtrů.\n\nNeutrální šedé filtry jsou označovány svou optickou hustotou nebo ekvivalentním zvýšením stupněm EV:\n\n"}
{"id": "101922", "url": "https://cs.wikipedia.org/wiki?curid=101922", "title": "Vartenberkové", "text": "Vartenberkové\n\nVartenberkové (též \"Vartemberkové\", \"Vartmberkové\", \"Wartenberkové\" či \"Wartenbergové\", \"(von) Warttenberg\")) byl český šlechtický rod, významná odnož prastarého rodu Markvarticů.\n\nZa zakladatele rodu je považován Markvart, syn Markvarta z Března, jenž někdy po roce 1268 vybudoval nedaleko Mimoně hrad Stráž neboli Vartenberk (dříve \"Wartenberg\", německy \"Warte \"= stráž). Zachovala se jeho pečeť s nápisem \"S. Marqvardi de Wartenberc\". Je ovšem možné, že hrad založil až jeho syn Beneš z Vartemberka, přezdívaný Velký či Veliký. K tomu připojil Sobotku a působil jako královský komorník a pražský purkrabí. Benešovi čtyři synové rod rozdělili do čtyř větví: kumburská, kostská, veselská a děčínská.\n\nVe 14. a 15. století patřili k nejvýznamnějším rodům Českého království. Patřil jim hrad Kost, Petr a Markvart, získali také Žleby, Hrubý Rohozec či Zbiroh. Markvart se stal mistrem královské komory, po neshodě s králem mu v roce 1388 vypověděl válku. Byl poražen, jeho hrady pobořili.\n\nKumburská linie, která kromě hradu Kumburk vlastnila ještě Mohelno a Drnholec, vymřela počátkem 15. století. Veselští přidali k Veselí mimo jiné Veliš, Jičín a Trosky.\n\nČeněk starší působil jako nejvyšší komoří, od roku 1356 zastával post pražského purkrabího. O vzestup rodu se však nejvíce zasloužil jeho syn Čeněk mladší z Vartenberka († 1425) během husitských válek stál na straně podobojí, inicioval protestní list proti upálení Mistra Jana Husa. Dlouhou dobu odmítal přijmout Zikmunda za českého krále, avšak již v roce 1422 přešel ke katolíkům. V letech 1414–1420 zastával místo nejvyššího pražského purkrabího, do zletilosti Oldřicha z Rožmberka byl jeho poručníkem.\n\nZ děčínské větve se nejvíce prosadil Jan ze Stráže, jemuž kromě Vartemberka patřil i Děčín. Jeho synové Vaněk, Jan a Beneš založili další větve a odnože rodu. Jan z Ralska, zvaný také \"Chudoba\", se stal kanovníkem svatovítské kapituly v Praze, avšak časem se úřadu zřekl. Postavil si hrad Ralsko a získal velký majetek na severu Čech. Během husitských válek stál střídavě na obou stranách. Podobně se choval i Zikmund Děčínský z Vartenberka, který válčil s Lužičany a Míšňany. Účastnil se korunovace Albrechta II. na českého krále, s nímž táhl proti vzbouřenému Táboru. Později však na něho padlo podezření, že svého krále zradil, byl zajat a uvězněn v jindřichohradeckém vězení, kde jej umořili hlady.\n\nVáclav (či Vaněk) z Vartenberka se stal vlastníkem Zákup východně od České Lípy a okolí kolem roku 1363. Toho roku je psán spolu s Ondřejem ze Smojna (viz rod Pancířové ze Smojna) jako patron zákupského kostela. Jeho potomci (zmiňováni Vilémové, Jan a Beneš) jsou uváděni jako majitelé Zákup minimálně do roku 1463 (tedy přes 100 let), pak se majetku ujali Berkové z Dubé.\n\nV roce 1490 zdědil Václav z Vartenberka panství Rybnov (dnes součást městyse Holany) jižně od České Lípy po svém strýci Kryštofovi. Pak měl i Chudý hrádek u Holan, Jestřebí a část města Česká Lípa. Protože se zúčastnil povstání proti králi Ferdinandovi I. v roce 1547, celé panství se stalo manstvím. Václav zemřel roku 1552. Vdova po něm, Kateřina z Hungerkoštu, se psala dál z Vítkovce, starala se o dva nezletilé syny Jana a Kryštofa, zemřela roku 1560. Dva roky předtím přikoupila k panství další část České Lípy a se synem Janem začala stavět nový Vítkovec, později přejmenovaný na Nový zámek (dnes Zámek Zahrádky). Zámek dostavěli v roce 1550. Jan zemřel roku 1595. Jeho syn Jan Jiří se zapletl do událostí kolem bitvy na Bílé hoře a o panství novozámecké přišel konfiskací a roku 1622 musel emigrovat do ciziny, kde později zemřel. Statek Rohozec, panství Nový zámek a Česká Lípa odkoupil jako pobělohorský konfiskát po svobodném pánovi Janu Jiřím z Vartenberka Albrecht z Valdštejna.\n\nOta Jindřich († 29. října 1625) z děčínské linie vysvobodil v roce 1619 po úmrtí své první manželky z Kumburku dědičku rodu Smiřických ze Smiřic, Elišku Kateřinu (narozen zřejmě 1590), která však Otovi jeho sny o značném jmění zničila, když podle jedné z verzí ve vzteku dne 1. února 1620 podpálila a vyhodila do vzduchu sebe i jičínský zámek. Ota se účastnil i stavovského povstání, byl však omilostněn, přestoupil ke katolicismu a koupil si statek Markvartice u Děčína. Tam však byl zabit i s novou manželkou dne 29. října 1625 vzbouřenými poddanými, které utiskoval. Jeho bratr Jiří přišel po Bílé hoře o majetek a zemřel v Sasku roku 1630. Údajně zemřel na hostině, na které prý naráz vypil ohromný pohár vína na opětné slavné pozdvižení české koruny a skonal.\n\nRod vymřel v první polovině 17. století.\n\nUžívali zlato-černě polceného znaku, v pozdějším období obtočeného zelenou saní (na paměť členství známé postavy husitské epochy Čeňka z Vartenberka v Dračím řádu císaře Zikmunda Lucemburského). U těch z rodu, kteří vykonávali funkci nejvyššího číšníka (kterýžto úřad byl Vartenberkům svěřen dědičně), býval jejich erb doplněn o konvici s číší.\n\nSpojili se s Rožmberky, Valdštejny, Kolovraty, Šliky, Martinici, Budovci, Čabelickými ze Soutic, pány z Kunštátu, Smiřickými ze Smiřic či z Donína.\n\n\n\n"}
{"id": "101928", "url": "https://cs.wikipedia.org/wiki?curid=101928", "title": "Chandrasekhara Venkata Raman", "text": "Chandrasekhara Venkata Raman\n\nChandrasekhara Venkata Raman ( [čandrasékara vénkata ráman]; 7. listopadu 1888 Tiruččiráppalli – 21. listopadu 1970 Bengalúru) byl indický fyzik vyznamenaný v roce 1930 Nobelovou cenou za fyziku za výsledky jeho práce při studiu rozptylu světla a za objev tzv. Ramanova jevu. Stejný objev, ve stejnou dobu, se podařil Leonidu Isaakoviči Mandelštamovi a Grigoriji Samuilovičovi Landsbergovi, kteří však, stejně jako Ramanův spoluobjevitel Kariamanickam Srinivasa Krišnan, Nobelovu cenu nezískali.\n\nRoku 1907 vystudoval fyziku na univerzitě v Madrasu. V roce 1917 byl jmenován profesorem na univerzitě v Kalkatě. Ramanův jev objevil roku 1928. V roce 1929 byl uveden do šlechtického stavu. Od roku 1933 pracoval ve výzkumném ústavu v Bengalúru.\n\nRoku 1954 získal nejvyšší indické civilní vyznamenání Bharat Ratna. V Indii je slaven Národní den vědy 28. února v upomínku na objev Ramanova jevu z roku 1928.\n\nNositel Nobelovy ceny za fyziku v roce 1983 Subrahmanyan Chandrasekhar je jeho synovec.\n\n\n"}
{"id": "101935", "url": "https://cs.wikipedia.org/wiki?curid=101935", "title": "Live at Donington", "text": "Live at Donington\n\nLive at Donington je živá nahrávka skupiny heavymetalové skupiny Iron Maiden, nahraná na britském festivalu v obci Castle Donington během \"Fear of the Dark Tour\" před téměř 70 000 diváky. Vystoupení s sebou nese zvláštní hodnotu, protože je považováno za poslední velký koncert kapely před odchodem zpěváka Bruce Dickinsona následujícího roku. Bývalý člen Adrian Smith se na kytaru připojil během skladby „Running Free“.\n\nRoku 1998 bylo album znovu vydáno. Původní bílý obal s logem byl vyměněn za koncertní plakát, také seznam skladeb byl pozměněn.\n\n\n\n\n\n\n"}
{"id": "101936", "url": "https://cs.wikipedia.org/wiki?curid=101936", "title": "Tartumaa", "text": "Tartumaa\n\nTartumaa (plným názvem Tartu maakond, tedy „Tarbatský kraj“) je jeden z patnácti estonských krajů. Nachází se ve východním Estonsku a sousedí s kraji Põlvamaa, Valgamaa, Viljandimaa a Jõgevamaa.\n\n\"Tartumaa\" zabírá 2993 km², což představuje 6,9 % estonského území. Na území kraje žije 148 992 obyvatel, tedy 11 % estonské populace. Město Tartu je centrem kraje a je vzdáleno 186 km od Tallinnu. \"Tartumaa\" se člení ve 22 samosprávných celků — 3 statutární města a 19 obcí.\n\n\"Tartumaa\" leží v jižním \"Estonsku\", mezi jezery Võrtsjärv a Peipsi. Jediná estonská splavná řeka Emajõgi (dlouhá 100 km) teče skrze kraj a propojuje jezera \"Võrtsjärv\" a \"Peipsi\". Pro \"Tartumaa\" jsou typické zejména vlnité planiny. Jedna třetina kraje je pokryta lesy, z toho třetina je kultivována.\n\n"}
{"id": "101937", "url": "https://cs.wikipedia.org/wiki?curid=101937", "title": "Andrej Chalimon", "text": "Andrej Chalimon\n\nAndrej Chalimon (* 1. ledna 1990) je ruský herec. Českým divákům známý rolí ruského chlapce ve filmu Jana Svěráka \"Kolja\". V roce 1996 byl oceněn filmovou cenou Český lev za nejlepšího herce ve vedlejší roli.\n\n"}
