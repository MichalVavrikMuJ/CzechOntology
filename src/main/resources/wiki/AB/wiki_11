{"id": "93735", "url": "https://cs.wikipedia.org/wiki?curid=93735", "title": "Evoluční psychologie", "text": "Evoluční psychologie\n\nEvoluční psychologie (v angl. orig. \"evolutionary psychology\"; zkratka EP) je teoretický přístup v psychologii, který vysvětluje jednotlivé rysy psychiky coby adaptace v evolučně biologickém smyslu slova. Jde tedy o produkty přírodního či pohlavního výběru. Cílem evoluční psychologie je dosáhnout v oboru psychologie uvažování typického pro přírodní vědy. Ačkoliv je evoluční psychologie aplikovatelná na jakýkoliv organismus s nervovou soustavou, většina výzkumu v EP se zaměřuje na lidi.\n\nZákladní hypotézou, o kterou se evoluční psychologie opírá, je tzv. mnohamodulární teorie (massive modularity hypothesis), která předpokládá, že lidský mozek sestává z celé řady specializovaných mechanismů zvaných psychologické adaptace či vrozené psychické mechanismy, jež se vyvinuly přírodním či pohlavním výběrem.\n\nNekontroverzní příklady takovýchto mechanismů zahrnují zrakové vnímání, sluch, paměť apod. Kontroverzními příklady je modul osvojování řeči, mechanismus vyhýbání se incestu, mechanismus odhalování podvodníků nebo pohlavně specifické partnerské preference. Většina evolučních psychologů se domnívá, že většina těchto mechanismů (či modulů) je druhově specifických, byť některé jsou specifické také pro určité pohlaví či věk.\n\nEvoluční psychologie vychází z poznatků kognitivní psychologie a evoluční biologie. Dalšími obory, jejichž poznatky využívá jsou behaviorální ekologie, umělá inteligence, genetika, etologie, antropologie, archeologie, biologie a zoologie. Evoluční psychologie je také úzce svázána se sociobiologií, ale existují mezi nimi i zásadní rozpory včetně důrazu na doménově specifické mechanismy oproti doménově-obecným, významu míry inkluzivní zdatnostnosti či významu kladeného na kognici oproti chování.\n\nTermín evoluční psychologie zřejmě zavedl Ghiselin ve svém článku v časopisu Science v roce 1973. Jerome Barkow, Leda Cosmidesová a John Tooby jej popularizovali svojí velmi vlivnou knihou The Adapted Mind: Evolutionary Psychology and The Generation of Culture. Evoluční psychologie byla postupně aplikována v celé řadě oborů včetně ekonomie, práva, psychiatrie, politiky nebo literatury.\n\nMyšlenka, že organismy se skládají z množství částí, které mají různé funkce (tj. že živé věci jsou svým způsobem stroje) se táhne již od Aristotela. Tato představa je základem moderní medicíny a biologie. Zatímco někteří považovali fakt, že organismy jsou evidentně uzpůsobeny svému prostředí za důkaz Boží existence, Charles Darwin a Alfred Russel Wallace přišli s teorií tzv. přírodního výběru, v níž poskytli první vědecké důkazy o tom, že původ funkčního designu světa přírody není dílem nadpřirozeného tvůrce.\n\nEvoluční psychologie je zakotvena na principech evoluční teorie. Mnohdy je chápána nejen jako jedna z psychologických disciplín, ale jako způsob jímž může být evoluční teorie použita jako meta-teoretický základ na němž lze zkoumat celý obor psychologie.\n\nPřírodní výběr, klíčový prvek evoluční teorie zahrnuje tři hlavní momenty:\n\n\nPozději Darwin svoji teorii poupravil po zjištění, že mnohé znaky, které jsou vybírány, ve skutečnosti přežití organismu ztěžují. Vezměme si takový klasický příklad pavího chvostu. Je metabolicky náročný, nešikovný a je to doslova „magnet na predátory“. Ale zároveň je to vábnička na samičky. A tak tento druh výběrového procesu nazval Darwin pohlavní výběr. Pohlavní výběr může být rozdělen do dvou typů:\n\n\nDarwin a Wallace se domnívali, že přírodní a pohlavní výběr a nikoliv nějaký nadpřirozený tvůrce vysvětlují, proč organismy sestávají z množství funkčních mechanismů, které představují překvapivě komplexní prvky designu. Tato teorie má dva důležité důsledky pro povahu těchto mechanismů, včetně mechanismů v lidském mozku. Jednak z ní vyplývá, že všechny vrozené mechanismy musí sloužit nějaké funkci, které v širším smyslu zvyšuje reprodukci organismu. A druhým důsledkem je, že nejlepší pochopení každého mechanismu je možné ve vztahu k prostředí, v němž se vyvinul.\n\nTeorie Inkluzivní zdatnosti (v orig. inclusive fitness) byla navržena Williamem D. Hamiltonem v roce 1964 jako revize evoluční teorie a jde o kombinaci přírodního výběru, pohlavního výběru a příbuzenského výběru. I svým názvem se odkazuje k součtu jedincova vlastního reprodukčního úspěchu s dopady jedincových akcí na reprodukční úspěch jeho genetických příbuzných. Obecná evoluční teorie ve své moderní podobně je v podstatě teorií inkluzivní zdatnosti.\n\nTeorie inkluzivní zdatnosti vyřešila i otázku evoluce „altruismu“. Před-hamiltonovský pohled na altruismus operoval skupinovým výběrem: představou, že se altruismus vyvinul ve prospěch skupiny, druhu. Problém je v tom, že pokud organismus ve skupině způsobí sám sobě náklady ovlivňující jeho zdatnost ve prospěch jiných členů skupiny (tedy např. jedná \"altruisticky\"), pak tento organismus redukuje vlastní schopnost přežití a reprodukce a tudíž redukuje i pravděpodobnost předání svých vlastních altruistických znaků. A co víc, organismus, který by z altruistického aktu pouze těžil ve prospěch vlastní zdanosti by pravděpodobnost vlastního přežití a reprodukce zvyšoval, tudíž by se zvyšovala pravděpodobnost předání jeho „sobeckého“ chování.\n\nInkluzivní zdanost vyřešila „problém altruismu“ demonstrací toho, že se altruismus může vyvinout příbuzenským výběrem vyjádřeným Hamiltonovým pravidlem:\nJinými slovy, altruismus se může vyvinout pokud \"cena\" altruistického jednání na straně osoby takto jednající je nižší než \"stupeň genetické příbuznosti\" s příjemcem krát \"výhoda\", jež to příjemci přináší.\n\nTento úhel pohledu odráží to, co je známo jako pohled sobeckého genu a ukazuje, že skupinový výběr je velmi slabá selektivní síla. Nicméně v nedávných letech oslavil tento druh výběru svůj návrat (byť kontroverzní) jako víceúrovňová forma výběru, ukazující, že evoluce může fungovat na více úrovních funkční organizace (včetně úrovně skupiny) a nejen na úrovni genu.\n\nTermín prostředí evolučních adaptací (v angl. orig. \"environment of evolutionary adaptedness\"; zkratka EEA) byl zaveden Johnem Bowlbym v jeho teorii vazby. Odkazuje k prostředí, v němž se organismus či mechanismus vyvinul, adaptuje se na interakce se svým okolím. V prostředí, v němž se vyvíjely kachny, byla první pohybující věc, kterou kačátko nejspíše zpozorovalo, jeho matka. V důsledku toho se vyvinul psychický mechanismus, který vytváří vazbu k první pohybující se věci a který má správně vytvářet vazbu ke kachní matce. V současném prostředí však může tento mechanismus selhat a kačátko si tak místo toho vytvoří vazbu k psu nebo člověku.\n\nPro současného člověka je prostředím evolučních adaptací Pleistocén, v němž proběhla významná část lidské evoluce v podobě života v lovecko-sběračských společenstvích. Evoluční psychologie se domnívá, že lidská psychika je adaptována na pleistocénní prostředí evolučních adaptací a tudíž dochází k „rozporům“ podobným vazbě na psa u kačátka. Jedním z typických příkladů je ta skutečnost, že ačkoliv auta zabijí ve Spojených státech ročně 40 000 lidí, zatímco pavouci a hadi sotva hrstku, lidé mají přesto větší dispozice vytvořit si strach z pavouků a hadů než z aut, střelných zbraní, elektrických zásuvek a dalších novodobých nebezpečí. Evolučně psychologické vysvětlení je takové, že hadi a pavouci představovali pro předky dnešních lidí nebezpečí, zatímco auta nikoliv, neboť žádná neexistovala. Proto existuje rozpor mezi vrozenou předpřipraveností ke strachu a moderním prostředím.\n\nEvoluční psychologie se domnívá, že aby se podařilo porozumět vrozeným \"psychickým\" mechanismům, musíme obdobně porozumět i vlastnostem prostředí, v němž se psychické mechanismy vyvinuly.\n\n\n\n\n"}
{"id": "93743", "url": "https://cs.wikipedia.org/wiki?curid=93743", "title": "Anja Snellmanová", "text": "Anja Snellmanová\n\nAnja Snellmanová, původním jménem Anja Kauranenová, (* 23. května 1954, Helsinky) je finská spisovatelka.\n\n\n"}
{"id": "93754", "url": "https://cs.wikipedia.org/wiki?curid=93754", "title": "Anna-Leena Härkönenová", "text": "Anna-Leena Härkönenová\n\nAnna-Leena Härkönenová (* 10. dubna 1965 Liminka) je finská spisovatelka a herečka.\n\nHerectví vystudovala na střední divadelní škole. Ve studiu divadelní vědy pokračovala na Univerzitě v Tampere.\n\nNyní žije v Helsinkách a pracuje jako spisovatelka a herečka na volné noze.\n\n\n\n\n\n"}
{"id": "93760", "url": "https://cs.wikipedia.org/wiki?curid=93760", "title": "Johanna Sinisalo", "text": "Johanna Sinisalo\n\nJohanna Sinisalo (česky přechylováno \"Sinisalová\", * 1958 Sodankylä) je finská autorka sci-fi a fantasy literatury.\n\nStudovala kromě jiného srovnávací literaturu a divadelní vědu na Univerzitě Tampere.\n\nV roce 2000 získala Cenu Finlandia za svůj první román \"Ne před slunce západem\".\n\nROMÁNY\n\n\nPOVÍDKY\n\n\n\n"}
{"id": "93762", "url": "https://cs.wikipedia.org/wiki?curid=93762", "title": "František Hobizal", "text": "František Hobizal\n\nFrantišek Hobizal (10. března 1933, České Budějovice – 8. července 2001, Bavorov) byl český římskokatolický kněz a spisovatel, autor knih zabývajících se náboženskými tématy, historií a Šumavou. Vysvěcen na kněze byl roku 1956.\n\nZasloužil se o rozvoj poutního kostela na Lomečku. V roce 2000 byl jmenován čestným kanovníkem Katedrální kapituly u sv. Mikuláše v Českých Budějovicích.\n\nPo celý život byl skautem, jeho skautská přezdívka byla \"Kukůskůs\", mezi trampy se mu říkalo \"Mamakona\". Jeho poslední působiště bylo v Bavorově a Bílsku.\n\n\n"}
{"id": "93769", "url": "https://cs.wikipedia.org/wiki?curid=93769", "title": "Sezimovo Ústí", "text": "Sezimovo Ústí\n\nSezimovo Ústí () je město v okrese Tábor v Jihočeském kraji, 4 km jižně od Tábora, na soutoku Kozského potoka a Lužnice. Žije zde obyvatel. Je součástí konurbace s Táborem a Planou nad Lužnicí. Skládá se ze dvou urbanisticky oddělených částí, starší na severozápadě, a novější na jihovýchodě. Na severu na něj bezprostředně navazuje sídliště Nad Lužnicí, patřící už k městu Tábor.\n\nNejstarší písemný údaj o Sezimově Ústí je souhlas generální kapituly dominikánského řádu se zasvěcením kostela konventu zakladateli řehole sv. Dominikovi z roku 1250. A protože se žebravé řády usazovaly jen ve slibně se rozvíjejících městech, muselo být město Ústí založeno před polovinou 13. století, patrně pány z Hradce. Další zmínka o městě \"Auzt\", tedy prostém Ústí, je v závěti Voka I. z Rožmberka z roku 1262, ve které pamatuje na vrácení dluhu ústeckým dominikánům. Nová řeholní komunita tedy zřejmě byla dobře zabezpečena, neboť navzdory svému závazku chudoby si mohla dovolit poskytnout půjčku. Město bylo rozšířeno v roce 1277, kdy bylo vypáleno nedaleké Hradiště (pozdější Tábor), jehož obyvatele Ústí přijalo.\nTeprve v listině Karla IV. z roku 1345 ve věci nalezišť stříbra se poprvé objevuje upřesňující dodatek („Ústí nad řekou Lužnicí“), a konečně o čtyři desítky let později rodáci označovali již své město jako „Sezimovo Ústí“ v souvislosti se Sezimou, pátým, nevlastním synem Vítka z Prčice, z mocného šlechtického rodu Vítkovců.\nV dubnu až červenci 1414 ve městě krátce bydlel Jan Hus, který sem přišel na pozvání Anny z Mochova, vdovy po Janovi z Ústí. Získal zde mnoho stoupenců, ti však byli v roce 1419 z města vyhnáni. Uchýlili se do okolních lesů a vsí, až 21. února 1420 na město zaútočili, dobyli je a obsadili. 30. března 1420 se ovšem rozhodli staré město raději vypálit a odejít do nově založené husitské obce jménem Tábor. Rozvaliny města se od 17. století zvaly Starý Tábor, začátkem 19. století je doložen jen mlýn se dvorem.\n\nNové město bylo navrženo v roce 1827, pravidelně vyměřené v empírovém duchu. V roce 1920 se pak město vrátilo k historickému názvu Sezimovo Ústí.\n\nNa jihovýchod od Sezimova Ústí (\"Paďousy\") vznikla od roku 1939 zásluhou podnikatelských aktivit Jana Antonína Bati průmyslová čtvrť (\"Baťov\" nebo nově také \"Kovák\"). Tento podnikatel si v blízkosti města v důsledku začátku druhé světové války vybral pozemky patřící městu Tábor a založil školu práce (dnes Vyšší odborná škola, Střední škola, Centrum odborné přípravy) vychovávající nové pracovníky pro budovaný závod.\nPodle dvou poštovních obvodů se stará a nová (průmyslová) část nazývají také Sezimovo Ústí 1 a Sezimovo Ústí 2, kdy Baťova část je obsažena právě v té s číslovkou 2.\n\nOd počátku 30. let zde měl u Lužnice své letní sídlo Edvard Beneš, československý ministr zahraničí a od roku 1938 prezident. Po únorovém převratu roku 1948 se sem již natrvalo uchýlil, čímž se ze Sezimova Ústí stalo na několik měsíců de facto sídelní město prezidenta.\n\nNa severovýchodním okraji města se na pravém břehu Kozského potoka nachází přírodní památka Luna.\n\n\n\n\n"}
{"id": "93771", "url": "https://cs.wikipedia.org/wiki?curid=93771", "title": "Veselí nad Lužnicí", "text": "Veselí nad Lužnicí\n\nVeselí nad Lužnicí () je město v okrese Tábor v Jihočeském kraji, 29 km severovýchodně od Českých Budějovic na soutoku Lužnice a Nežárky a na okraji CHKO Třeboňsko. Žije v něm obyvatel.\n\nBudování města zvaného \"Na Talíři\", posléze Veselí, předcházela tvrz „Na Talíři“ patřící pánům z Veselí. Šlo prokazatelně o příslušníky střední šlechty, ale z hlediska vojenské síly podléhající rodu Rožmberků, takže ačkoli ještě v průběhu 12. století byli zcela samostatným rodem, již v polovině 13. století Rožmberkové převzali vládu i nad tvrzí „Na Talíři“, kde po 4 až 5 generací tato stará česká šlechta původně vládla. Páni z Veselí pak koncem 13. století opustili celou obec a přesídlili do Českého Krumlova, kde již žili převážně měšťanským způsobem života (určité snahy o návrat do rodiště předků se objevily ještě v 15. století). Převážná část rodu Veselých pak o sto let později opustila i Český Krumlov a přesídlila na Vysočinu, kde se živili stavitelstvím, a byla následně poznamenána vysokými ztrátami mužských příslušníků v bojích první světové války.\n\nOdchodem rodu z Veselí do Českého Krumlova postupně zmizelo i pojmenování „Na Talíři“ a původní erbovní znak pánů z Veselí (mimo jiné se stříbrným lvem v rudém poli a zlatými doplňky) se stal znakem města Veselí Nad Lužnicí. Genealogickou souvislost s prvními pány z tvrze na Talíři přiznával Jaroslav Heyrovský (jeho matka se za svobodna jmenovala Anna Veselá).\n\nSoučasné město vzniklo spojením měst Veselí nad Lužnicí a Mezimostí nad Nežárkou. První zmínky o Veselí pocházejí z roku 1259, povýšeno na město bylo v roce 1362, Mezimostí je poprvé zmiňováno ve 14. století, městečkem bylo od roku 1494 a městem od roku 1908. Snahy o spojení obou měst se objevovaly už dříve, ale patrioti z obou měst se spojení bránili. Až protektorátní ministr vnitra nařídil sloučení ke dni 1. ledna 1943 pod názvem \"Frohenbruck\", česky Veselí nad Lužnicí. Mezimostští se po válce pokoušeli osamostatnit, ale neuspěli. Dnes jméno Mezimostí není obsaženo v žádných zdejších oficiálních místních názvech a jeho území je označováno jako místní část Veselí nad Lužnicí II.\n\n\n\n\nMěsto je významným důležitým železničním uzlem, na 4. železniční koridor zde navazují tratě spojující Veselí n. Lužnicí s Třeboní a Českými Velenicemi a s Jindřichovým Hradcem a Jihlavou. Již se začal stavět úsek 4. železničního koridoru z Veselí n. Lužnicí do Horusic. V provozu je úsek dálnice D3 z Tábora do Veselí nad Lužnicí, probíhá stavba úseku do Bošilce.\n\nNa nádraží Veselí–Mezimostí vystoupil ze salonního vozu zvláštního vlaku v sobotu 21. prosince 1918 krátce po 10. hodině prezident T. G. Masaryk a byl přivítán zástupy občanů i představiteli města a třeboňského politického okresu při svém triumfálním návratu do osvobozené vlasti. Osobní přivítání pana prezidenta provedl starosta Veselí Alois Kolín a probošt dr. Jan Vacek. Prezident republiky poděkoval za vřelé přivítání a se slovy „Sbohem a do práce“ nastoupil do zvláštního vlaku, který se v 10:45 vydal na další cestu k Táboru. Kolejiště nádraží bylo v roce 2014 a 2015 komplexně rekonstruováno a byla tam postavena tři nová krytá nástupiště s podchody a výtahy pro cestující.\n\nKlubu Veseláků:\n\n"}
{"id": "93786", "url": "https://cs.wikipedia.org/wiki?curid=93786", "title": "Markéta Babenberská", "text": "Markéta Babenberská\n\nMarkéta Babenberská (něm. \"Margarete von Babenberg\"; 1204/1205 – 29. října 1266) byla manželka Jindřicha VII. a římská královna, poté první manželka Přemysla Otakara II., česká královna, rakouská a štýrská vévodkyně.\n\nMarkéta byla prvorozeným dítětem rakouského vévodského páru, Leopolda VI. a jeho manželky Teodory. Vyrostla na dvoře svého otce v Klosterneuburgu a ve Vídni, který byl v té době centrem minnesangu a jedním z kulturních center Evropy. Měla tři bratry (Leopolda († 1216), Jindřicha († 1227) a Fridricha) a tři sestry (Anežku, Konstancii a Gertrudu). Snad někdy kolem roku 1221 byla zasnoubena s anglickým králem Jindřichem III., z plánovaného dynastického spojení však nakonec sešlo.\n\nMarkétin budoucí manžel, prvorozený syn římského císaře Fridricha II., římský král Jindřich VII. Štaufský (nar. 1211), byl původně zasnouben s Anežkou Českou, jako o budoucí nevěstě se však uvažovalo i o francouzské, uherské nebo anglické princezně. Markétin otec však nakonec při osobních jednáních s císařem vyjednal sňatkové spojení mladého římského krále se svou dcerou a sňatek byl uzavřen v listopadu 1225.\n\nRoku 1227 byla Markéta v Cáchách korunována římskou královnou, patrně ještě před rokem 1231 se stala matkou dvou synů, Jindřicha a Fridricha, kteří oba zemřeli v mladém věku.\n\nPo manželově vzpouře proti císaři a jeho internaci roku 1235 žila na neznámém místě patrně kdesi v Německu, po ovdovění roku 1242 se uchýlila do dominikánského kláštera v Trevíru, později přesídlila do cisterciáckého kláštera ve Würzburgu, je možné že též pobývala v blíže neznámém klášteře v Míšni.\n\nNa politickou scénu se Markéta vrátila roku 1246 po smrti svého bratra Fridricha II. (†1246) a jako nejstarší příslušnice rodu Babenberků uplatňovala na základě tzv. \"Privilegia minus\" z roku 1156 dědické nároky na rakouské a štýrské vévodství. Ty ovšem zároveň uplatňovala Markétina neteř Gertruda (dcera jejího bratra Jindřicha), která se po smrti svého prvního manžela Vladislava († 1247), syna českého krále Václava I., provdala za Heřmana Bádenského a po Heřmanově smrti pak roku 1250 za příbuzného uherského krále Bély IV. Romana Haličského. Ani jeden z Gertrudiných manželů se však v babenberských zemích neprosadil.\n\nV bojích o babenberské dědictví se angažovali prakticky všichni sousední vládci, císař i papež. Zda byla Markéta v této době exponentkou štaufské politiky v bývalých babenberských zemích není jisté, její snahy však směřovaly patrně k prosazení práv jejího mladšího syna Fridricha († 1251). V této době také odmítla plánovaný sňatek s Heřmanem z Hennebergu, který zprostředkoval papež. Po pěti letech faktického bezvládí si přední rakouská šlechta (především Kuenringové) nakonec za vládce vybrala českého prince Přemysla (1251), který své nároky potvrdil v roce 1252 sňatkem se stárnoucí Markétou.\n\nSňatek, uzavřený z čistě politických důvodů, se konal 11. února 1252 v Markétině sídle v Hainburgu na Dunaji a Markéta se po boku o téměř třicet let mladšího chotě stala rakouskou a štýrskou vévodkyní a roku 1253 i českou královnou, i když nebyla nikdy korunována. Manželství zůstalo bezdětné, zřejmě s královniným vědomím udržoval Přemysl mimomanželský poměr s jednou z dívek jejího fraucimoru, která bývá tradičně ztotožňována s Anežkou z Kuenringu. S touto dívkou měl syna Mikuláše a několik dcer.\n\nPo vyhrané bitvě u Kressenbrunnu 1260, kde Přemysl porazil svého rivala uherského krále Bélu IV. a získal tak fakticky i Štýrsko, požádal o přiznání dědických práv pro svého nemanželského syna Mikuláše. Papež Alexandr IV. odmítl a Přemysl byl tak nepřímo donucen ukončit své manželství s Markétou. Manželství bylo oficiálně anulováno (prohlášeno za neplatné) z důvodu Markétina nezrušeného slibu čistoty, který složila v Trevíru roku 1243. Sama Markéta prokazatelně na zrušení manželství spolupracovala. 18. října 1261 pak opustila Prahu a odebrala se na své věnné statky v Dolních Rakousích. Přemysl se ještě téhož roku oženil s vnučkou uherského krále Kunhutou Haličskou.\n\nPo anulování manželství žila Markéta v dolnorakouské Křemži a na nedalekém hradě Krumau am Kamp, kde v říjnu 1266 zemřela. Pochována je v rodovém klášteře Babenberků v cisterciáckém opatství Lilienfeld.\n\n"}
{"id": "93788", "url": "https://cs.wikipedia.org/wiki?curid=93788", "title": "Moravský Beroun", "text": "Moravský Beroun\n\nMoravský Beroun (1869–1910 jen \"Beroun\", též \"Beroun na Moravě\"; německy \"Bärn\") je moravské město ležící severovýchodně od Šternberka. Je významným turistickým střediskem Nízkého Jeseníku. Dříve náleželo k okresu Bruntál, k 1. lednu 2005 však přešlo pod okres Olomouc. Žije zde obyvatel, katastrální výměra činí 5122 ha.\n\nOkrajem města přes místní část Ondrášov prochází železniční trať číslo 310 z Olomouce do Opavy. Úzkorozchodná trať do Dvorců byla ve třicátých letech 20. století zrušena.\n\nPrvní písemná zmínka o obci pochází z roku 1339, avšak původní ves byla založena již po roce 1269 při dolech na železnou rudu. Od počátku 16. století město mělo horní právo, které bylo potvrzeno o 100 let později v roce 1635. Největší rozkvět Moravského Berouna nastal od poloviny 16. století, kdy se město stalo sídlem horního soudu. Od roku 1570 zde byly budovány hamry na zpracování vytěžené rudy.\n\n\n\n\n\n\n\n"}
{"id": "93791", "url": "https://cs.wikipedia.org/wiki?curid=93791", "title": "Náměšť na Hané", "text": "Náměšť na Hané\n\nNáměšť na Hané (německy: \"Namiescht (Hanna)\") je městys ležící v oblasti Hané asi 15 km západně od Olomouce. Má obyvatel.\n\nPrvní písemná zmínka o obci pochází z roku 1141, kdy se společně se sousední vsí Biskupství uvádí na známé listině biskupa Zdíka. Obec byla až do 16. století převážně biskupským zbožím, ale její část se dostala do světských rukou. Po Náměšti se psal roku 1276 Všebor, syn Idíka ze Švábenic, který zde založil hrad. Ten roku 1371 získal Půta z Holštejna a na počátku 15. století vladykové z Obory. Hrad zanikl v česko-uherských válkách a nahradila ho tvrz na místě dnešního Dolního zámku.\n\nNáměšť na Hané byla v roce 1883 napojena na železniční síť. 1. 6. 1883 přijel první vlak na trati Olomouc–Čelechovice.\n\nV roce 1949 byla Náměšť sloučena s obcí Biskupství.\n\nVe dnech 10.–12. srpna 1973 se měl ve zdejším amfiteátru konat I. Hanácký Folk & Country Festival. Přestože již bylo prodáno či rezervováno přes 20 000 vstupenek, festival byl tři týdny před konáním v rámci postupující normalizace zakázán a několik tisíc dorazivších diváků bylo rozháněno Sborem národní bezpečnosti a bylo jim bráněno v příjezdu a příchodu. Na památku této události písničkář Jaroslav Hutka písničku \"Krásný je vzduch\", kterou složil jako hymnu festivalu, dále uváděl, šířil a publikoval pod názvem \"Náměšť\".\n\nOd 23. ledna 2007 byl obci vrácen status městyse.\n\nSamospráva městysu se v roce 2016 zapojila do vyvěšování moravské vlajky 5. července. \n\nV roce 2017 vznikla v Náměšti iniciativa za záchranu náměšťského nádraží, které mělo být demolováno. Po mnoha jednáních vyústila v roce 2019 ve vznik spolku Nádraží Náměšť.\n\n\n\nTzv. přeshraniční spolupráce:\n\n\n"}
{"id": "93793", "url": "https://cs.wikipedia.org/wiki?curid=93793", "title": "Fort Karola", "text": "Fort Karola\n\nFort Karola (německy Blockhaus, Fort Carl, česky \"Karlova pevnůstka\") jsou pozůstatky malé vojenské pevnosti v Kladsku, postavené v roce 1790 uprostřed skal na hoře Pták (\"Ptak\", 841 m) nad Liščím sedlem (\"Lisia Przełęcz\") z rozkazu pruského krále Bedřicha Viléma II. a pojmenovaná na počest císaře Karla VI. Pozůstatky této pevnosti se nalézají asi 2 km jižně od polské obce Karłów.\n\nÚkolem této nevelké pevnosti, spíše strážnice bylo střežit na bývalé prusko-rakouské hranici cestu do města Lázně Chudoba nazývanou „Silnice sta zatáček“ (\"Szosa Stu Zakrętów\"). Tato pevnost nebyla dokončena v původně plánovaném rozsahu a dokončené budovy byly již v 19. století opuštěny a rozpadly se v ruiny a do dnešní doby se dochovaly pouze zbytky zdí u vstupní brány a schody vysekané do skal vedoucí na skalní vyhlídku.\n"}
{"id": "93798", "url": "https://cs.wikipedia.org/wiki?curid=93798", "title": "Fokas", "text": "Fokas\n\nFokas (po roce 547 v Thrákii – 5. října 610 v Konstantinopoli) byl byzantský císař v letech 602 až 610. Byl to uzurpátor, který podle pramenů zavedl i na tehdejší poměry skutečnou vládu teroru.\n\nByl setníkem ve vojsku, kterému císař Maurikios vydal v zimě roku 602 rozkaz přezimovat na avarském břehu Dunaje. Vojáci se však vzbouřili a jmenovali Foku, který byl výmluvným řečníkem a neustále vyzýval ke vzpouře, exarchou. Thrácká armáda se pak obrátila proti Konstantinopoli. V hlavním městě povstala proti málo oblíbenému (i když vojensky úspěšnému) Maurikiovi i jedna ze stran v cirku – Zelení. Rovněž část senátu otevřeně podporovala povstání. Císař ve strachu o život uprchl na ostrov poblíž Chalkedonu, zatímco Fokas, kterému Zelení otevřeli brány města, vpochodoval do Konstantinopole. Poté co se Fokas nechal aklamací potvrdit za císaře, dal Maurikia a jeho syny zajmout a následně popravit.\n\nO následujících letech podávají historické prameny pochmurný obraz. Nevzdělaný Fokas, který se údajně v \"sacru palatiu\" oddával pitkám a hanebnostem všeho druhu, patřil zřejmě k těm byzantským císařům, kteří postrádali jakékoliv předpoklady pro vládnutí. Během krátké doby, kdy měl zřejmě jen nepatrné ponětí o státnických povinnostech císaře a ani se nesnažil je nabýt, ztratil veškerý smysl pro realitu a věřil, že je Bohem vyvolený. Kvůli své patologické podezřívavosti nechal vyvraždit velkou část byzantských elit.\n\nPrameny líčí Foku jako ukázkového tyrana. Sami Zelení, strana v cirku, která dopomohla Fokovi na trůn, upadli v podezření, že osnují spiknutí proti císaři, poté co s jeho pomocí zdecimovali své soupeře – Modré. Brzy poté se Fokas spojil s Modrými, poněvadž mu bylo jasné, že bez podpory alespoň části lidu nemůže déle vládnout. Městským prefektem Konstantinopole byl jmenován vůdce (\"demarchos\") Modrých, čímž si císař znepřátelil Zelené a uvrhl mnohá města říše do otevřené občanské války mezi stoupenci obou démů. Anarchie, která říši v těchto letech zachvátila, ji nezničila snad jen díky přetrvávající římské správě, o kterou se stát nadále opíral. Rozbrojů mezi oběma démy zůstaly ušetřeny jen vzdálené exarcháty v Ravenně a v Kartágu na západě říše.\n\nKrátce po Maurikiově zavraždění obnovili Avaři na Balkáně nepřátelství a zpustošili Thrákii, zatímco na východě vypukla vojenská vzpoura. Neklidná situace byla také v Arménii, kde v čele povstání stál vojevůdce Narses, jemuž se podařilo dobýt Edessu. Fokas na to vyslal vojevůdce Bonosa do Sýrie, která se rovněž vzbouřila.\n\nAni nepřátelští Sásánovci nezaháleli. Když se velkokrál Husrav II. doslechl o krvavé výměně na trůnu v Konstantinopoli, vyhlásil Fokovi válku. Pod záminkou zbavení Římanů uzurpátora obsadil Edessu, která již byla obléhána císařským vojskem, a spojil se s Narsem. Husrav II. navrhl za kandidáta na trůn Theodosia, který měl být údajným Maurikiovým přeživším synem. Avšak netrvalo dlouho a velkokrálova přátelská pomoc se změnila v nezastřenou dobyvatelskou válku proti Byzanci. Mezopotámie, Arménie a části Malé Asie padly do jeho rukou, i přes částečně úspěšný odpor byzantských vojsk.\nTaké Slované, s nimiž vedl Maurikios prudké obranné boje, nyní volně pronikali přes nekrytou dunajskou hranici na Balkán a do Řecka.\n\nBrzy po uchopení moci si Fokas uvědomil, že vzhledem ke složité vnitropolitické situaci má nedostatek spojenců, a nesmí si proto ještě znepřátelit papeže. Oproti politice svého předchůdce, který v Itálii vedl válku s Langobardy, aniž bral ohled na papeže, nastolil bezvýhradný propapežský kurz. Uzavřel příměří s Langobardy, což však znamenalo definitivní ztrátu Itálie s výjimkou ravennského exarchátu, který se udržel až do roku 751.\n\nCísař ovšem neměl jinou možnost, neboť ve srovnání s východními provinciemi ohroženými Peršany byla vykrvácená a zpustošená Itálie takřka bezcenná. Jestliže za Maurikia italské obyvatelstvo krutě trpělo neustálými boji, nyní papež Řehoř I. děkoval strůjci míru chvalozpěvem Gloria in excelsis Deo za jeho vítězství nad Maurikiem, ačkoliv musel vědět o tom, jak hanebným způsobem se Fokas zmocnil vlády. Papež, jenž sám byl ze všech stran ohrožován Langobardy, si přesto trpkého míru cenil. Ovšem dvouletý mír uzavřený v roce 603 netrval ani po dobu, na kterou byl sjednán. Langobardský král Agilulf obsadil již před koncem příměří další části Apeninského poloostrova. Fokas byl spokojen, že udržel aspoň Ravennu, a nekladl Agilulfovu postupu žádný odpor. Když byl konečně v roce 610 císař svržen, bylo už příliš pozdě na jakýkoliv zákrok proti Langobardům. Zda k tomu za Foky existovala ještě nějaká reálná možnost, je však nejisté.\n\nPoté co v roce 607 Fokas nechal zbavit patriarchu v Konstantinopoli hodnosti ekumenického patriarchy a převedl jí na papeže, čímž uznal nárok římského biskupa na primát v církvi, bylo na Foru Romanu postaveno poslední antické dílo – Fokův sloup – „ke vzpomínce na nesčetné dobré skutky císaře, který vrátil Itálii mír a bránil svobodu“. Tento sloup se zachoval dodnes. Tím se však také zvýšila vzájemná nevraživost mezi konstantinopolským patriarchou a římským papežem. Vztahy mezi oběma církevními hodnostáři se měly nyní dále pomalu zhoršovat až k osudnému rozkolu v roce 1054. I kvůli své církevní politice, nakloněné papeži, byl Fokas velice negativně hodnocen ze strany ortodoxní církve.\n\nNavzdory policejnímu režimu, který císař nastolil, se opozici v Konstantinopoli podařilo spojit s Herakleiem Starším, exarchou Kartága a otcem pozdějšího stejnojmenného císaře, a přesvědčit ho k povstání.\n\nSvou roli v následném spiknutí proti uzurpátorovi sehráli zřejmě i jiní provinciální místodržitelé, neboť synovec Herakleia Staršího dobyl krátce nato Alexandrii. Když byla takto zajištěna Afrika i Egypt, exarchův syn Herakleios Mladší vyplul s flotilou z Kartága vstříc Konstantinopoli. Jakmile byly stěžně lodí viditelné v Propontidě, propukla v Konstantinopoli revoluce. Lid pronikl do císařského paláce a vyvlekl nenáviděného Foku na Herakleiovu vlajkovou loď. Když Herakleios viděl před sebou třesoucího se a o život prosícího císaře, údajně se ho zeptal: „Ty jsi ten, který vládne říši?“ Fokas mu prý odpověděl otázkou: „Budeš to dělat lépe?“ načež Herakleios nechal Foku popravit. Podle jiných, hodnověrnějších zpráv byl však Fokas zavražděn již při vstupu Herakleia do Konstantinopole. Zmíněný dialog mezi nimi je tedy pravděpodobně pouze smyšlený.\n\nPřesto i Herakleiovi nakloněné prameny mohou jen těžko zakrýt skutečnost, že krize říše propukla naplno teprve za Herakleia, kterému Sásánovci odňali Sýrii a Egypt. Teprve později se mu podařilo pomalu a za nesmírných obtíží situaci státu zlepšit. Říše se nacházela v krizi již od Maurikiovy smrti, s plnou vahou vypukla však až po roce 610. \n\nFokova vláda představuje důležitý zlom v dějinách byzantské říše. Během několika málo let Fokova panování upadla Byzanc do chaosu. Zároveň s tím slábla také ochota germánských říší na západě uznávat nadřazenost Konstantinopole. Na těžké ekonomické a vojenské situaci říše se ovšem podíleli i předchozí vládci. Fokas byl posledním pozdně antickým císařem, neboť reformy jeho nástupce Herakleia započaly novou éru, byzantský raný středověk.\n\nTradičně je bilance jeho vládnutí označována za katastrofální: Fokas přenechal Itálii Langobardům, většinu Balkánu Slovanům, vystavil říši smrtícím útokům Peršanů a osudově ji tak oslabil bezprostředně před začátkem islámské expanze. Navíc ještě umocnil vzájemnou řevnivost mezi patriarchou v Konstantinopoli a římským papežem. Ovšem naskýtá se otázka, zda jsou všechny tyto výtky na místě. Příčinou problémů bylo také odmítnutí císaře vládnoucími elitami, které ho nikdy nepřijaly za sobě rovného a mstily se mu obstrukcemi.\n\nV Konstantinopoli samotné měl Fokas na svědomí údajně téměř celou senátorskou elitu, čímž byla antická římská společnost vážně oslabena. Fokas byl také posledním císařem, který používal latinský titul \"Imperator Augustus\". V důsledku reorganizace říše změnil jeho nástupce tento titul na řecké \"Basileus ton Rhomaion\" (římský císař), aby tak lépe vyhovoval řeckému charakteru říše, i když s touto proměnou nebyla spojena rezignace na právní nástupnictví antického římského impéria. Je symbolické, že právě Fokas věnoval poslední umělecké dílo antickému Foru Romanu: Byl posledním císařem, který ještě dokázal – třebaže ne příliš úspěšně – aktivně zasahovat do osudu západu.\n\nPřesto by měl být Fokův převážně negativní obraz, jak líčen v pramenech a který také dodnes dominuje vědeckým názorům, brán s určitou rezervou. Všechny zprávy, popisující jeho vládu, pocházejí až z doby po jeho smrti a vznikly z větší části za vlády Herakleia, který Foku svrhl a přirozeně měl zájem na tom, aby byl znázorněn v co možná nejhorším světle.\n\nTaké pro dnešní numismatiky a archeology představuje jeho vláda určitým způsobem zlom. Byl to zřejmě Fokas, kdo opět přivedl do módy vousy, neboť od jeho časů byla zobrazení císařů na mincích prováděna s vousy, což značně usnadňuje dataci. Zatímco od Konstantina I. byli téměř všichni císaři podle římského způsobu hladce oholeni (s výjimkou Juliana Apostaty, který si jako správný filozof nechal narůst vous), od dob Fokovy vlády měli téměř všichni panovníci vous (on sám ho údajně nosil, aby zakryl jizvu).\n\n\n"}
{"id": "93800", "url": "https://cs.wikipedia.org/wiki?curid=93800", "title": "Jiří Komárek", "text": "Jiří Komárek\n\nJiří Komárek (* 28. května 1931 Brno) je český algolog, specializující se na ekologii řas, společenstva řas v rybnících, vodních nádržích a extrémních biotopech.\n\nJe zaměstnán na Přírodovědecké fakultě Jihočeské univerzity (v letech 1991–1998 byl vedoucí katedry botaniky) a na Botanickém ústavu Akademie věd České republiky (algologické oddělení).\n\n"}
{"id": "93805", "url": "https://cs.wikipedia.org/wiki?curid=93805", "title": "James Fenimore Cooper", "text": "James Fenimore Cooper\n\nJames Fenimore Cooper (15. září 1789, Burlington, New Jersey – 14. září 1851, Cooperstown, New York) byl americký spisovatel první poloviny 19. století. Populárním se stal především jako autor romantických historicko-dobrodružných románů, z nichž nejznámější je \"Poslední Mohykán\" \"(The Last of the Mohicans)\", dějově druhá část románové pentalogie \"Příběhy Kožené punčochy\" (\"Leatherstocking Tales\").\n\nNarodil se 15. září roku 1789 v Burlingtonu ve státě New Jersey jako jedenácté dítě (z dvanácti) soudce a člena kongresu Williama Coopera (1754-1809). Když mu byl rok, odstěhovala se rodina k jezeru Otsego ve státě New York, kde jeho otec založil osadu, pojmenovanou po něm Cooperstown\n\nPo absolvování Yaleské univerzity (jako její doposud nejmladší student) ve státě New Hampshire nastoupil Cooper roku 1805 do námořní služby Spojených států. Na počátku své služební dráhy byl přidělen ke službě do oblasti Velkých jezer, kde měl možnost získat znalosti krajů, které se později staly dějištěm mnoha jeho dobrodružných knih.\n\nV roce 1810 se oženil a roku 1811 opustil vojenskou službu. Usadil se na rodinném statku v Cooperstownu a vydal svá první díla, na kterých je znát velký vliv anglického spisovatele Waltra Scotta. Roku 1825 odcestoval do Evropy. Nějaký čas pobyl v Anglii a pak žil jako konzul dva roky ve Francii, procestoval Německo, Švýcarsko a Itálii. Roku 1833 se vrátil do Ameriky a pokračoval ve své literární činnosti. Zemřel 14. září roku 1851.\n\nZa svůj život napsal celkem třicet tři románů. Svoji literární činnost započal roku 1820 anonymně, když vydal svou ne příliš úspěšnou prvotinu \"Opatrnost\" (\"Precaution\"), silně ovlivněnou mravoličným dílem anglické spisovatelky Jane Austenové. Ale již jeho druhé dílo z roku 1821, romantický historický román \"Vyzvědač\" (\"The Spy\"), napsaný v duchu Waltera Scotta a odehrávající se v letech 1780-1781 v období americké války za nezávislost, zaznamenal poměrně slušný úspěch.\n\nRoku 1823 zahájil vydávání své proslulé románové pentalogie \"Příběhy Kožené punčochy\" (\"Leatherstocking Tales\") o osudech bílého zálesáka Nattyho Bumppa, a to její dějově čtvrtou částí \"Průkopníci\" (\"The Pioneers\"). Roku 1823 následoval první americký román s námořní tematikou \"Lodivod\" (\"The Pilot\") opět vytěžený z bojů o americkou nezávislost. Romantický příběh líčí osudy odvážného lodivoda řídícího noční vylodění amerických povstalců na skalnatém pobřeží Britských ostrovů.\n\nPo dnes již téměř zapomenutém románu \"Lionel Lincoln\" (1825) (opět z bojů o americkou nezávislost) vydal roku 1826 své nejslavnější dílo, román \"Poslední Mohykán\" (\"The Last of the Mohicans\"), dějově druhou část románové pentalogie \"Příběhy Kožené punčochy\".\n\nZa svého pobytu v Paříži napsal další dvě knihy. Jednak to byla dějově závěrečná pátá část \"Příběhů Kožené punčochy\", román \"Prérie\" (\"(1827, The Prairie \"), dále dobrodružný román \"Rudý pirát\" (\"1827, The Red Rover)\", odehrávající se opět v době, kdy se rozhodovalo o nezávislosti Spojených států.\n\nMéně známá je jeho trilogie romantických historických románů odehrávajících se v Itálii v Benátkách, v Německu a ve Švýcarsku \"Vrah\" (\"1831, The Bravo\"), \"Pohanská zeď aneb Benediktíni\" (\"1832, Heidenmauer, or The Benedicitines\") a \"Kat\" (\"1833, The Headsman\"), ve které na obrazu nelítostné oligarchie odhaluje úpadek feudalismu.\n\nVe čtyřicátých letech nejprve dokončil svou pentalogii \"Příběhy Kožené punčochy\" jejím třetím a prvním dilem, romány \"Stopař\" (\"1840, The Pathfinder\") a \"Lovec jelenů\" (\"1841, The Deerslayer\") a napsal trilogii \"Rukopisy rodiny Littlepageovy\" (\"Littlepage Manuscripts\"), skládající se z románů \"Satanův prst\" (\"1845, Satanstoe\"), \"Nosič řetězů\" (\"1845, The Chainbearer\") a \"Rudoši\" (\"1846, The Redskins\") líčící boje amerických nájemních farmářů proti v podstatě feudálnímu vlastnictví půdy. Rovněž pokračoval v tvorbě námořních příběhů, např. romány \"Dva admirálové\" (\"1842, The Two Admirals\"), \"Na vodě a na souši\" (\"1844, Afloat and Ashore\") a \"Mořský lev\" (\"(1849, The Sea Lions\").\n\nKromě románů napsal Cooper například \"Dějiny válečného námořnictva Spojených států\" (\"1829, A History of the Navy of the United States\"), dílo \"Americký demokrat\" (\"1835, The American Democrat\"), ve kterém vyjádřil své politické názory a sociální vize, \"Dějiny Cooperstownu\" (\"1838, The Chronicles of Cooperstown\") a \"Životy vynikajících důstojníků amerického válečného námořnictva\" (\"1846, Lives of Distinguished American Naval Officers\").\n\nOdklonem od tradiční tematiky diktované evropskou literaturou k typicky americkým námětům pomáhal položit základy americké národní kultury. V jeho romanticky laděných příbězích se mu skvěle podařilo skloubit dobrodružství s historickou realitou a poprvé se v nich také setkáme s realistickým popisem americké krajiny a s vylíčením problematiky indiánů. Stvořením postavy zálesáka Nattyho Bumppa, zvaného podle jelenicových kamaší \"Kožená punčocha\" se jako jeden z prvních amerických spisovatelů pokusil o vytvoření národního hrdinského mýtu, jehož existence sehrála důležitou roli při konstituování národa.\n\n\n\n"}
{"id": "93816", "url": "https://cs.wikipedia.org/wiki?curid=93816", "title": "Konstantin V. Kopronymos", "text": "Konstantin V. Kopronymos\n\nKonstantin V. Kopronymos (\"„Lejno, Pokálený“\"), (718 – 14. září 775) byl byzantským císařem v letech 741 až 775. Jeho krajně hanlivé přízvisko mu bylo dáno jeho protivníky a mělo připomínat (údajnou) potupnou událost z jeho života – ve skutečnosti však bylo výrazem nenávisti k jednomu z hlavních představitelů ikonoklasmu. Konstantin V. byl synem a nástupcem císaře Leona III.\n\nKdyž Konstantin v roce 742 na počátku své vlády táhl s armádou proti Arabům, byl napaden svým švagrem Artabasdem. Artabasdas následně nechal vyhlásit, že Konstantin padl v boji. Sám nastoupil na trůn v Konstantinopoli a dal zrušit edikty, které zakazovaly uctívání obrazů. Sesazenému císaři se však podařilo uprchnout do města Amorionu, kde shromáždil vojska z anatolských themat (vojenských distriktů říše) a s jejich pomocí porazil Artabasda a oblehl Konstantinopol. V roce 743 bylo hlavní město znovu dobyto a Artabasdas byl i se svými syny oslepen. Vděčný císař pak povolil svým vojskům drancovat několik dní Konstantinopol, čímž si však jeho obyvatele nadosmrti znepřátelil.\n\nThema \"Opsikion\", které podporovalo Artabasda, nechal rozdělit a vytvořil tak v Malé Asii nové thema \"Bukellarion\". Poté co byla reorganizována themata vytvořil novou vojenskou strukturu, tzv. tagmata (žoldnéři tvořená garda), která měla za cíl zabránit spiknutím. S reorganizovanou armádou dobyl v roce 751 zpět část Sýrie, zatímco v kalifátu probíhala občanská válka mezi Umajjovci a Abbásovci. V roce 763 zvítězil také nad Bulhary v bitvě u Anchialu.\n\nKonstantin ještě více než jeho otec Leon III. prosazoval zákaz uctívání obrazů, přičemž nechal krutě pronásledovat aktivní ikonoduly a mnichy, ačkoliv historické prameny v tomto směru zřejmě přehánějí. V roce 754 svolal koncil do města Hieria (který je také nazýván „bezhlavý“, neboť se ho nezúčastnil ani papež ani konstantinopolský patriarcha). Přítomni byli pouze ikonoklastičtí biskupové a kněží a jednalo se tak o jeden z nejmenších koncilů, během kterého bylo prohlášeno uctívání obrazů za herezi. Což byl sice krok, který vyřešil problém paulikiánů, avšak větší částí ostatního obyvatelstva zvláště v evropských částech říše nebyl nijak zvlášť vítán. V roce 766 nechal zlynčovat jistého ikonodulského poustevníka jménem Stefanos. Kromě toho nechal označit za heretické a zakázat také relikvie a modlitby ke svatým.\n\nDo období jeho vlády spadá obrat papeže k Frankům - asi ale méně z důvodu císařovy církevní politiky, jako spíše kvůli neschopnosti Byzance udržovat na západě ještě jakoukoli účinnou vojenskou přítomnost po pádu Ravenny do rukou Langobardů v roce 751.\n\nKonstantin zemřel během jednoho z tažení proti Bulharům, což ikonodulové vykládali jako boží potrestání. Začali pak také rozšiřovat fámu o jeho křtu a rovněž používat přízvisko „Kopronymos“. V devátém století byly Konstantinovy pozůstatky vyzvednuty z hrobu a vhozeny do moře.\n\n\n\n"}
{"id": "93823", "url": "https://cs.wikipedia.org/wiki?curid=93823", "title": "Izoelektrická fokusace", "text": "Izoelektrická fokusace\n\nIzoelektrická fokusace je elektromigrační separační metoda proteinů. \nDělení touto metodou probíhá na základě migrace proteinů v prostředí proměnlivého pH. V zásaditém prostředí mají proteiny záporný náboj a putují tedy k anodě. \nV kyselém prostředí naopak mají celkový náboj kladný a putují ke katodě. V pH rovném izoelektrickému bodu, pI, je molekula neutrální. \nIzoelektrická fokusace probíhá nejčastěji na polyakrylamidovém gelu s imobilizovaným pH gradientem případně v kapiláře s pH gradientem tvořeným směsí nízkomolekulárních amfolytů. Po aplikaci napětí pak putuje protein do místa svého izoelektrického bodu a na tomto místě se fokusuje (soustřeďuje), neboť v tomto bodu se celkový náboj bílkoviny vynuluje. Pokud by bílkovina vyputovala z izoelektrického bodu okamžitě získá náboj a díky napětí se vrátí zpět do izoelektricého bodu. Izoelektrickou fokusací je možné dosáhnout separace bílkovin, které se liší v hodnotách izoelektrických bodů pouze o 0,001. \n\nGradient pH je vytvářen směsí několika set až tisíc různých nízkomolekulárních amfolytů tak, aby spektrum jejich izoelektrických bodů dokonale pokrylo požadovaný rozsah pH gradientu (nejčastěji pH 3 – 10). Póry gelu bývají voleny velké, aby nedocházelo k narušování separace síťovým jevem. Používají se vysoké hodnoty napětí v řádech jednotek až desítek kilovoltů.\n\nIzoelektrická fokusace je prvním krokem 2D-elektroforézy.\n\n"}
{"id": "93828", "url": "https://cs.wikipedia.org/wiki?curid=93828", "title": "Architekt", "text": "Architekt\n\nArchitekt je člověk tvořící architekturu, tedy plán realizace budovy nebo souboru budov a také dohlíží na jeho realizaci. Slovo „architekt“ je odvozeno z latinského \"architectus\" pocházejícího z řeckého slova \"arkhitekton\" (arkhi (vedoucí) + tekton (stavitel)). V nejširším smyslu je architekt osobou, která transformuje potřeby uživatele do požadavků na stavitele. Architekt musí důkladně rozumět principům, vlastnostem a předpisům, kterým musí jeho design stavby odpovídat. Dále musí znát všechny prostředky, které může stavitel použít pro realizaci potřeb uživatele, aby byl schopen navrhnout co nejlepší kompromisní řešení s ohledem na požadavky, čas a náklady.\n\nProces tvorby architekta neprošel modernizací do pozdního 19. století. Předtím architekti měli ateliéry a různorodý způsob vzdělávání od konvenční formy výuky jako na École des Beaux-Arts (Škola výtvarných umění) ve Francii, která byla založena v polovině 17. století po nekonvenční, kdy studenti pracovali v architektonických ateliérech dokud nedosáhla profesní nezávislost. Vytvořila se také skupina architektů s vlastními finančními zdroji zejména ve Velké Británii v 18. století jako například Lord Burlington (Chiswick House 1723 - 49). Někteří architekti přešli k tomuto povolání z jiných uměleckých disciplín jako například sochař Gian Lorenzo Bernini, scénograf Filippo Juvarra a John Vanbrugh, sochař Michelangelo Buonarroti.\n\nV roce 1440 florentský architekt Leone Battista Alberti napsal knihu De Re Aedificatoria, vydanou v roce 1485, rok před znovuvydáním prvního svazku Vitruvit, jehož autorem byl antický technik a architekt (Marcus Vitruvius Pollio). Alberti jako první definoval postavení architekta, který by se měl v první řadě zabývat konstrukčním systémem s ohledem na vlastnostmi prostředí, materiálů a stavebních principů, v druhé řadě s artikulací díla vzhledem k využití a potřeby jeho uživatele a ve třetí řadě by se měl architekt zabývat proporcí a výzdobou budovy. Základem povolání architekta je neustále vytváření životních prostor pro jednotlivé okruhy lidské činnosti, jeho schopnost a znalosti potřebné k vytvoření návrhu a zaručující jejich využití ve všech stupních návrhu a realizace, architekt musí projít neustálým procesem vzdělávání podpořeným zkušenostmi z praxe. Práce architekta spojuje disciplíny jako je matematika, věda,umění, technologie, sociologie, politika, historie a jeho vlastní přístup a filozofie. Vitruvius jako první známý teoretik na poli architektury tvrdí: \"\"Architektura je věda vycházející z množství jiných věd a lemována širokým okruhem podrobných znalostí, které pomáhají vytvořit postoj k umění.\"\" Dodává, že architekt by měl být zběhlý v hudbě a astronomii. Vitruviova rozsáhlá definice architekta ve svém přeneseném významu platí i v současnosti navzdory komerci a výpočetní technice, která do značné míry změnila přístup moderního architekta v procesu tvorby.\n\nNejprestižnějším oceněním pro architekty je Pritzkerova cena, často nazývaná „Nobelovou cenou za architekturu“.\n\nArchitekt je osoba, navrhující podobu životního prostoru člověka. V ČR je označení architekt vázáno na akademické tituly \"–\" Ing. arch. (absolvent inženýrského studia VŠ), popřípadě akad.arch. (absolvent umělecké VŠ) \"–\" nebo autorizaci Českou komorou architektů (obory autorizace: architektura, územní plánování a krajinářská architektura). Přesto se dnes rozmáhá použití označení architekt i pro tzv. softwarové \"architekty\", což jsou většinou absolventi zcela jiného studia. \n\nArchitekti jsou profesionálové, kteří musí často navrhovat stavby s ohledem na bezpečnost a zdraví lidí. \"Vybrané činnosti ve výstavbě\", jejichž výsledek ovlivňuje ochranu veřejných zájmů ve výstavbě, mohou samostatně vykonávat pouze fyzické osoby, které získaly oprávnění k výkonu těchto činností podle zákona č. 360/1992 Sb. jako autorizovaný architekt, autorizovaný inženýr nebo autorizovaný technik. Autorizované osoby v České republice registrují Česká komora architektů a Česká komora autorizovaných inženýrů a techniků činných ve výstavbě. Předpokladem pro přihlášení ke zkoušce odborné způsobilosti je absolvování předepsaného akademického vzdělání a odborné praxe pod vedením autorizovaného architekta. Seznam škol s uznaným vzděláním spravuje autorizační rada České komory architektů. Akademické vzdělání v architektonických oborech je potvrzeno titulem inženýr architekt (Ing. arch.), MgA. (na uměleckých školách) nebo Ing. (v případě krajinářské architektury). Po úspěšném absolvování zkoušky odborné způsobilosti se uchazeč stává autorizovaným architektem složením slibu:\"\"Slibuji na svou občanskou čest a své svědomí, že jako autorizovaný architekt budu při své práci usilovat o vytváření kvalitních architektonických děl, budu ctít zájmy klientů, jakož i zájmy veřejné, budu respektovat přírodní a kulturní hodnoty a budu se vždy řídit profesní etikou architekta.\"\"Stalo se pravidlem, že architekti soutěží o získání úkolu na významná veřejná díla v architektonických soutěžích, které se běhu doby staly osvědčeným nástrojem.\n\n\n"}
{"id": "93829", "url": "https://cs.wikipedia.org/wiki?curid=93829", "title": "Kunhuta Přemyslovna", "text": "Kunhuta Přemyslovna\n\nKunhuta Přemyslovna (leden 1265 – 27. listopadu 1321), prvorozená dcera českého krále Přemysla Otakara II. a Kunhuty Uherské, byla mazovskou kněžnou, také abatyší kláštera sv. Jiří na Pražském hradě. Po smrti své pratety sv. Anežky byla také po určitou dobu abatyší kláštera Na Františku.\n\nOtec si pro Kunhutu vyžádal dědické právo na české království od římského krále Richarda Cornwallského a tento stav trval až do narození mužského dědice v roce 1271. Ve dvanácti letech vstoupila do kláštera Na Františku – podle podmínek mírové smlouvy s novým německým králem Rudolfem Habsburským z roku 1276 se totiž měla vdát za jednoho z jeho synů (Hartmanna). Není ovšem jasné, zda se uchýlila do kláštera z vlastní vůle nebo na otcův pokyn.\n\nPo smrti pratety Anežky České převzala Kunhuta její úlohu v klášteře Na Františku a pečovala o nemocné.\n\nV roce 1291 se Kunhuta na žádost svého bratra krále Václava II. vdala za piastovského knížete Boleslava II. Mazovského. Kunhuta byla jeho druhou ženou, tou první byla Gaudemunda Žofie Litevská, od které se dočkal dvou synů a dcery.\n\nDruhá manželka Boleslavovi přinesla zvýšení prestiže a porodila mu tři děti: mazovskou kněžnu Eufrozinu (1292– 1328/9), knížete Václava (1293–1336) a jeptišku u sv. Jiří Perchtu (před 1299– po 1311). V roce 1302 bylo nešťastné manželství na Kunhutinu žádost rozvedeno. Při podpisu listin ostatně Kunhuta užívala nejprve titulu dcery českého krále a až poté mazovské vévodkyně. K rozluce manželství snad přispělo i to, že Václav II. už v té době byl korunován polským králem.\n\nKunhuta byla králem dosazena do čela svatojiřského \"Damenstiftu\" jako jeho abatyše tak, že jí dosavadní abatyše Žofie z Pětichvost musela postoupit své místo (a po její smrti se zase vrátila). Kunhuta vládla až do konce života jako abatyše v klášteře sv. Jiří na Pražském hradě. Ambiciózní, energická a uměnímilovná princezna ke své instalaci dostala od bratra insignie svého úřadu: zlatem kovanou berlu (z níž se dochovaly fragmenty pásků s darovacím nápisem) a korunu (přepracovanou v době renesance).\n\nKlášter vynikl jako společenské a náboženské centrum přemyslovské rodiny v období interregna po vymření Přemyslovců po meči v letech 1306 až 1310. Kunhuta poskytla vzdělání a vychování své osiřelé neteři Elišce Přemyslovně, kterou zásadně ovlivnila. V klášteře vyrostla také další Přemyslovna, nemanželská dcera Eliška, pozdější abatyše kláštera benediktinek v Pustiměři.\nKunhuta vynikla objednávkami výtvarného umění, zejména skupiny iluminovaných rukopisů. Vedle brevíře je nejpozoruhodnější z nich Pasionál abatyše Kunhuty, ojedinělý mystický spis o Kristově umučení, se skvostnými velkoformátovými ilustracemi. Jím se Kunhuta zařadila k nejvýznamnějším urozeným mecenáškám latinské Evropy vrcholné gotiky. První text byl sepsán již okolo roku 1312 a celé dílo bylo uzavřeno před dokončením okolo roku 1321, v době Kunhutiny smrti, proto jsou v závěru prázdné stránky a v nalinkované rubrikaci chybějí ilustrace. Na textu Pasionálu se podílel významný dominikánský teolog, kazatel a později inkvizitor Kolda z Koldic. Hlavním autorem byl zřejmě kanovník Beneš, významnou komponentou je výtvarný doprovod. Na titulním listu pasionálu jsou autoři jako klečící donátoři vyobrazeni před trůnem abatyše. V zástupu řeholnic je na posledním místě vyobrazena také Kunhutina dcera.\n\n\n\n"}
{"id": "93830", "url": "https://cs.wikipedia.org/wiki?curid=93830", "title": "Letecký sport", "text": "Letecký sport\n\nLetecké sporty jsou sporty, při kterých se létá na letadlech. Leteckých sportů je celá řada, pro jednoduchost se bere seznam sportů tak, jak je uznává Mezinárodní letecká federace FAI. Do leteckých sportů tedy hlavně patří akrobacie, letecké a raketové modelářství, létání v balónu, obecné letectví, plachtění, létání na závěsných a padákových kluzácích, ultralehké létání, parašutizmus, létání na vrtulnících.\n\nV České republice se stará o letecký sport několik organizací:\n\nAeroklub České republiky se stará o akrobacii, obecné letectví, plachtění, parašutizmus, létání na vrtulnících.\n\nLetecká amatérská asociace se stará o létání na závěsných a padákových kluzácích, ultralehké létání.\n\nSvaz modelářů ČR se stará o letecké a raketové modelářství.\n\n"}
{"id": "93834", "url": "https://cs.wikipedia.org/wiki?curid=93834", "title": "Anežka Přemyslovna", "text": "Anežka Přemyslovna\n\nAnežka Přemyslovna (5. září 1269 – 17. května 1296, Praha), česká princezna a švábská vévodkyně, byla druhou dcerou Přemysla Otakara II. a Kunhuty Uherské.\n\nPo smrti Přemysla Otakara II. v bitvě na Moravském poli potvrdila královna vdova Kunhuta Uherská Přemyslův slib, který dal římskému králi Rudolfu I. Habsburskému o svatbě jejich dětí. Již počátkem roku 1279 byla Anežka formálně provdána (zasnoubena) za Rudolfova syna Rudolfa, rakouského vévodu. Anežčin mladší bratr Václav II. se současně zasnoubil s Gutou Habsburskou.\n\nSpolečně s matkou a bratrem byla Anežka zřejmě později vězněna Otou Braniborským na Bezdězu, odkud se jí a Kunhutě podařilo uprchnout. Faktem je, že Anežka není v pramenech o věznění na Bezděze nikde zmiňována, ale je vysoce pravděpodobné, že tam společně s Kunhutou, Václavem a chůvou Eliškou byla.\n\nV roce 1290 porodila Anežka svému choti Rudolfovi syna Jana. Ještě téhož roku přijel Rudolf na návštěvu ke švagrovi Václavovi na pražský dvůr. Hlavním důvodem této návštěvy byla složitá politická situace po uvěznění Záviše z Falkenštejna a Závišův budoucí osud. Rudolf ovšem náhle a těžce onemocněl a rychlé nemoci také podlehl (ačkoliv se nepřekvapivě objevily i spekulace, že byl na pražském dvoře otráven). Na Pražském hradě tak pochovali muže, který měl být římskoněmeckým králem a snad i císařem. Anežka se brzy vrátila ke dvoru svého bratra a rovněž předčasně zemřela. Je možné, že příčinou smrti šestadvacetileté ženy byla tuberkulóza, rodová choroba posledních Přemyslovců. Její tělo bylo pohřbeno v Anežském klášteře, srdce na Zbraslavi.\n\nAnežčin syn Jan zavraždil roku 1308 svého strýce římského krále Albrechta I., protože mu upíral právo na dědictví po rodičích.\n\n\n"}
{"id": "93841", "url": "https://cs.wikipedia.org/wiki?curid=93841", "title": "Výběr", "text": "Výběr\n\nVýběr může být:\n\n\n\n\n\n\n"}
{"id": "93844", "url": "https://cs.wikipedia.org/wiki?curid=93844", "title": "Znělá alveolární ploziva", "text": "Znělá alveolární ploziva\n\nZnělá alveolární ploziva je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 104, ekvivalentním symbolem v SAMPA je d.\n\n\nV češtině se tato hláska zaznamenává písmenem D, d.\n"}
{"id": "93845", "url": "https://cs.wikipedia.org/wiki?curid=93845", "title": "Neznělá alveolární ploziva", "text": "Neznělá alveolární ploziva\n\nNeznělá alveolární ploziva je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 103, ekvivalentním symbolem v SAMPA je t.\n\n\nV češtině se tato hláska zaznamenává písmenem T, t.\n"}
{"id": "93847", "url": "https://cs.wikipedia.org/wiki?curid=93847", "title": "Neznělá bilabiální ploziva", "text": "Neznělá bilabiální ploziva\n\nNeznělá bilabiální ploziva je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 101, ekvivalentním symbolem v SAMPA je p.\n\n\nV češtině se tato hláska zaznamenává písmenem P, p.\n"}
{"id": "93848", "url": "https://cs.wikipedia.org/wiki?curid=93848", "title": "Znělá bilabiální ploziva", "text": "Znělá bilabiální ploziva\n\nZnělá bilabiální ploziva je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 102, ekvivalentním symbolem v SAMPA je b.\n\n\nV češtině se tato hláska zaznamenává písmenem B, b.\n"}
{"id": "93850", "url": "https://cs.wikipedia.org/wiki?curid=93850", "title": "Leon IV. Chazar", "text": "Leon IV. Chazar\n\nLeon IV. zvaný Chazar (kol. 750 – 780) byl byzantským císařem panujícím v letech 775–780. Jeho otcem a předchůdcem na trůně byl císař Konstantin V., matkou chazarská princezna jménem Irena. V roce 776 ustanovil Leon svého syna Konstantina, budoucího Konstantina VI., svým spolucísařem. Přitom musel potlačit povstání vyvolané nevlastními bratry.\n\nStejně jako jeho otec a děd bojoval i Leon IV. úspěšně proti Arabům (kterým způsobil těžkou porážku v roce 778) a proti Bulharům. Na rozdíl od nich však zmírnil pronásledování ikonodulů (on sám nebyl ikonoklastem) a opět dosadil v Konstantinopoli ikonodulského patriarchu.\n\nPřestože byl vyrovnanější než jeho otec, neměl takové vladařské schopnosti jako on. Je však nutné dodat, že během své krátké vlády se musel potýkat se dvěma vážnými překážkami. První byla jeho nemoc – jak se zdá, zřejmě tuberkulóza – které podlehl v třicátém prvním roce svého života. Druhou překážkou byla jeho mocichtivá žena Irena, rodačka z Athén. Leon značně podléhal jejímu vlivu a nakonec ji zanechal i regentství, neboť jejich syn Konstantin VI. byl roku 780 dosud nezletilý.\n\n\n\n"}
{"id": "93851", "url": "https://cs.wikipedia.org/wiki?curid=93851", "title": "Artabasdos", "text": "Artabasdos\n\nArtabasdos (kolem roku 690 – po roce 743) pocházel z Arménie a v letech 742 – 743 byl vzdorocísařem byzantské říše.\n\nJako stratég thematu \"Armeniakon\" dopomohl v roce 717 Leonovi III. k získání císařské hodnosti, za což obdržel ruku jeho dcery Anny. Rovněž mu byl udělen titul \"kuropalates\" a byl jmenován velitelem thematu \"Opsikion\". Ve sporu o ikony stál zpočátku na straně obrazoborců. Po Leonově smrti však přešel k ikonodulům a s jejich pomocí stejně jako s pomocí vojska thematu Opsikion se v červnu 742 vzbouřil proti svému švagrovi, ikonám nepřátelskému Konstantinovi V. Potom se nechal v Konstantinopoli korunovat za císaře a za svého spolucísaře určil svého syna Nikefora. Avšak svou vládu nedokázal stabilizovat. Po porážkách u Sard a Modriny Artabasdova vláda 2. listopadu 743 skončila. Společně se svými syny byl následně v hippodromu veřejně oslepen, čímž pokus zamezit pronásledování obrazů skončil neúspěšně.\n\n\n\n"}
{"id": "93852", "url": "https://cs.wikipedia.org/wiki?curid=93852", "title": "Irena Athénská", "text": "Irena Athénská\n\nIrena z Athén ( \"\" - Eiréne, 752 v Athénách – 9. srpna 803 ve vyhnanství na ostrově Lesbu) byla ve vztahu manželském a mateřském s císaři Byzantské říše východořímské, správy však v obou případech vyřizovala ona, dala by se tedy považovat za císařovnu.\n\nV roce 769 se stala manželkou Leona IV., který se stal v roce 775 císařem. Rok po svatbě porodila syna, pozdějšího císaře Konstantina VI. Po Leonově smrti v roce 780 se stala Irena regentkou tehdy devítiletého císaře Konstantina a zůstala jí až do jeho plnoletosti. I potom setrvala císařovnou společně s ním. Poté co ho nechala v roce 797 usmrtit a ještě předtím oslepit, Irena získala samovládu a tím se stala také první ženou na trůně východořímského císařství.\n\nJako císařovna nebyla však příliš úspěšná. Armáda jí poskytovala jen vlažnou podporu a její rádcové a úředníci intrikovali mezi sebou. Snažila se tedy získat oblibu u lidu snížením daní. Podporu však nenalezla, naproti tomu uvrhla říši do finančních obtíží.\n\nV otázce obrazoborectví patřila Irena ke straně ikonodulů (uctívačů ikon) a v roce 787 svolala Druhý nikajský koncil, který kromě jiného rozhodl, že ikony budou uctívány, ale nesmí být zbožňovány.\n\nZe skutečnosti, že císařem byla žena, vznikaly různé problémy s dalekosáhlými důsledky: Podle římského práva nemohla totiž žádná žena velet vojsku. Poněvadž císař zaujímal tuto pozici ze svého úřadu, nemohla být žádná žena legálně císařem. Jak říkají některé historické prameny, z tohoto důvodu pokládal papež Lev III. římský císařský trůn za uprázdněný a v zimě roku 800 tak mohl korunovat Karla Velikého císařem. Tento akt po právní stránce eliminoval východořímské císařství na západě a došlo tak k obnově západořímského císařství.\n\nPodle Theofana Karel po korunovaci uvažoval dokonce o svatbě s Irenou, aby tak legalizoval svou vládu i na východě. Sňatek se však neuskutečnil, kromě jiných důvodů také proto, že Irena v roce 802 abdikovala a byla nahrazena svým ministrem financí Nikeforem. Toto zklamání zřejmě Karla přimělo k tomu, aby ve sporu o filioque postupoval proti Byzanci tak rozhořčeně. \n\nIrena zemřela v roce 803 ve vyhnanství na ostrově Lesbos.\n\n\n\n"}
{"id": "93853", "url": "https://cs.wikipedia.org/wiki?curid=93853", "title": "Konstantin VI.", "text": "Konstantin VI.\n\nKonstantin VI. (771 – 797) nastoupil v devíti letech na byzantský trůn po svém otci Leonovi IV. Zpočátku za něho vykonávala vládu jako regentka jeho matka Irena, později vládl sám.\n\nV roce 787 uzavřel konstantinopolský dvůr spojenectví s Karlem Velikým. Dokonce se plánoval sňatek mezi Konstantinem a Karlovou dcerou Rotrudou, ale ten se neuskutečnil, když se byzantská politika pod vlivem regentky odvrátila od Franků a podporovala konkurenčního lombardského uchazeče o vládu nad Itálií Adalgise. \n\nKonstantinovi bylo tehdy již 16 let a podle všeobecného mínění mohl převzít výkon vládních záležitostí od své matky. Za plnoletého byl však prohlášen až v roce 790 po vzpouře arménských vojáků proti regentce. Ta si však zachovala titul císařovny a od podílu na moci byla svým synem odstavena až o dva roky později. \n\nJako císař Konstantin VI. obnovil pronásledování ikonodulů. Musel také potlačit povstání svého strýce Nikefora, kterého pak odstranil do kláštera, aby mu nepřekážel ve vládnutí. Nechal jednostranně rozvést manželství s dcerou anatolijského magnáta a vnučkou sv. Filareta Marií Amnijskou., aby se mohl oženit se svou milenkou Theodóté, čímž se stal značně nepopulárním. \n\nV roce 797 vypukla další vzpoura, tentokrát zosnovaná Ireninými spojenci a za jejího souhlasu. Konstantin byl uvězněn a oslepen a později zemřel v důsledku utrpěných zranění. Jeho matka Irena získala pak veškerou moc v říši.\n\nDoba jeho vlády se vyznačovala povstáními, nespokojeností obyvatelstva, palácovými intrikami a mravním úpadkem. Ještě v době vlády Michaela II. (820 – 829) vystoupili dva uchazeči o trůn, kteří předstírali, že jsou Konstantinem VI.\n\nTento vládce byl posledním byzantským panovníkem, který byl všeobecně uznáván jako legitimní římský císař. Jeho matka Irena po jeho smrti vystupovala jako samostatná vladařka, což pohnulo papeže Lva III. ke korunovaci Karla Velikého za římského císaře o vánočních svátcích roku 800. Od té doby až do pádu Konstantinopole v roce 1453 používali tento titul jak franští a později římsko-němečtí vládci na západě, tak byzantští císaři na východě.\n\n\n\n"}
{"id": "93860", "url": "https://cs.wikipedia.org/wiki?curid=93860", "title": "Viennský koncil", "text": "Viennský koncil\n\nViennský koncil byl 15. všeobecný církevní koncil, který se konal 16. října 1311 – 1312 ve francouzské Vienne, byl svolán papežem Klementem V. Jeho zásadním rozhodnutím bylo zrušení řádu templářů.\n\nKlement V. musel vyhovět požadavku Filipa Sličného a zahájil proces proti zemřelému papeži Bonifácovi VIII. a přispěl tak k zániku templářů. Po skončení křížových výprav se templáři usadili ve Francii. Králi byly trnem v oku jejich bohaté statky a privilegia, která kdysi sloužila křižáckým podnikům, ale nyní nemohla být správně uplatňována.\n\nOd r. 1307 proti nim rozehrál celý rejstřík intrik a pomluv a obviňoval je z hereze a nemravnosti a 13. října 1307 dal asi 2000 templářů ve Francii zatknout; jejich statky zabral. Na základě přiznání vynucených mučením a falešných obvinění byli řádoví rytíři obžalováni. Klement V. neudělal nic pro záchranu řádu. Po počátečním zdráhání se ukázal zcela poddajným vůči králi, přejal podezření z bludařství a na koncilu ve Vienne 22. března 1312 proti vůli většiny řád templářů zrušil.\n\n"}
{"id": "93863", "url": "https://cs.wikipedia.org/wiki?curid=93863", "title": "By the Way", "text": "By the Way\n\nBy the Way je osmé studiové album kalifornské skupiny Red Hot Chili Peppers. Bylo vydáno 9. července 2002.\n\nObsahuje 16 písní, z nichž pět jich vyšlo i jako singl.\n\nVšechny skladby napsali Flea, Anthony Kiedis, John Frusciante a Chad Smith.\n"}
{"id": "93865", "url": "https://cs.wikipedia.org/wiki?curid=93865", "title": "Wole Soyinka", "text": "Wole Soyinka\n\nAkinwande Oluwole Soyinka (* 13. července 1934, Abeokuta) je anglicky píšící nigerijský spisovatel, nositel Nobelovy ceny za literaturu z roku 1986.\n\nSoyinka pochází z kmene Jorubů v západní Nigéerii. Studoval v Ibadanu a pak na universitě v britském Leedsu, kde roku 1973 získal doktorát. Pak působil jako dramatik i jako herec v \"Royal Court Theatre\" v Londýně. Po návratu do Nigérie studoval africké drama a učil na univerzitách v Lagosu, Ibadanu a v Ife, kde se v roce 1975 stal profesorem srovnávací literatury. Během občanské války v Nigérii se silně angažoval za zastavení bojů, byl obviněn se spojenectví s povstalci z Biafry a v letech 1967–1969 řadu měsíců vězněn. Tyto persekuce pokračovaly i později, nebylo mu například umožněno zúčastnit se světového kongresu PEN klubu v roce 1994 v Praze. Proto odešel dobrovolně do exilu a žil převážně v USA. Do vlasti se vrátil až roku 1998, poté, co zemřel nigerijský diktátor Sani Abacha.\n\nVe svých divadelních hrách vychází Soyinka často z tradičního afrického divadla s kombinací hudby, tance a dramatického děje, přičemž se nechává inspirovat i jorubskou mytologií. Jeho románová tvorba bývá dávána do souvislostí s experimentálním proudem moderní literatury. Roku 1986 získal jako první Afričan Nobelovu cenu za literaturu s odůvodněním, že jde o spisovatele, \"\"který v široké kulturní perspektivě a s výraznými poetickými tóny zobrazuje drama lidské existence\"\" (citace z odůvodnění Švédské akademie).\n\nRoku 2016 se Soyinka ostře vymezil proti americkému prezidentskému kandidátovi Donaldu Trumpovi. Během diskuse se studenty Oxfordské univerzity nobelista prohlásil, že stane-li se Trump prezidentem, opustí Ameriku a vrátí se zpět do Afriky.\n\n\n\n"}
{"id": "93866", "url": "https://cs.wikipedia.org/wiki?curid=93866", "title": "Azazel", "text": "Azazel\n\nAzazel (: עזאזל, : عزازل Azazil) je v Tanachu (židovské Bibli) a také i v islámu nadpřirozená bytost, někdy označovaná jako padlý anděl či ztotožňována se Satanem. \nV knize Leviticus (Lv 16) jsou popisovány obřady Dne smíření. Áron vzal od společenství Izraelitů dva kozly. Postavil je před Hospodina u stanu setkávání a mezi oběma kozly losoval: jednoho pro Hospodina, druhého pro Azazela. Kozel, na něhož padl los pro Hospodina, byl obětován jako očistná oběť. Na druhém kozlu byl vykonán smírčí soud: byly na něj vloženy hříchy Izraele a byl vyhnán k Azazelovi do pouště.\n\nPodle židovského středověkého komentátora Rašiho Azazel v tomto případě není bytost, ale označuje místo jisté smrti, pravděpodobně srázu, ke kterému byl kozel zahnán. Někteří badatelé se domnívají, že Azazel je démon pouště (a tím i smrti) a jako takový přešel do judaismu.\nAzazel je zlý duch. Podle midraše \"„Šemchazaj a Azazel“\" patřil k vůdcům skupiny padlých andělů z počátku existence světa a lidstva. Ženy učil líčit se a muže vyrábět zbraně, čímž je někdy brán jako ten, kdo na svět přinesl žárlivost, marnivost a svár. Podle midraše se i kvůli Azazelovu chování Bůh rozhodl zničit zemi potopou trvající 40 dní.\nBytosti inspirované Azazelem se objevují v různých knihách, filmech či počítačových hrách. Například v románu Michaila Bulgakova \"Mistr a Markétka\" je postava jménem \"Azazelo\", která spolu s kocourem slouží Satanovi jako jeho spolupracovník a služebník. Objevuje se také v počítačové hře The Binding of Isaac, kde je jako jeden z hlavních postav a má znaky Satana, či ďábla.\n"}
{"id": "93868", "url": "https://cs.wikipedia.org/wiki?curid=93868", "title": "Rick Rubin", "text": "Rick Rubin\n\nFrederick Jay \"Rick\" Rubin (* 10. března 1963) je americký hudební producent.\n\nJe znám především jako producent, který rád spojuje různé žánry od rapu po heavymetal. Rubin byl například hlavním strůjcem spojení raperů Run-D.M.C. a skupiny Aerosmith, kteří spolu poté natočili slavnou píseň „Walk This Way“. Televizí MTV byl oceněn jako „nejdůležitější producent posledních 20 let“. Z poslední doby je znám zejména jako producent na deskách skupin Red Hot Chili Peppers, Linkin Park, System of a Down či Audioslave. Produkoval také nové album Justina Timberlakea. Mj. si zahrál ve videoklipu k písni Berzerk rapera Eminema. Jedna z jeho zatím posledních spolupráci je na písni Dope, která se objeví na albu ARTPOP popové zpěvačky Lady Gaga.\n\n"}
{"id": "93871", "url": "https://cs.wikipedia.org/wiki?curid=93871", "title": "Binární strom", "text": "Binární strom\n\nBinární strom je pojem z teorie grafů a zároveň datová struktura, používaná k ukládání a vyhledávání dat v informatice.\n\nBinární strom je strom ve smyslu používaném v teorii grafů. Jedná se o orientovaný graf s jedním vrcholem (kořenem), z něhož existuje cesta do všech vrcholů grafu. Každý vrchol binárního stromu může mít maximálně dva orientované syny a s výjimkou kořene právě jednoho předka. Kořen předka nemá.\n\nV praktickém programování je obvykle binární strom reprezentován dvěma způsoby:\n\nBinární strom je nejčastěji používán jako binární vyhledávací strom a halda.\n\n(Terminologie okolo vyvážení a (ú)plnosti není ustálená a jednotná. V různých aplikacích se hodí různě přísné podmínky.)\n\npoznámka: pro níže uvedené rovnice platí: \"formula_1\" – hloubka stromu, formula_2 – počet uzlů, formula_3 – počet listů , formula_4 – počet vnitřních uzlů, formula_5 – počet nillů,\n\n\n\n"}
{"id": "93874", "url": "https://cs.wikipedia.org/wiki?curid=93874", "title": "Rys (lingvistika)", "text": "Rys (lingvistika)\n\nRys, neboli příznak, je rozhodující vlastnost, pomocí které lze klasifikovat konstrukty systému. V lingvistice se tento pojem ujal nejprve ve fonologii. \n\nFonologický rys je vlastností zvukového segmentu, hlásky. Nikolaj Sergejevič Trubeckoj v díle Grundzüge der Phonologie používá rysy pro popis opozic mezi fonémy. Např. opozici mezi fonémy „/b/“ a „/m/“ tvoří rys nazálnosti, který je přítomen u „/m/“ a nepřítomen u „/b/“. Fonologický rys je distinktivní vlastností daného fonému. Jeho hlavním úkolem je odlišit daný foném ode všech ostatních fonémů v systému daného jazyka. Další funkcí fonologického rysu je poskytnout návod, jak daný foném vyslovit. Proto by měl foném mít vztah k fonetické realizaci. Každý foném lze považovat za složený z konečného počtu rysů. Jinými slovy, fonémy jsou „balíčky distinktivních rysů“. \n\nNoam Chomsky a Morris Halle v knize Sound Pattern of English (1968) převzali důsledný binarismus ( tj. každý rys může mít pro daný segment maximálně dvě hodnoty: + a - ), který navrhl Roman Jakobson a přizpůsobili inventář distinktivních rysů tak, aby mohl fungovat v přepisovacích pravidlech, kterými se zápis z abstraktní morfosyntaktické roviny převádí do konkrétní fonetické podoby. Např. předložková fráze /k kostelu/ má fonetickou podobu [kekostelu] podle pravidla, které vkládá [e] mezi stejné souhlásky ve fonetickém slově s jedním přízvukem. \n\nPodle autorů SPE mají hodnoty distinktivních rysů definovat přirozené třídy hlásek. Přirozená třída je množina všech hlásek v daném jazyce, které sdílejí určitou hodnotu daného rysu. Např. rys zapsaný jako [+ znělost] definuje početnou třídu všech neznělých hlásek. Sem patří /p/, /t/, /k/, /s/, /f/ atd. V dalším vývoji fonologie byly navrženy jiné inventáře rysů. Některé rysy, např. [slabičnost], [přízvuk] , byly nahrazeny strukturou. Geometrická teorie rysů vedla k tomu, že přirozené třídy jsou reprezentovány nejen rysy samotnými ale i svou vzájemnou hierarchií. \n\nTeorie rysů byla transplantována z fonologie i do jiných lingvistických oblastí. Analogicky je možno chápat flektivní tvary slov jako balíčky morfosyntaktických rysů. Tak můžeme např. srovnávat dva tvary morfologické flexe lišící se jediným rysem: „šel jsem“ versus „šel bych“.\n\nMorfosyntaktické rysy zahrnují lexikální rysy ±N a ±V, které možnými kombinacemi svých hodnot tvoří čtyři základní slovní druhy (substantivum = [+N,-V]; sloveso = [-N,+V]; přídavné jméno = [+N,+V]; předložka = [-N,-V]). Gramatické rysy v úzkém slova smyslu jsou rysy figurující u podstatných jmen [osoba], [číslo] a [rod], nebo rysy spojené s přídavnými jmény [komparativ] [superlativ]. Početné jsou rysy spojené se slovesy jako jsou čas, způsob, slovesný rod: \n[ ± minulost], [ ± kondicionál], [± pasívum]. Jako součást své teorie vázání N. Chomsky (1981) navrhl dva rysy, kterými se modeluje vázání výrazů [± anaphoric] a [ ± pronominal]. \n\nRozeznáváme inherentní a selektivní gramatické rysy. Inherentní rysy se vyskytují jako součást lexikálních výrazů (slov) a jako takové je vybíráme spolu se slovy přímo ze slovníku. Např. české slovo „nůžky“ má inherentní gramatický rys [+ plurál], který nelze změnit. Selektivní rysy přistupují k lexikálnímu výrazu až ve větě podle řídícího výrazu (gramatická shoda) nebo podle funkční kategorie dominující daný lexikální výraz. Řídící členy gramatických kategorií (např. ČAS) lze opět chápat jako balíčky gramatických rysů.\n\nPoužívání sémantických rysů, tzv. semů, v oblasti jazykového obsahu (významu) navrhl Louis Hjelmslev v knize Prolegomena to a Theory of Language. Analýza na sémantické rysy je známa v lingvistice jako komponenční analýza. Hjelmslev ve svém hlavním díle (kapitola 14, Varianty a invarianty) analyzuje význam „hřebec“ jako složený z rysů [+ kůň] a [+ samec] a vyjadřuje přesvědčení, že podobným způsobem lze analyzovat všechny jazykové významy. Tato naděje zůstala zatím nesplněná.\n\nPojem „rys“ (recesivní nebo dominantní) používají genetikové pro popis genotypu.\n"}
{"id": "93875", "url": "https://cs.wikipedia.org/wiki?curid=93875", "title": "Bezymjanka (stanice metra v Samaře)", "text": "Bezymjanka (stanice metra v Samaře)\n\nBezymjanka ( ) je stanice samarského metra. Pojmenována je podle stejnojmenné čtvrti, kde za druhé světové války byla vyráběna letadla a další vojenský materiál pro frontu.\n\nBezymjanka je podzemní, mělce založená, pilířová stanice s ostrovním nástupištěm a jedním výstupem. Ten je z prostoru nástupiště vyveden po pevném schodišti do mělce založeného podpovrchového vestibulu pod ulicí \"Novovokzalnaja\". Strop je podpírán dvěma řadami sloupů, ty jsou čtyřboké a obložené mramorovými deskami, stejně jako stěny za nástupištěm. Tam je kromě toho také ještě i pruh s mozaikou symbolizující právě letecké útoky Rudé armády za války. Bezymjanka se otevřela cestujícím jako první ze stanic samarského metra, 26. prosince 1987, a jako součást úseku Poběda – Jungorodok.\n\n"}
{"id": "93876", "url": "https://cs.wikipedia.org/wiki?curid=93876", "title": "Neznělá palatální ploziva", "text": "Neznělá palatální ploziva\n\nNeznělá palatální ploziva je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 107, ekvivalentním symbolem v SAMPA je c.\n\n\nV češtině se tato hláska zaznamenává písmenem /Ť/ a /ť/.\n\nJako se v domácích slovech rovněž vyslovuje:\n"}
{"id": "93879", "url": "https://cs.wikipedia.org/wiki?curid=93879", "title": "Znělá palatální ploziva", "text": "Znělá palatální ploziva\n\nZnělá palatální ploziva je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 108, ekvivalentním symbolem v SAMPA je J\\.\n\n\nV češtině se tato hláska zaznamenává písmenem Ď, ď.\n\nJako se v domácích slovech rovněž vyslovuje psané /d/ ve skupinách di, dí a dě .\n\nV maďarštině se zapisuje spřežkou Gy,gy.\n"}
{"id": "93882", "url": "https://cs.wikipedia.org/wiki?curid=93882", "title": "Vázání", "text": "Vázání\n\nLingvistický pojem vázání se vztahuje na stanovení podmínek reference zájmen (on, ona) a anaforických výrazů (svůj, sebe) ve větách přirozeného jazyka. Anaforické výrazy musí např. koreferovat ke stejnému objektu jako podmět klauzy, v níž se nacházejí. Říkáme, že vyžadují přítomnost výrazu v dané větě, který jejich referenci váže. Pojem vázání byl převzat z matematické logiky, kde proměnná může být „vázána“ kvantifikátorem.\n\nTeorie vázání je součástí generativní gramatiky. Jedna verze generativní gramatiky se přímo nazývá vládnutí a vázání (anglicky Government and Binding). Jejím hlavním autorem je Noam Chomsky.\n"}
{"id": "93883", "url": "https://cs.wikipedia.org/wiki?curid=93883", "title": "Sportivnaja (stanice metra v Samaře)", "text": "Sportivnaja (stanice metra v Samaře)\n\nSportivnaja ( ) je stanice samarského metra. Pojmenována je po stadionu, který měl nedaleko stanice stát, a kde se roku 2008 mělo konat mistrovství Evropy.\n\nSportivnaja je podzemní, mělce založená, pilířová stanice s ostrovním nástupištěm a jedním výstupem (druhý nebyl dokončen), vedoucím ze stanice po pevném schodišti do mělce založeného podpovrchového vestibulu pod ulici \"Gagarinskaja\".\n\nStanice se začala stavět v roce 1988 jako součást úseku Gamarinskaja – Sportivnaja. Výstavbu provázely značné obtíže; při ražbě tunelů do nich natékalo tolik vody, že jí nebyly pumpy schopné odčerpávat. V roce 1989 již byly tunely nakonec proraženy, podle plánu měly vzniknout na úseku tři nové stanice. Postavily se však pouze dvě, a to ještě se zpožděním; rozpad SSSR a ekonomická krize výstavbu velmi zpomalily a prodloužily. Sportivnaja je v provozu od 25. března 1993.\n\nNa obklad prostoru stanice byl použit mramor, na stěnách za nástupištěm se nacházejí různé mozaiky s tematikou jednotlivých sportů. Jejich autorem je architekt Vladimir Nikolajevič Blochin.\n\n"}
{"id": "93886", "url": "https://cs.wikipedia.org/wiki?curid=93886", "title": "Michael II. Amorijský", "text": "Michael II. Amorijský\n\nMichael II., zvaný Psellos („Koktavý“) nebo „Amorijský“ (770 v Amorionu ve Frýgii – 829), byl byzantským císařem od roku 820 až do roku 829. Svoji kariéru začal jako voják, díky svým schopnostem však vystoupal až do hodnosti generála.\n\nPodporoval intronizaci svého válečného druha Leona Arména (v roce 813). Později byl ale kvůli odhalenému spiknutí proti císaři v prosinci 820 odsouzen k smrti. Jeho přívržencům se však podařilo ho osvobodit z vězení a dosadit jej jako prvního člena amorijské dynastie na trůn.\n\nJeho vláda se vyznačuje mnoha významnými událostmi. Brzo poté co byl ustaven císařem, se proti němu vzbouřil v Malé Asii jeho někdejší přítel Tomáš zvaný Slovan, což vedlo k vleklé a krvavé občanské válce v letech 822–824. Tomáš byl dokonce s podporou chalífy korunován za císaře patriarchou v Antiochii. Když však neuspěl při obléhání Konstantinopole, byl s pomocí Bulharů chycen a popraven. Oslabení říše využili Arabové k dobytí Kréty v roce 823 a Sicílie v roce 829.\n\nPřes své sympatie k obrazoborectví (ikonoklasmus), se snažil uklidnit ikonoduly. Způsobil však hněv kléru, když uzavřel druhé manželství s Eufrosyne, dcerou Konstantina VI., což nebylo ortodoxními kruhy tolerováno, obzvlášť ne u císaře.\n\nPostava císaře Michaela II. Psella je odlišná od postavy historika Michaela Psella (1017/1018–1078), který je proto znám také jako Michael Psellos Mladší.\n\n\n\n"}
{"id": "93887", "url": "https://cs.wikipedia.org/wiki?curid=93887", "title": "Theofilos", "text": "Theofilos\n\nTheofilos (okolo 804–842) byl byzantským císařem v letech 829 až 842. Byl druhým císařem amorejské nebo také frýžské dynastie.\n\nNa rozdíl od svého otce, Michaela II., patřil k vehementním odpůrcům obrazů, takže ikonoklasmus dosáhl za jeho vlády posledního rozkvětu. V roce 832 vydal edikt, který přísně zakazoval uctívat obrazy. Zprávy o krutostech, které doprovázely uskutečňování tohoto ediktu, jsou tak extrémní, že se mnozí domnívají, že musí být přehnané.\n\nV době nástupu Theofila na trůn probíhaly na Sicílii další boje se Saracény, během kterých došlo k pádu Palerma v roce 831. Theofilos byl však nucen napnout všechny své síly k boji s bagdádským chalifátem. Tuto válku vyvolal on sám, když nabídl azyl některým uprchlíkům z Persie, mezi nimiž byl jeden, který po konverzi ke křesťanství přijal jméno Theofobos a který se oženil s Theofilovou sestrou Helenou a stal se generálem.\n\nByzantská armáda byla zpočátku úspěšná. V roce 837 byly dobyta a vypleněna města Samosata a Sozopetra, což bylo místo narození chalífy al-Mutasima. Pomsta Arabů však byla strašlivá. Al-Mutasim shromáždil mocnou armádu, kterou rozdělil na dvě části. První část porazila byzantskou armádu vedenou císařem osobně u místa jménem Dasymon, zatímco druhá nerušeně postupovala na Amorion, místo původu amorejské dynastie. Po padesát pět dnů trvajícím obléhání město padlo zradou 23. září 838 do rukou al-Mutasima. 30 000 obyvatel bylo usmrceno, zbytek byl prodán do otroctví. Město samotné bylo vypáleno do základů.\n\nTheofilos se z této katastrofy nikdy plně nevzpamatoval. Jeho zdraví bylo oslabeno a začátkem roku 842 zemřel.\n\nTheofilos je některými historiky považován za jednoho z nejschopnějších byzantských císařů, jinými naopak za orientálního despotu a za přeceňovaného a nedůležitého vládce. Bezpochyby dělal co mohl, aby dostal pod kontrolu korupci a útisk prostého lidu. Jako soudce se snažil vystupovat nestranně, ačkoliv jím vyslovené tresty nebyly vždy adekvátní vzhledem ke spáchaným činům.\n\nI přes válku v Asii a obrovské sumy, které Theofilos vydával na stavby, rozvoj řemesel a obchodu, byly finance říše v nejlepším pořádku, především asi díky vysoce výkonné správě, kterou disponoval. Theofilos, který byl žákem Jana Gramatika (kterého jmenoval patriarchou konstantinopolským) a těšil se znamenitému vzdělání, byl velkým přítelem hudby a umění, ačkoliv jeho vkus prý nepatřil k nejlepším. Nechal zesílit hradby Konstantinopole a postavil špitál, který existoval ještě v posledních letech byzantské říše. Pro zlepšení obrany říše vytvořil nová themata: \"Paflagonie\" a \"Chaldea\", stejně jako menší jednotky \"Charsianon\", \"Kappadokia\" a \"Seleukia\".\n\nTheofilos byl od roku 830 ženatý s Theodorou II., která po jeho smrti převzala regentství za nezletilého syna Michaela III.\n\n\n\n"}
{"id": "93888", "url": "https://cs.wikipedia.org/wiki?curid=93888", "title": "Generativní gramatika", "text": "Generativní gramatika\n\nGenerativní gramatika je směr lingvistiky, který má mnoho různých škol. Všem těmto školám je společná snaha o formální přesnost a axiomatickou výstavbu teorie, podobně jako v přírodních vědách (matematika, fyzika). Generativní gramatika nechce být pouhým induktivním popisem posbíraných vět jako korpusová lingvistika, nýbrž snaží se vysvětlit, jakým způsobem se děti dokážou naučit používat jazyk svých rodičů tak rychle, jak se tomu normálně při akvizici přirozeného jazyka děje. Zakladatelem generativní gramatiky je Noam Chomsky.\n\nGenerativní gramatika rozšířila kriteria empirické správnosti výzkumu o nový druh dat. Podle generativní jazykovědy by jazykovědné bádání nemělo ustrnout pouze u popisné katalogizace jazykových dat (taxonomie). Pro pokrok jazykovědy jsou důležité nejen autentické či korektní věty, ale i věty zkonstruované a záměrně nesprávné jako např. věta „Koho jste pozvali Karla“, kde je porušen princip přidělování sémantických rolí zvaný „theta kritérium“. Právě pochopením důvodu, proč je to negramatická věta, postupuje poznání gramatického systému.\n\nNálepka „generativní“ v názvu tohoto směru pochází od prvního, dnes již opuštěného, záměru jazykovědců popsat jazykovou kompetenci rodilého mluvčího jako úplný systém pravidel, který by dokázal vytvořit (\"generovat\") veškeré gramaticky správné věty daného jazyka a jenom tyto věty. Kdyby systém pravidel napsaný jazykovědcem nebyl schopen generovat některé věty přirozeného jazyka, které kompetentní rodilí mluvčí považují za správné, nebyl by úplný. Kdyby naproti tomu generoval i gramaticky nesprávné věty, byl by to empirický důkaz toho, že obsahuje nějakou chybu. Autoři tradičních mluvnic až na malé výjimky nepostupovali generativním způsobem, nýbrž spoléhali se na to, že čtenář je už zkušený uživatel jazyka, který si některé otázky vůbec neklade.\n\nJazykovědci, kteří rozvíjejí generativní gramatiku, se nazývají generativisté. Generativisté studují jazyk jako přírodní objekt, nikoli jako atribut lidské subjektivity.\n\nKritikem této teorie je americký lingvista a vysokoškolský pedagog Daniel Everett, argumentující brazilským jazykem pirahã, o němž se na základě svojí aktivní znalosti domnívá, že nesplňuje podmínku tzv. rekurze.\n"}
{"id": "93890", "url": "https://cs.wikipedia.org/wiki?curid=93890", "title": "Neznělá velární ploziva", "text": "Neznělá velární ploziva\n\nNeznělá velární ploziva je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 109, ekvivalentním symbolem v SAMPA je k.\n\n\nV češtině se tato hláska zaznamenává písmenem K, k.\n\nVe slovenštině se tato hláska zapisuje písmenem K/k, např. konať (konat).\n\nV angličtině se tato hláska zapisuje písmenem K/k, např. look ((po)dívat se), na začátku slov se vyslovuje s přídechem, např. kind (milý, laskavý).\nNěkdy se tak také vyslovuje C/c, např. corn (kukuřice).\n\nVe francouzštině se tato hláska zapisuje písmenem K/k, které se však objevuje jen v některých slovech cizího původu. Také C/c se takto vyslovuje, pokud nestojí před e nebo i, např. capable (schopný). Jako neznělá velární ploziva se vyslovuje též Q/q, např. qui (kdo).\n\nVe španělštině se tato hláska zapisuje písmenem K/k, které se však objevuje jen ve slovech cizího původu. Také C/c se takto vyslovuje, pokud nestojí před e nebo i, např. cómo (jak). Jako neznělá velární ploziva se vyslovuje též Q/q (po této hlásce však může následovst jen -ue nebo -ui), např. izquierda (vlevo).\n\nV portugalštině se tato hláska zapisuje písmenem K/k, které se však objevuje jen ve slovech cizího původu. Také C/c se takto vyslovuje, pokud nestojí před e nebo i, např. capaz (schopný). Jako neznělá velární ploziva se vyslovuje též Q/q, např. esquerda (vlevo).\n\nV grónštině se tato hláska zapisuje písmenem K/k, např. marluk (dva). V grónštině se také vyskytuje dlouhá forma této hlásky [kː], která se zapisuje jako Kk/kk, např. přípona -kkit, která znamená \"já tebe\" nebo \"já tobě\".\n"}
{"id": "93891", "url": "https://cs.wikipedia.org/wiki?curid=93891", "title": "Anıtkabir", "text": "Anıtkabir\n\nAnıtkabir je mauzoleum zakladatele Turecké republiky, Mustafy Kemala Atatürka v Ankaře.\n\nKomplex se nachází ve čtvrti Anittepe, kde je dobře viditelné z mnoha míst ve městě. Jeho tvůrci jsou architekti Emin Onat a Orhan Arda, kteří vyhráli soutěž, zadanou v roce 1941 tureckou vládou na vytvoření „monumentálního mauzolea“ pro prvního prezidenta země. Do soutěže se přihlásilo celkem 45 projektů, ten vítězný se vyznačuje antickou strohostí, ostře kontrastující s předrepublikovým osmanským obdobím.\n\nKromě Atatürka je zde také i pochován İsmet İnönü, druhý prezident republiky, a to od roku 1973. Anıtkabir hlídá čestná stráž, je to místo které navštěvuje mnoho turistů i státníků.\n"}
{"id": "93896", "url": "https://cs.wikipedia.org/wiki?curid=93896", "title": "Znělá velární ploziva", "text": "Znělá velární ploziva\n\nZnělá velární ploziva je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 110, ekvivalentním symbolem v SAMPA je g.\n\n\nV češtině se tato hláska zaznamenává písmenem G, g.\n\nJako samostatný foném se /g/ v domácích slovech využívá zcela výjimečně, hlavně v citoslovcích. Vyslovované je v češtině obvykle znělou realizací (alofonem) psaného /k/, např. \"kde\" . Původní praslovanské /g/ se totiž během vývoje jazyka změnilo v dnešní /h/ .\n"}
{"id": "93897", "url": "https://cs.wikipedia.org/wiki?curid=93897", "title": ".mt", "text": ".mt\n\n.mt je internetová národní doména nejvyššího řádu pro Maltu (podle ).\n\ndomény podléhající NIC Malta:\n\ndomény podléhající Maltskému parlamentu:\n\n"}
{"id": "93900", "url": "https://cs.wikipedia.org/wiki?curid=93900", "title": "Konstanta", "text": "Konstanta\n\nV matematice, fyzice a dalších přírodních a technických vědách se pojmem konstanta označuje nějaké pevně dané číslo (nebo neměnná veličina), jehož hodnota ovšem nemusí být známá. Opakem konstanty je proměnná, která může nabývat (potenciálně) libovolné hodnoty.\n\nPoužívají se zejména v obecných matematických vzorcích, kde označují člen nezávislý na parametru. Například lineární rovnice se zapisuje ve tvaru formula_1, což znamená, že \"k\" i \"q\" jsou nějaká pevně daná čísla nezávislá na proměnné \"x\".\n\nNěkteré konstanty mají svá jména, protože se často vyskytují v různých vzorcích. Mezi ty základní patří:\n\n"}
{"id": "93902", "url": "https://cs.wikipedia.org/wiki?curid=93902", "title": "Konice", "text": "Konice\n\nKonice (j. č., tj. \"ta Konice, do Konice, v Konici\") je město v okresu Prostějov. Je historickým, administrativním i společenským centrem oblasti mikroregionu Konicko. Žije zde obyvatel.\n\nNázev se vyvíjel od varianty Conitz (1279), Chunitz (1337), Chonitz (1342), Connycz (1349), Conycz (1351), Conicz (1351, 1379), KOnycz (1386), Konicz (1405), Conicz (1420, 1445), z Konicze (1490, 1513), Kunitz (1677), Konitz (1718, 1751) až k podobám Konitz a Konice v letech 1846 a 1872. Místní jméno je pravděpodobně odvozeno od slova konnicě neboli stáj pro koně. Pojmenování je rodu ženského, čísla jednotného, genitiv zní Konice.\n\nKonice leží v Olomouckém kraji v okrese Prostějov asi 18 km severozápadně od Prostějova v oblasti Drahanské vrchoviny. Samotná městská zástavba se rozkládá ve svažitém terénu údolí řeky Romže, z větší části na jejím levém břehu. Připojené obce se pak nacházejí v okolí města do všech směrů. Charakter zástavby je různorodý. Převažují rodinné domy přízemní a s patrem, můžeme se zde ale setkat i s několikapatrovými činžovními domy, zejména pak v centru města a v jeho severní části nad fotbalovým hřištěm.\n\nMěstem protéká říčka Romže (nazývaná také jako Jesenka). Jižně od zastavěné oblasti se rozkládají tři rybníky: Nohávka, Kamenný rybník a nádrž Na Střelnici. Další rybník s názvem Pod Vyšehradem leží východně od města a skupina několika menších je pak severně na potoce Jordán, což je levostranný přítok Romže.\nNázev města se odvozuje od stájí, které sloužily k odpočinku koní při cestách do Čech (Konice leží na důležité obchodní stezce, která spojovala Malou Hanou se zbytkem Moravy). První písemná zmínka se datuje k 1. září roku 1200, kdy se na místě dnešního zámku rozkládala tvrz chránící důležitou obchodní cestu. Brzy po založení města se tvrz stala sídlem majitelů zdejšího panství. Významným vlastníkem, jemuž Konicko připadlo ke konci století výměnou za Zábřežsko, byl Adam z Choliny. Po něm se majitelé panství několikrát měnili. Dalším významným rodem byli páni ze Švábenic, kteří zde vládli celých 220 let. Po jejich odchodu v 17. století došlo k úpadku panství a častému střídání dalších majitelů. Až v roce 1699 zakoupil panství olomoucký klášter Hradisko. Na počátku 18. století došlo k přestavbě kostela a výstavbě barokního zámku na místě původní, tehdy již zřícené, tvrze. Po zrušení kláštera se panství dostalo do rukou státu. Roku 1825 jej v poměrně bídném stavu zakoupil brněnský továrník Karel Příza, jehož rod spravoval Konicko až do roku 1945. Za jeho vlastnictví došlo k rozsáhlé opravě zámku. Až roku 1970 byl Konici udělen status města.\n\nNejznámější památkou ve městě je barokní zámek, který prošel v nedávné době zásadní rekonstrukcí. V jeho interiéru je možné zhlédnout expozici lidových řemesel, pořádají se zde také různá kulturní vystoupení. V zámku sídlí městské kulturní středisko a jediné informační centrum na Konicku. V okolí se nachází kašna a naproti vchodu stojí socha sv. Floriána z roku 1740 – obojí dílo olomouckého sochaře Ondřeje Zahnera.\n\nDalší významnou památkou je chrám Narození Panny Marie. Jde o farní kostel založený (asi) roku 1506 a přestavěný v letech 1699–1709. V interiéru se nacházejí zachovalé náhrobky a erby rytířů ze Švábenic. Nejstarší dochovanou stavbou ve městě je pak hřbitovní kostel sv. Jana Křtitele, jehož výstavba se datuje do první poloviny 16. století (s jistotou je doložen až k roku 1560). Kostel v 80. letech prošel nepříliš citlivou přestavbou na smuteční síň.\n\nDole pod hřbitovem, u kruhového objezdu, stojí kaple Panny Marie. Mezi další památky lze zařadit sochu sv. Jana Nepomuckého na náměstí z roku 1717, sochu sv. Floriána v ulici Staré město z roku 1733 a památník na Březském vrchu.\n\nNejstarší pečeť použitá na listině dne 24. srpna 1446 má v pečetním poli zahrocený štít, na něm jelena ve skoku vpravo se čtvrceným štítkem na hrudi a opis gotickou minuskulou mezi dvěma linkami s textem \"Sigillum ciuium opidi de Conicz\". Průměr této pečeti je 3,5 cm. Původ jelena ve znaku nelze spolehlivě vyložit. Naopak štítek na jeho hrudi nese znak pánů ze Švábenic, kteří měli v erbu čtyři odstředivé střely. Tento štítek však nezůstal trvalou součástí konického znaku a na pečetích po roce 1655 již chybí. V dalších dobách byla správná podoba znaku zapomenuta a na obecním razítku používaném od počátku 20. století, stejně jako na fasádě radnice v Konici, byl vyobrazen jelen stojící na pahorku mezi dvěma stromky s třemi šesticípými hvězdami po obou stranách hlavy (podoba se znakem města Semil). V roce 1935 tedy Semily požádaly Konici o zprávu, kdy a jakým způsobem tohoto znaku nabyla. Odpověď sdělovala, že o tomto nebyla v archívu nenalezla žádná zpráva a že současná podoba znaku je nesprávná. Roku 1993 se s tímto problémem zástupci města obrátili na předního českého heraldika Jiřího Loudu, který zastupitelstvu předložil návrh nového městského znaku i praporu, který vycházel původního znaku z 15. století. Respektoval tudíž jelena ve skoku s malým štítkem se znamením ve tvaru kříže na jeho hrudi. Navrhované barvy městského znaku byly modrá, červená, zlatá a stříbrná (stříbrný jelen se zlatou zbrojí v červeném poli). Prapor vychází z barev znaku, je rozdělen na dva pruhy, bílý nad červeným, v žerďové části bílého pruhu je modrý kanton se žlutou rozletitou střelou. Navržený nový znak i prapor byl městským zastupitelstvem v Konici schválen 28. dubna 1994 a předložen heraldické komisi při Parlamentu ČR, kde byla jeho platnost oficiálně potvrzena.\n\n\nPodle údajů z roku 2012 žije v Konici a připojených obcích celkem 2 857 obyvatel. Za posledních 20 let se v Konici narodilo 628 lidí a zemřelo celkem 660 lidí. Průměrný roční přírůstek obyvatel za toto období je -1,5 ob./rok, migrační přírůstek je -10 ob./rok, a celkový přírůstek tak dosahuje hodnoty -12,1 ob./rok (určeno z dat za období 1991-2011).\n\nVětšina z věřících se hlásí k římskokatolické církvi, ve městě je sídlo konického děkanátu. Bohoslužby se konají v kostele Narození Panny Marie.\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nOrná půda zabírá přes 40 % katastrálního území. Na polích v okolí Konice se pěstují obilniny (pšenice), olejniny (řepka olejka), v méně úrodných oblastech také brambory. Za zmínku stojí také živočišná výroba. Lesní porosty zabírají přes 30 % rozlohy katastru města.\n\nV Konici jsou zastoupeny zejména obory lehkého průmyslu. Jmenovat lze například společnosti KOVO (váhy a čerpadla), DAPAS (obalové materiály), ISK (vestavěné sauny), MRŇKA a.s. (okna), dále pak textilní společnost MODĚVA (pánská a dámská konfekce) a také dřevozpracující průmysl. Někteří obyvatelé dojíždějí do větších průmyslových center a dalších podniků v okolí (Prostějov, Ptení).\n\nJelikož je Konice centrem regionu, najde zde uplatnění celá řada různých služeb. Ve městě se nachází supermarket, pár dalších prodejen se smíšeným zbožím i specializovaných obchodů (papírnictví, květinářství, rybí trhy, prodejna elektroniky, nábytku). Pro návštěvníky města je zde několik restaurací a barů, penzion, kavárna a rychlé občerstvení. Na náměstí lze nalézt dvě lékárny a je zde také pobočka České pošty. U supermarketu se nachází dva bankomaty. V Konici sídlí řada řemeslníků, jako je hodinář, několik automechaniků a dalších opravářů. Sociální služby v Konici a okolních obcích poskytuje Charita Konice (pečovatelská služba v domácnostech klientů, domácí zdravotní a hospicová péče v domácnostech pacientů a Mateřské centrum Srdíčko).\n\nKonicí prochází železniční trať 271 z Prostějova do Chornic. Tato železnice je v osobní dopravě obsluhována celoročně osobními vlaky Českých drah v podobě dvoudílných motorových jednotek Regionova, a to v úseku Prostějov hl. n.–Dzbel. Na katastru celého města i s přidruženými obcemi leží železniční stanice Konice a zastávky Křemenec a Čunín. Stanice ani zastávky nejsou obsazené, jízdenky se prodávají přímo ve vlaku. Z Konice vycházejí silnice druhé třídy číslo 366 (Prostějov–Jevíčko), 373 (Litovel–Brodek u Konice) a 448 (Olomouc–Konice), dále pak silnice 3. třídy směrem na Šubířov a Stražisko. V Konici se nacházejí dvě čerpací stanice. Mezi náměstím a zámkem leží konické autobusové nádraží. Autobusovou dopravu zde zajišťuje ARRIVA MORAVA. Konice je také uzlem elektrické rozvodné sítě. Na Březském vrchu stojí dva vysílače.\n\nVe městě se nachází poliklinika a stanice rychlé záchranné služby. Budova polikliniky, v minulosti sloužící jako hospodářská škola, v současné době čeká na výraznou rekonstrukci. V budově polikliniky má ordinaci několik praktických i specializovaných lékařů. Ve městě jsou dále dvě zubařské ordinace. Na náměstí sídlí státní i městská policie zřízená v roce 1995. Hasičská zbrojnice vybudovaná v roce 1958 a rozšířená roku 1984 stojí nedaleko od náměstí na Hřbitovní ulici a sídlí v ní sbor dobrovolných hasičů Konice. V Konici působí jak profesionální hasičská jednotka, tak i místní sbor dobrovolných hasičů. Celkový počet příslušníků profesionálního hasičského záchranného sboru se pohybuje kolem patnácti členů, přičemž sloužící směna má vždy minimálně členy čtyři. Hasiči mají ve své nové stanici kterou užívají od konce roku 2017 k dispozici vozidla Iveco Magirus CAS 20-S2T, Tatra 815-7 CAS 30, automobilový žebřík Iveco AZ 30, motorový člun a velitelský automobil VEA VW Caddy.Dobrovolní hasiči sídlí na zbrojnici na hřbitovní ulici a vlastní techniku Karosa LIAZ CAS 25, Volkswagen Transporter 4x4. Ve městě má svou základnu také zdravotnická záchranná služba olomouckého kraje která disponuje vozem Volskwagen Transporter T5 facelift.\n\nSDH pořádá také automobilové závody do vrchu od sokolovny a každým rokem klade věnec k pomníčku tří partyzánů u Březska. Kromě městské policie všechny zmíněné záchranné sbory vykonávají svou činnost v rámci oblasti působnosti ORP Konice i v některých dalších místech za jejími hranice.\n\nVe městě působí několik školských zařízení. Nejvýznamnější školní institucí ve městě je Základní škola a gymnázium města Konice, jejímž zřizovatelem je samotné město. Historie školství se ve městě píše již od roku 1632. Škola se v průběhu let několikrát stěhovala a později již dosavadní budovy kapacitně nestačily, a tak byl na Tyršově ulici vybudován a v roce 1976 slavnostně otevřen nový pavilónový komplex, kde škola sídlí dodnes. Zásadním počinem pak bylo otevření gymnázia a tím i první střední školy na Konicku v roce 1993.\n\nVe městě funguje základní umělecká škola s pobočkami v okolních vesnicích, která nabízí vzdělání v oboru hubebním, výtvarném a tanečním. Dále je zde Mateřská škola. Za dalším středoškolským a vysokoškolským vzděláním míří žáci a studenti především do větších center (Prostějov, Olomouc).\n\nMěstské kulturní středisko každoročně pořádá Žváčkův festival dechové hudby. Do jeho působnosti dále spadá Kruh přátel hudby, který pořádá koncerty klasické hudby v obřadním sále konického zámku. Další aktivity jsou například: výstavy, koncerty, besedy a přednášky, zájezdy do divadel, divadelní festival na zámku, vydávání Konického zpravodaje, provoz městské knihovny, aj.\n\nKonický zámek poskytuje důstojné zázemí pro pořádání nejrůznějších akcí. Sídlí zde zniňované kulturní středisko spolu s městskou knihovnou. Kromě výstav, koncertů, besed a přednášek je využíván pro zasedání městského zastupitelstva zastupitelstva a jiné akce. Na zámku se nachází Muzeum řemesel, jehož sbírka seker byla v roce 2013 zasána jako nejpočetnější v ČR do knihy rekordů Agenturou Dobrý den Pelhřimov. V zámku sídlí Turistické informační centrum, které zajišťuje i prohlídky zámku a muzea a dále Mateřské centrum Srdíčko, provozované Charitou Konice.\n\nV Konici chybí vhodný objekt pro pořádání plesů a podobných větších akcí. Pro tyto účely je často využíván kulturní dům v blízkém Jesenci.\n\nV Konici působí fotbalový klub Sokol Konice. Ve městě se nachází dvě fotbalová hřiště, jedno z nich s umělým povrchem, kde se pořádají okresní utkání mezi jednotlivými kluby. Dříve se na místě dnešního hřiště nacházelo veřejné koupaliště. Zchátralá budova sokolovny již svému účelu neslouží. V zimním období je ve sportovní hale u gymnázia vytvořeno kluziště. Každým rokem se v Konici pořádá za spoluúčasti SDH Konice automobilový závod do vrchu. Kromě zmíněných se v Konici pořádá spousta dalších závodů, sportovních aktivit a soutěží.\n\nVýchodiskem turistických cest je ŽST Konice, kde se setkává červená a žlutá turistická značka. Po červené značce se dá dostat ke Sládkově skále a dále do Šubířova, Jaroměřic a Jevíčka, nebo na opačnou stranu do Březska a k jeskyni Průchodnice. Žlutá značka začíná na nádraží a vede přes centrum města směrem k Ochozské kyselce a do Rakovského údolí. Z Konice je možné se vydat po cyklostezce 5028 na západ do Skřípova a Pohory, nebo na východ přes řadu obcí až do Prostějova. Jižním směrem pak vychází cyklotrasa 5031 směr Stražisko až do Plumlova, severním směrem vede cyklostezka 5030 do Kladek. V zámku je provozováno turistické informační středisko pro celý region, které je během sezóny otevřené i o víkendu.\n\n\n\n\n"}
{"id": "93903", "url": "https://cs.wikipedia.org/wiki?curid=93903", "title": "Kozara", "text": "Kozara\n\nKozara je pohoří v severozápadní části Bosny a Hercegoviny, v regionu Banja Luka. Nejvyšším vrcholem je Lisina (978 m). Od roku 1967 je celá oblast národním parkem.\n\nHranice pohoří tvoří řeka Sáva na severu, Vrbas na východě, Una na západě a Sana na jihu. \n\nOblast Kozary se nechvalně proslavila za druhé světové války, místní národnostní menšiny byly potlačovány Chorvatskem i Němci. Mnoho lidí odsud bylo odvezeno do koncentračních táborů, například do Jasenovace. Z 200 000 místních obyvatel se konce války nedočkala více jak čtvrtina.\n"}
{"id": "93905", "url": "https://cs.wikipedia.org/wiki?curid=93905", "title": "Ramones", "text": "Ramones\n\nRamones byla americká punk rocková skupina založená v roce 1974 v New Yorku. Je považována za vůbec první punkovou kapelu. Ačkoliv Ramones dosáhli jen omezeného komerčního úspěchu, stali se hlavní inspirací pro punkové hnutí v USA i Velké Británii.\n\nVšichni členové skupiny používali jako pseudonym stejné příjmení „Ramone“, ačkoliv nebyli příbuzní. Celkem odehráli za 22 let téměř nepřetržitého turné celkem 2 263 koncertů. V roce 1996, po odehrání putovního festivalu Lollapalooza, odehráli rozlučkový koncert v Los Angeles a ukončili činnost. Během devíti let po rozpadu skupiny zemřeli tři ze čtyř zakládajících členů – zpěvák Joey Ramone, kytarista Johnny Ramone a baskytarista Dee Dee Ramone. Dne 11. července 2014 zemřel i poslední zakládající člen, bubeník Tommy Ramone.\n\nJedinou nahrávkou, která se stala v USA zlatou, je kompilace \"Ramones Mania\". Význam kapely však v průběhu času vzrůstal a nyní jsou uváděni v nejrůznějších žebříčcích nejvýznamnějších kapel všech dob – časopis \"Rolling Stone\" je zařadil do svého seznamu „50 největších umělců všech dob“ a časopis \"Spin\" je označil za druhou nejlepší kapelu všech dob hned po Beatles. 18. května 2002 byli uvedeni do Rock and Rollové síně slávy a v roce 2011 dostala skupina ocenění Grammy za celoživotní přínos.\n\nPůvodní čtyři členové Ramones pocházeli ze čtvrti Forrest Hills v Queens a chodili do stejné střední školy. John Cummings a Thomas Erdelyi spolu na střední škole v letech hráli v garážové skupině známé jako Tangerine Puppets. Johnny a Thomas se zkamarádili s Douglasem Colvinem, který se zrovna přistěhoval z Německa, a Jeffrym Hymanem, který byl původním zpěvákem glam rockové skupiny Sniper, založené v roce 1972.\n\nZáklady Ramones byly položeny, když Cummings a Colvin pozvali Hymana do jejich nové skupiny. V původní sestavě figuroval Colvin jako hlavní zpěvák a doprovodný kytarista, Cummings jako hlavní kytarista a Hyman hrál na bicí. Colvin, který brzy přešel od doprovodné kytary k baskytaře, byl první, kdo přijal jméno „Ramone“, když si začal říkat Dee Dee Ramone. Inspirací mu byl Paul McCartney, který užíval pseudonym Paul Ramone během éry Silver Beatles. Dee Dee přesvědčil ostatní členy, aby také přijali toto příjmení a přišel také s nápadem, aby se skupina jmenovala Ramones. Hyman se stal Joeym Ramonem a Cummings Johnnym Ramonem.\n\nPřítel skupiny Monte A. Melnick (jejich pozdější tour manager) jim pomohl sehnat zkušebnu v Manhattan's Performance Studios, kde v té době pracoval. Johnnyho bývalý spoluhráč Erdelyi byl ustanoven jejich manažerem. Brzy po vzniku kapely si Dee Dee uvědomil, že nedokáže hrát na baskytaru a zpívat zároveň. Proto se na Erdelyiho doporučení stal hlavním zpěvákem Joey. Dee Dee ovšem dál zpíval vedlejší vokály a také začínal každou píseň, pro Ramones typickým, odpočítáním Brzy se ukázalo, že Joey zase se zpěvem nezvládá hrát na bicí. Ramones se snažili sehnat nového bubeníka, aby nakonec zjistili, že ideální náhradu už dávno znají – Thomas Erdelyi se stal Tommym Ramonem.\n\nPrvní vystoupení se odehrálo 30. května 1974 v Performance Studios. Písně, které hráli, byly velmi rychlé a krátké, většinou pod dvě minuty. V této době se v New Yorku začala vytvářet nová hudební scéna kolem dvou klubů na Manhattanu – kolem Max's Kansas City a především kolem CBGB. Ramones hráli v CBGB poprvé 16. srpna 1974. Legs McNeil, který o rok později založil časopis \"Punk\", později popsal dojem z představení takto: „Všichni byli oblečení do černých křiváků. Odpočítali písničku… a přišla hluková hradba… Vypadali pozoruhodně. Nebyli hippies. Bylo to něco úplně nového.“\n\nSkupina se brzy stala v CBGB „domácí“ kapelou, ještě do konce roku zde hráli celkem dvaasedmdesátkrát. Poté, co přitáhli pozornost svými vystoupeními, která trvala v průměru kolem sedmnácti minut, podepsali ke konci roku 1975 nahrávací smlouvu se Seymourem Steinem ze Sire Records. Steinova manželka, Linda Steinová, byla později spolu s Dannym Fieldsem manažerkou kapely. Ramones byli v té době považování za vůdčí skupinu scény, která stále častěji dostávala přívlastek „punková“. Velký podíl na tom měl frontman kapely Joey. Jak Dee Dee později vysvětloval: „Všichni ostatní zpěváci (v New Yorku) kopírovali Davida Johansena (z New York Dolls), který zase kopíroval Micka Jaggera… Ale Joey byl jedinečný, naprosto jedinečný.“\n\nRamones nahráli své debutové album, pojmenované jednoduše \"Ramones\", v únoru 1976. Z čtrnácti písní na albu, jejichž většinu napsal Dee Dee Ramone, je nejdelší „I Don't Wanna Go Down to the Basement“, která jen o málo přesahuje dvě a půl minuty. Album bylo produkováno Craigem Leonem ze Sire Records a Tommym Ramonem jako pomocným producentem a mělo extrémně malý rozpočet, jen okolo 6 400 USD. Bylo vydáno v dubnu 1976. Kultovní fotografie z obalu alba byla vyfocena Robertou Bayleyovou, fotografkou pro časopis \"Punk\", který byl výrazně zodpovědný za rozšíření pojmu „punk“ pro scénu kolem CBGB. \"Punk\" také vydal ve svém třetím čísle (které vyšlo stejně jako album v dubnu) velký článek o Ramones.\n\nDebutovému albu se od kritiků dostalo pozitivních recenzí. V časopise \"Rolling Stone\" o něm Paul Nelson napsal, že „je postavené v podstatě ze samých rytmických písní se vzrušující intenzitou, kterou rock & roll nepoznal od prvních let po svém vzniku“, a poznamenal, že „je čas, aby i populární hudba následovala jiné druhy umění a začala uctívat svoje základy.“ Wayne Robbins z magazínu \"Newsday\" Ramones označil za „nejlepší mladou rock & rollovou skupinu ve známém vesmíru.“\n\nAlbum \"Ramones\" se navzdory velkým očekáváním Sire Records komerčním úspěchem nestalo – dosáhlo jen na 111. příčku žebříčku Billboard 200. Dva vybrané singly, „Blitzkrieg Bop“ a „I Wanna Be Your Boyfriend“, se do žebříčku nedostaly vůbec. Pokleslou náladu kapele nezlepšilo ani jejich první větší vystoupení mimo New York, které odehráli v červnu 1976 v Youngstownu ve státě Ohio a na které přišlo asi jen deset lidí. Satisfakce přišla v podobě krátkého turné po Anglii, na kterém Ramones odehráli dva koncerty v londýnských klubech The Roundhouse (4. července 1976) a Dingwalls (5. července 1976). Koncert v The Roundhouse, kde předskakovali americké rockové kapele Flamin' Groovies, měl obrovký úspěch a spolu s koncertem v Dingwalls, na kterém se Ramones setkali se členy Sex Pistols a The Clash, pomohl nastartovat britskou punkovou revoluci. Koncert s Flamin' Groovies si zopakovali o měsíc později v Roxy v Los Angeles, kde rovněž pomohli vzniknout tamní punkové scéně, podobně jako jejich zářijové vystoupení v Torontu dodalo energii kanadskému punkovému hnutí.\n\nNásledující dvě alba, \"Leave Home\" a \"Rocket to Russia\", byla vydána v průběhu roku 1977. Obě byla produkována Tommym a Tonym Bongiovim, příbuzným slavného Jona Bon Joviho. \"Leave Home\" se dočkalo ještě menšího komerčního úspěchu než \"Ramones\", a to i přesto, že obsahovalo například píseň „Pinhead“, která se se svým refrénem „Gabba gabba hey!“ stala jedním z poznávacích znamení kapely. \"Rocket to Russia\" si vedlo lépe než předchozí dvě alba a dosáhlo v Billboard 200 na 49. příčku. Kritik Dave Marsh z \"Rolling Stone\" označil desku za „nejlepší americký rock & roll roku“. Album také obsahuje první singl, který se zapsal do žebříčku \"Billboard\" – píseň „Sheena Is a Punk Rocker“ se umístila na 81. místě. Následující singl „Rockaway Beach“ se umístil dokonce na 66. pozici a lepšího výsledku už v USA žádný pozdější singl od Ramones nedosáhl. 31. prosince 1977 nahráli Ramones v londýnském Rainbow Theatre koncertní dvojalbum \"It's Alive\", které ovšem vyšlo až v dubnu 1979. Název alba odkazuje na stejnojmenný horror z roku 1974.\n\nNa začátku roku 1978 z kapely odešel Tommy, protože věčné cestování ho už příliš unavovalo. S Ramones dále spolupracoval pod svým vlastním jménem (Erdelyi) jako producent. Na pozici bubeníka ho vystřídal Marc Bell, bývalý člen skupin Dust, Wayne County and the Backstreet Boys, nebo Richard Hell & The Voidoids. Bell přijal jméno Marky Ramone.\n\nPrvní album s Markym a celkově čtvrté LP \"Road to Ruin\" vyšlo v září 1978 a bylo produkováno Tommym a Edem Stasiem. Objevily se na něm některé nové prvky, například party zahrané na akustickou kytaru, několik balad a také první dvě skladby od Ramones, jejichž stopáž je delší než tři minuty. Album se neprobojovalo do Billboard Hot 100. Píseň \"I Wanna Be Sedated\", která vyšla zároveň i jako singl, se ovšem stala jedním z největších hitů kapely. Obal alba vytvořil spoluzakladatel magazínu \"Punk\" John Holmstrom.\n\nPo hereckém debutu ve filmu Rogera Cormana \"Rock 'n' Roll High School\" z roku 1979 se o kapelu začal zajímat renomovaný producent Phil Spector. Jeho spolupráce s Ramones na jejich další studiové desce \"End of the Century\" (1980) ovšem nebyla bezproblémová – během nahrávání v Los Angeles například Spector nutil s pistolí v ruce Dee Deeho k dokonalosti opakovat nahrávaný riff. Přestože se jednalo o vůbec nejlépe prodávané album v celé historii kapely, které vystoupalo v prodejnosti na 44. příčku v USA a na 14. pozici ve Velké Británii, ne všichni byli s výsledkem spokojeni. Johnny se nijak netajil tím, že jsou mu bližší agresivnější, punkovější skladby: „\"End of the Century\" bylo jen slabým odvarem z Ramones. Nebyli to ti praví Ramones.“ Tento svůj postoj také později vyjádřil při vybírání skladeb pro kompilaci \"\". I přes mnohé výhrady ke Spectorově práci, Johnny uznal některá pozitiva spolupráce s proslulým producentem: „Fungovalo to, když pracoval na pomalejších skladbách, jako je třeba ‚Danny Says‘ – tam byla produkce perfektní. ‚Rock 'N' Roll Radio‘ je také velmi dobré. Na tvrdších věcech ale jeho postupy nefungovaly.“ Neramoneovsky sladký cover od The Ronettes „Baby, I Love You“, vydaný jako singl, se stal největším hitem skupiny ve Velké Británii, když vystoupal v žebříčcích na 8. příčku.\n\nŠesté album skupiny \"Pleasant Dreams\" vyšlo roku 1981 a pokračovalo v trendu nastaveném albem \"End of the Century\" a ještě více skupinu vzdálilo syrovému punkovému zvuku prvních nahrávek. Johnny později prohlásil, že šlo především o tah nahrávací společnosti, která se marně snažila dostat Ramones do amerických rádií. \"Pleasant Dreams\" dosáhlo na 58. místo americké hitparády, ale singly z tohoto alba se do žebříčku nedostaly vůbec.\n\nDeska \"Subterranean Jungle\", produkovaná Ritchiem Cordellem a Glenem Kolotkinem, byla vydaná v únoru 1983. Album vystoupalo na 83. příčku amerických žebříčků a stalo se posledním albem Ramones, které se kdy dostalo do první stovky nejprodávanějších desek. Bicí k druhému singlu, coveru „Time Has Come Today“ od The Chambers Brothers, nahrál Billy Rogers, bubeník Johnny Thunders and The Heartbreakers.\n\nPo vydání \"Subterranean Jungle\" byl Marky vyhozen z kapely kvůli jeho problémům s alkoholem. Byl nahrazen Richardem Reinhardtem, ze kterého se stal Richie Ramone. První album, které s ním nahráli, je \"Too Tough to Die\" z roku 1984, na kterém se Tommy Erdelyi a Ed Stasium vrátili na pozice producentů. Deska znamenala návrat k původnímu zvuku kapely – podle Stephena Thomase Erlewina ze serveru Allmusic je zpět „rytmus rychlosti sbíječky a písně jsou krátké, hutné výpovědi.“\n\nHlavní počin kapely pro rok 1985 bylo vydání britského singlu „Bonzo Goes to Bitburg“, který byl velmi hraný americkými vysokoškolskými rádii a to i přesto, že singl nebyl v USA běžně k dostání. Píseň, na které měl největší podíl Joey, byla protestem proti návštěvě Ronalda Reagana na německém vojenském hřbitově, kde byli pohřbeni i příslušníci SS. Píseň se pod jménem „My Brain Is Hanging Upside Down (Bonzo Goes to Bitburg)“ objevila na devátém studiovém albu \"Animal Boy\" (1986), produkovaném Jeanem Beauvoirem z Plasmatics. \"Rolling Stone\" album charakterizoval jako „nekončící původní fuzz pop“ a vyhlásil jej albem týdne. Kritik Jon Pareles z \"New York Times\" o Ramones prohlásil, že „mluví za vyděděnce a podivíny“.\n\nNásledující rok nahráli LP \"Halfway to Sanity\" – první album které produkoval Daniel Rey a poslední na kterém hrál Richie Ramone. Richie měl rozepře s ostatními členy, protože mu ani po čtyřech letech společného hraní nechtěli přiznat podíl na zisku z prodeje triček, a nakonec kapelu opustil v květnu 1987. Náhradou se stal Clem Burke z kapely Blondie, která byla zrovna v tu chvíli rozpadlá. Podle Johnnyho byly koncerty s Burkem (který přijal jméno Elvis Ramone) úplnou katastrofou. Z kapely byl vyhozen po dvou koncertech, protože nedokázal udržet tempo se zbytkem kapely. Situaci vyřešil návrat Markyho, který se mezitím zbavil své závislosti na alkoholu.\n\nDee Dee opustil Ramones v roce 1989 po nahrání jejich jedenáctého alba \"Brain Drain\", které produkovali Beauvoir, Rey, a Bill Laswell. Byl nahrazen Christopherem Josephem Wardem, který pod jménem C.J. Ramone hrál s kapelou až do jejího rozpadu. Dee Dee se pokusil o rapovou kariéru pod jménem Dee Dee King, ale brzy se vrátil zpět k punk rocku a zformoval několik kapel podobného stylu, jako byli Ramones. Pro Ramones také dál skládal.\n\nPo více než patnácti letech u Sire Records přešli Ramones k vydavatelství Radioactive Records. Prvním počinem pro nový label bylo album \"Mondo Bizarro\" z roku 1992, na kterém znovu spojili síly s producentem Edem Stasiem. Rok nato přišlo album \"Acid Eaters\", skládající se výhradně z coververzí. Ramones také pronikli do populárního seriálu Simpsonovi, když se objevili v epizodě Medvídek z roku 1993. 13.10.1994 se uskutečnil jediný koncert Ramones v České republice, na kterém kapela vystoupila ve vyprodané Lucerně.\n\nV roce 1995 Ramones vydali \"¡Adios Amigos!\" a oznámili, že pokud neuspěje, tak ukončí činnost. Prodeje alba byly slabé – deska se na chvostu žebříčku \"Billboard\" udržela pouhé dva týdny. Ramones tak vyjeli na rozlučkové turné a na konec kariéry ještě přijali nabídku prodloužit turné o známý putovní festival Lollapalooza. Poslední koncert odehráli 6. srpna 1996 v klubu Palace v Los Angeles. Záznam z tohoto koncertu byl později vydán na CD pod názvem \"We're Outta Here!\". Během tohoto koncertu se na scéně objevil zakládající člen Dee Dee a mnoho dalších hostů, například Lemmy z Motörhead, Eddie Vedder z Pearl Jam, Chris Cornell z Soundgarden nebo Tim Armstrong s Larsem Frederiksenem ze skupiny Rancid.\n\nDne 20. července 1999 se Dee Dee, Johnny, Joey, Tommy, Marky a C. J. sešli na autogramiádě ve Virgin Megastore v New Yorku. Bylo to naposled, co se původní čtyři členové sešli. Joeymu byla v roce 1995 diagnostikována rakovina lymfatických žláz a této nemoci 15. dubna 2001 v New Yorku podlehl.\n\nV roce 2002 byli Ramones uvedeni do Rock and Rollové síně slávy – jmenovitě byli přijati Dee Dee, Johnny, Joey, Tommy a Marky.\nTommy Ramone na přijímací ceremonii řekl, že kapela je velmi poctěna, a že by toto ocenění jistě pro Joeyho mnoho znamenalo. Johnny poděkoval fanouškům a podpořil prezidenta George W. Bushe. Dee Dee se svým specifickým smyslem pro humor poděkoval a pogratuloval sám sobě, zatímco Marky poděkoval Tommymu za to, že ovlivnil jeho styl bubnování. Green Day na ceremonii zahráli „Teenage Lobotomy“ a „Blitzkrieg Bop“ a ukázali tak, že Ramones mají vliv i na novou generaci punk rocku. Bylo to také poslední veřejné vystoupení Dee Deeho Ramonea – jen o dva měsíce později, 5. června 2002, zemřel ve svém domě v Hollywoodu na předávkování heroinem.\n\nDne 30. listopadu byla část East 2nd Street v New Yorku přejmenována na Joey Ramone Place. Zpěvák totiž na East 2nd Street určitou dobu bydlel a také je to nedaleko od klubu CBGB, který byl v té době ovšem už zrušený. V roce 2004 vyšel dokument \"\". Johnny Ramone, který bojoval s rakovinou prostaty, zemřel krátce na to – 15. září 2004 v Los Angeles. Shodou okolností bylo v den Johnnyho smrti otevřeno museum Ramones v Berlíně.\n\nRamones byli v roce 2007 uvedeni do Long Island Music Hall of Fame. Sada DVD s koncertními záznamy \"It's Alive\", která obsahuje 118 písní ze 33 vystoupení během celé jejich kariéry, byla vydána v říjnu 2007. V únoru 2011 byla kapele udělena cena Grammy za celoživotní přínos. Na ceremoniál předání se dostavili bubeníci Tommy, Marky a Richie. Marky uvedl: „Je to úžasné. Nikdy jsem nemyslel, že bych někdy dostal takovéto ocenění, a řekl bych, že ani Johnny, Joey, nebo Dee Dee nic takového nečekali.“ Richie poznamenal, že je to poprvé, co jsou všichni tři bubeníci pohromadě pod jednou střechou, a řekl, že nemůže nepomyslet na Joeyho, jak se na ně „právě teď dívá s malým úsměvem za jeho narůžovělými brýlemi.“\n\nNejvýznamnějším konfliktem v Ramones bylo napětí mezi Joeym a Johnnym, kteří se neshodli v mnoha směrech. Významným zdrojem hádek byly jejich odlišné politické názory, protože Joey byl liberál, zatímco Johnny konzervativec. Také jejich osobnosti byly ve výrazném rozporu – Johnny, který strávil dva roky ve vojenské škole, žil podle pravidel tvrdé sebedisciplíny, naopak chování Joeyho bylo ovlivněno obsedantně kompulzivní poruchou. Johnny také údajně několikrát nadával Joeymu za jeho židovský původ. Na začátku 80. let Johnny Joeymu přebral jeho dívku Lindu, se kterou se později oženil. Kvůli těmto sporům spolu od 80. let nemluvili, a to i přesto, že spolu ještě mnoho let hráli. Johnny ani nezavolal Joeymu do nemocnice, když v ní v roce 2001 neúspěšně bojoval s rakovinou, ale v dokumentu \"End of the Century\" uvedl, že po jeho smrti byl celý týden v depresi.\n\nProblémy také přinášela Dee Deeho bipolární afektivní porucha a jeho opakované pády do drogové závislosti. Tommy z kapely odešel také proto, že byl „psychicky šikanován Johnnym, opovrhován Dee Deem a ignorován Joeym“. S novými členy přišly hádky o rozdělení příjmů a také o vzhledu členů kapely. V roce 1997 se v rozhlasovém pořadu Howarda Sterna Marky s Joeym vzájemně obvinili, že jejich problémy s alkoholem poškodily kapelu.\n\nJednoduchý, rychlý a hlasitý styl Ramones byl ovlivněn populární hudbou 50. a 60. let, na které členové skupiny vyrostli. Velmi je ovlivnili The Beach Boys, The Beatles, The Kinks a The Rolling Stones, dále bubblegumeové kapely, jako byli 1910 Fruitgum Company nebo Ohio Express, a také dívčí skupiny, například The Ronettes a The Shangri-Las. Popové vlivy smíchali s tvrdým rockovým zvukem protopunkových The Stooges a New York Dolls. Styl Ramones byl z velké části reakcí na složitě aranžovanou, až překombinovanou, hudbu, jež opanovala žebříčky v 70. letech. „Rozhodli jsme založit vlastní skupinu, protože jsme byli znudění ze všeho, co jsme slyšeli,“ vysvětloval později Joey. „V roce 1974 znělo všechno jako desátá kopie Led Zeppelin, desátá kopie Eltona Johna, překombinovaně, nebo to prostě nestálo za nic. Samé dlouhé jamy, dlouhá kytarová sóla…“ Ira Robbins a Scott Isler z \"Trouser Press\" popsali výsledek takto:\n\nRamones jsou, jakožto vůdčí skupina newyorské punk rockové scény 70. let, nejčastěji škatulkováni jako punk rock, ačkoliv se lze setkat i s označením pop punk nebo power pop. V 80. letech kapela několikrát zabrousila i do vod hardcore punku, zejména na LP \"Too Tough to Die\".\n\nČlenové Ramones přijali jednotný vzhled, sestávající z dlouhých vlasů, kožené bundy (tzv. křiváku), roztrhaných džínů a tenisek. Jednoduchost jejich oblékání tak dobře pasovala k minimalismu hudby. „Byli jsme ovlivněni komiksy, filmy, scénou kolem Andyho Warhola a avantgardními filmy. Osobně jsem velkým fandou časopisu \"Mad Magazine\",“ řekl o jejich hudebním i vizuálním stylu později Tommy Ramone.\n\nLogo kapely vytvořil newyorský umělec Arturo Vega, který byl dlouholetým přítelem skupiny (Dee Dee Ramone u něj dokonce čas bydlel). Vega měl na starosti také výrobu ramoneovských triček, která byla pro kapelu velkým zdrojem příjmů. Nápad na logo dostal brzy po návratu z výletu do Washingtonu:\n\nRamones jsem vnímal jako opravdu americkou kapelu. Představovali pro mě pravý americký charakter, tedy až dětsky nevinnou agresivitu… Řekl jsem si, že Velká pečeť prezidenta Spojených států s orlem držícím šípy – které symbolizují sílu a agresivitu, jež by byla použita proti útočníkům – a s olivovou ratolestí, která je nabídnuta přátelům, by byla pro Ramones perfektní. Ale rozhodli jsme se jí trochu pozměnit. Olivovou ratolest jsme nahradili větvičkou z jabloně, protože Ramones byli přesně tak američtí jako jablečný koláč. A protože Johnny byl fanatik do baseballu, tak jsme šípy v orlových pařátech vyměnili za baseballovou pálku.\n\nText na svitku v orlově zobáku byl změněn na „Hey ho let's go“, tedy ústřední motiv prvního singlu kapely „Blitzkrieg Bop“. Po okraji, kde originální prezidentská pečeť říká „Seal of the President of the United States“, Vega rozmístil pseudonymy členů skupiny, tedy jména Johnny, Joey, Dee Dee, a Tommy. Při výměně člena kapely se změnilo i jméno v logu skupiny.\n\nRamones měli na vývoj populární hudby velký vliv, který je i dnes, mnoho let po rozpadu skupiny, stále patrný. Hudební historik Jon Savage o jejich debutovém albu napsal, že „jde o jednu z mála nahrávek, jež změnila tvář populární hudby navždy.“ Podle kritika Stephena Thomase Erlewinea (\"Allmusic\") „první čtyři alba ukázala cestu punku, zejména americkému punku a hardcoreu, na další dvě dekády.“ V magazínu \"Slate\" popsal Douglas Wolk Ramones jako „jednoduše nejvlivnější kapelu posledních třiceti let.“\n\nZejména první desce se dnes přisuzuje mnohem větší význam, než jaký by se dal odhadnout z jejích tehdejších průměrných prodejů. „Každý, kdo si poslechl debutové LP Ramones, musel začít hrát třikrát rychleji. Punk rock, celý tenhle princip superrychlých písniček, mají na svědomí Ramones. Do té doby všichni hráli v rytmu MC5,“ říká Tony James, člen mnoha klíčových britských punkových skupin, zejména Generation X. Dva koncerty v Británii v červenci 1976 jsou považovány za zásadní impulz pro britskou punkovou revoluci. Jejich koncert navštívili například členové Sex Pistols, The Damned nebo The Clash. Manažer Ramones Danny Fileds si vybavil konverzaci mezi Johnnym Ramonem a baskytaristou Clash Simononem: „Johnny se ho zeptal: ,Co děláš? Hraješ v nějaký kapele?‘ a Paul mu odpověděl: ,No, jenom zkoušíme. Říkáme si Clash, ale nejsme nic moc,‘ na což mu Johnny odpověděl: ,Počkej, až uvidíš nás – vypadáme divně, nestojíme za nic, neumíme hrát. Prostě vylezte ze zkušebny a hrajte.‘ “ Nejdůležitější fanzin rozvíjející se britské punkové scény \"Sniffin' Glue\" byl pojmenován podle písně Ramones „Now I Wanna Sniff Some Glue“ z prvního alba.\n\nKoncerty i nahrávky Ramones zásadně ovlivnily vývoj punku v Kalifornii, ve které je od té doby vysoká koncentrace úspěšných punk rockových skupin – za svůj vzor je označili například Greg Ginn z Black Flag, Jello Biafra z Dead Kennedys, Mike Ness ze Social Distortion, Brett Gurewitz z Bad Religion, nebo Descendents. První tři důležité kanadské punkové scény v Torontu, Victorii a Vancouveru byly rovněž hluboce ovlivněny Ramones. Na konci 70. let hráli v ramoneovském stylu angličtí The Lurkers, irští The Undertones, Teenage Head z Kanady, nebo američtí The Zeros a The Dickies. Zásadní hardcoreová kapela Bad Brains si vzala své jméno z písničky od Ramones. Frontman Green Day Billie Joe Armstrong pojmenoval svého syna Joey na počest Joeyho Ramonea a bubeník Tré Cool pojmenoval svou dceru Ramona.\n\nRamones inspirovali i muzikanty, kteří jinak spojovaní s punkem nejsou. Kytarista Kirk Hammett ze skupiny Metallica uvedl, že Johnnyho extrémně rychlá hra na kytaru měla vliv na jeho hudební vývoj. Zpěvák Motörhead Lemmy, který se s Ramones přátelil od konce 70. let, pro skupinu mixoval v roce 1985 písničku „Go Home Ann“. Členové Motörhead také později složili píseň „R.A.M.O.N.E.S.“ a Lemmy účinkoval jako host na posledním koncertě Ramones v roce 1996. Píseň „53rd and 3rd“ dala název britskému indie popovému vydavatelství, které založil Stephen Pastel ze skotské kapely The Pastels.\n\nEvan Dando z The Lemonheads, Dave Grohl z Nirvany a Foo Fighters, Eddie Vedder z Pearl Jam nebo The Strokes jsou další z mnoha muzikantů, jež uvedli Ramones jako svou inspiraci.\n\nVliv mají Ramones i na české a slovenské skupiny – jako své vzory je uvádí například pražská kapela The Fialky, která na počest Ramones složila píseň „Good Bye Ramones“, nebo slovenská Zóna A.\n\nV dubnu 2009 redaktor časopisu \"Spin\" Mark Prindle spočítal, že Ramones do té doby „inspirovali celkem neuvěřitelných 48 (minimálně!) dlouhohrajících tribute desek.“ První takovým albem, na kterém se představili různí umělci, bylo \"Gabba Gabba Hey: A Tribute to the Ramones\" z roku 1991, na kterém se objevili třeba The Flesh Eaters, L7, Mojo Nixon nebo Bad Religion. V roce 2001 několik kapel přehrálo pod názvem \"Ramones Maniacs\" celou kompilaci \"Ramones Mania\", přičemž na jedné písni spolupracoval i Dee Dee. Kompilace \"The Song Ramones the Same\", jež vyšla následující rok, obsahuje nahrávky od The Dictators, kteří byli součástí newyorské punkové scény půlky 70. let, nebo Waynea Kramera, kytaristy protopunkových MC5. Na kompilačním tribute albu \"We're a Happy Family: A Tribute to Ramones\" z roku 2003 se podíleli Green Day, Metallica, Kiss, The Offspring, Red Hot Chili Peppers, U2 nebo Rob Zombie, který přispěl i obalem desky. V roce 2009 vyšla také kompilace od českých skupin \"CZ Ramones Tribute\", na které se představili například The Fialky, Degradace, E!E nebo N. V. Ú.\n\nPunkové kapely Screeching Weasel, The Vindictives, The Queers, The Mr. T Experience, Boris the Sprinkler, Beatnik Termites, Tip Toppers, Jon Cougar Concentration Camp, Shonen Knife a McRackins nahráli coververze celých ramoneovských alb. The Huntingtons na albu \"File Under Ramones\" vydali coververze napříč kariérou Ramones.\n\nPísně od Ramones byly použity v mnoha filmech a seriálech, jako například:\n\nRamones hráli ve filmu Rock 'n' Roll High School z roku 1979 a objevili se i v seriálu Simpsonovi v epizodě 5x04 Medvídek.\n\n\n\n"}
{"id": "93907", "url": "https://cs.wikipedia.org/wiki?curid=93907", "title": "Palatální nazála", "text": "Palatální nazála\n\nZnělá palatální nazála je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 118, ekvivalentním symbolem v SAMPA je J.\n\n\nTato hláska patří mezi sonory, tj. má kromě šumové a i tónovou charakteristiku. V některých jazycích může plnit funkci slabičného jádra - slabikotvorné .\n\nV češtině se tato hláska zaznamenává písmenem Ň, ň.\n\nJako se v domácích slovech rovněž vyslovuje psané /n/ ve skupinách ni, ní a ně .\n\nTato hláska se vyskytuje ve většině slovanských a románských jazyků, ale také v řečtině, estonštině, japonštině apod. Například v angličtině a norštině se vyskytuje jen v nářeční výslovnosti, není tedy fonémem.\n\n"}
{"id": "93908", "url": "https://cs.wikipedia.org/wiki?curid=93908", "title": "Cephalic Carnage", "text": "Cephalic Carnage\n\nHudební kapela Cephalic Carnage vznikla v roce 1992 v Denveru. Kořeny pochází z grindcore. Vliv na hudební projev má jazz, stonerock atd.\n\n\n\n"}
{"id": "93909", "url": "https://cs.wikipedia.org/wiki?curid=93909", "title": "Avoirdupois", "text": "Avoirdupois\n\nAvoirdupois je obecná váhová soustava založená na libře o 16 uncích, součást angloamerické měrné soustavy. Její název je odvozen od francouzského sousloví \"avoir du pois\" (archaicky \"aveir de peis\"), doslova „zboží s váhou“. Pro označení tohoto váhového systému se k jednotkám někdy přidává zkratka avdp.\n\nSoustava \"avoirdupois\" je běžně užívána v USA pro veškeré zboží kromě drahých kovů, drahokamů a léčiv. Dříve se široce používala také ve Velké Británii, dnes však byla částečně vytlačena úředně zavedeným metrickým systémem.\n\nZákladní jednotkou je libra, jejíž hodnota v soustavě SI je 0,45359237 kg.\n\nPřehled všech jednotek:\n\n"}
{"id": "93910", "url": "https://cs.wikipedia.org/wiki?curid=93910", "title": "NPO Lavočkina", "text": "NPO Lavočkina\n\nNPO Lavočkina (, plným názvem Vědecko-výrobní sdružení S. A. Lavočkina ) je ruský, dříve sovětský výrobce kosmické techniky pojmenovaný po svém hlavním konstruktérovi Semjonovi Alexejeviči Lavočkinovi. Základní produkcí společnosti jsou umělé družice a kosmické sondy různých typů.\n\nSpolečnost sídlí v Chimkách v Moskevské oblasti. Do roku 1971 nesla název Strojírenský závod S. A. Lavočkina ( ), předtím do roku 1960 OKB-301 ( ).\n\nTovárna v Chimkách byla původně postavena s úkolem dodávat nábytek pro nový Palác sovětů. Po zrušení projektu paláce byl závod v dubnu 1937 přidělen Hlavní správě leteckého průmyslu pod číslem 301. Při továrně byla zřízena konstrukční kancelář (OKB-301, \"Опытно-конструкторское бюро 301\") v čele s Alexejem Alexejevičem Dubrovinem. Úkolem závodu bylo postavit sovětské verze francouzských letadel Caudron 690 a 713 podle zakoupené dokumentace. Koncem roku 1938 byl Dubrovin přeložen do Charkova a kancelář zůstala bez hlavního konstruktéra.\n\nV květnu 1939 byli do čela OKB-301 postaveni V. P. Gorbunov, S. A. Lavočkin a M. I. Gudkov s projektem budoucího stíhacího letadla LaGG-1, resp. LaGG-3. V čela trojice hlavních konstruktérů stál zprvu Gorbunov, ale brzy vůdčí roli převzal Lavočkin, koncem roku 1940 po přeložení Gorbunova a Gudkova zůstal jediným hlavním konstruktérem kanceláře. V prosinci 1940 byla zahájena sériová výroba LaGG-3. Za druhé světové války byla letadla kanceláře La-5 a La-7 základem bojové síly sovětského stíhacího letectva.\n\nPo válce konstrukční tým pokračoval v práci na vrtulových stíhačích La-9, La-180, La-11 a nově i proudových stíhacích letadlech La-150, -160, -15, -176, -190, -200, -250.\nOd začátku 50. let pracovala Lavočkinova kancelář na raketách země-vzduch B-300 protivzdušné obrany pro komplex PVO Berkut a raketách vzduch-vzduch G-300.\nTesty raket probíhaly na zkušební střelnici Kapustin Jar.\nPo počátečních obtížích byla roku 1953 zahájena sériová výroba.\nOd roku 1954 se Lavočkinův tým věnoval práci na mezikontinentální nadzvukové křídlaté raketě Burja ( Буря).\n\nV červnu 1960 Lavočkin zemřel, závod byl přejmenován na Strojírenský závod S. A. Lavočkina ( \"Машиностроительный завод им. С.А. Лавочкина\"). V letech 1962–1964 byl závod filiálkou č. 3 Čelomějova OKB-52, tehdy pracoval na protilodních střelách Ametist.\n\nRoku 1965 se Koroljov rozhodl zbavit práce na kosmických sondách a družicích a soustředit se na pilotovanou kosmonautiku. Vývoj a výroba kosmických sond (programy Luna, Mars a Veněra) byly předány Lavočkincům. Od té doby se závod a konstrukční kancelář soustředila na výrobu kosmických sond a družic.\n\nOd roku 1965 podléhal ministerstvu všeobecného strojírenství, po zániku Sovětského svazu přešlo v Ruské federaci do podřízenosti Roskosmosu. \n\nRoku 2017 byla právní forma podniku změněna z federálního státního jednotného podniku (FGUP) na akciovou společnost (AO).\n\n\n\n\n\n"}
{"id": "93911", "url": "https://cs.wikipedia.org/wiki?curid=93911", "title": "Neznělá velární frikativa", "text": "Neznělá velární frikativa\n\nNeznělá velární frikativa je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 140, ekvivalentním symbolem v SAMPA je x.\n\n\nV češtině se tato hláska zaznamenává spřežkou Ch, ch, která je považována za samostatné písmeno, stojící v abecedě mezi /h/ a /i/.\n\nZnělostní pár v češtině tvoří se znělým glotálním /h/ , ačkoliv se každá hláska tvoří na jiném místě. Například tedy slovo \"vrh\" vyslovujeme .\n\nJe zajímavostí, že v románských jazycích se používá místo k c, ale v tomto případě se zapisuje kh. Ch se čte č nebo k\n\nVe slovinštině a chorvatštině zapisujeme jako h (Hrvatska, hobotnica)\n"}
{"id": "93915", "url": "https://cs.wikipedia.org/wiki?curid=93915", "title": "Motala", "text": "Motala\n\nMotala může označovat několik zeměpisných pojmů.\n\n"}
{"id": "93917", "url": "https://cs.wikipedia.org/wiki?curid=93917", "title": "Znělá glotální frikativa", "text": "Znělá glotální frikativa\n\nZnělá glotální frikativa je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 147, ekvivalentním symbolem v SAMPA je h\\.\n\n\nV češtině se tato zaznamenává hláska písmenem H, h.\n\nZnělostní pár v češtině tvoří s neznělým velárním /ch/ , ačkoliv se každá hláska tvoří na jiném místě. Například tedy slovo \"vrh\" vyslovujeme .\n\nHláska zaznamenávaná v cizích jazycích písmenem /h/ se na rozdíl od češtiny častěji vyslovuje jako neznělá .\n\nVe většině slovanských jazyků se nevyskytuje, místo něj zůstává původní [g]. Kromě češtiny je ještě ve slovenštině, kde se rovněž zapisuje písmenem H, h. Dále se vyskytuje v rusínštině a ukrajinštině, které používají cyrilici, v níž k zaznamenání této hlásky slouží písmeno Г, г (ve většině ostatních jazyků píšících cyrilicí značí toto písmeno hlásku [g]).\n"}
{"id": "93919", "url": "https://cs.wikipedia.org/wiki?curid=93919", "title": "Thamphthis", "text": "Thamphthis\n\nThamfthis byl posledním egyptským faraonem 4. dynastie. Vládl přibližně v letech 2506/2456–2504/2454 př. n. l. Na trůně měl vystřídal panovníka Šepseskafa, jehož byl možná synem.\n\nThamfthis je velmi záhadná postava egyptských dějin. Jako krále jej jmenovitě uvádí pouze Manehto, podle něj měl vládnout 9 let. Na Turínském královském papyru je po Šepseskafovi uveden bezejmenný král, který měl vládnout dva roky.\n"}
{"id": "93923", "url": "https://cs.wikipedia.org/wiki?curid=93923", "title": "Desirée", "text": "Desirée\n\nDesirée je americký romantický historický film režiséra Henryho Kostera z roku 1954. Je adaptací románu Annemarie Selinko Désirée z roku 1951, zpracovávajícího deníkovou formou příběh mladé marseilleské dcery obchodníka s látkami a první Napoleonovy snoubenky Désirée Clary. V hlavní roli velkého císaře se objevila vycházející hollywoodská hvězda Marlon Brando.\n\nRoku 1794 se seznamuje marseilleská dcerka obchodníka s látkami Désirée Clary (Jean Simmons) s mladičkým generálem Napoleonem Bonapartem (Marlon Brando). Napoleonův bratr Joseph (Cameron Mitchell) se zanedlouho ožení se sestrou Désirée Julií (Elizabeth Sellars).\n\nRomantické představy Désirée však přijdou vniveč, když Napoleon porazí royalistické povstání v Paříži a je jmenován vrchním velitelem francouzských armád v Itálii. Aby si upevnil své postavení žení se Bonaparte s bohatou Joséphine de Beauharnais (Merle Oberon).\nNešťastná Désirée se chce utopit v Seině, avšak v tom jí zabrání generál Jean-Baptiste Bernadotte (Michael Rennie), který se do ní ihned zamiluje a brzy si ji vezme za manželku. Vztah mezi Bernadottem a Napoleonem je velmi vyostřený, zvlášť po Napoleonově návratu z Egypta a ovládnutí země. Bernadotte sice dále slouží Francii, Napoleon mu ale přestává být přítelem. Taktéž Désirée se s Napoleonem vídá zřídka. Bonaparte se nakonec zbaví i Josephiny, protože je neplodná a ožení se s Marií Louisou Habsburskou (Violet Rensing). Jediná Désirée je v těchto těžkých chvílích Josephině oporou.\n\nBernadottovi je nabídnuta švédská koruna, on přijímá a mezi ním a Napoleonem propuká otevřené nepřátelství, především po přiklonění se Švédska na stranu Ruska před francouzským tažením na východ v roce 1812. Désirée však těžko snáší nehostinnou cizinu i přísný dvůr a brzy se vrací do Francie. Je svědkem prvního Napoleonova pádu v roce 1814, tehdy se také Napoleon naposledy setká se svým bývalým maršálem, nynějším nepřítelem Bernadottem. Po bitvě u Waterloo Napoleon formuje poslední zoufalou obranu Paříže. Désirée ho však přesvědčí, že je jeho dnům konec, a Napoleon kapituluje.\n\nSnímek byl nominován na dva Oscary. Lyle R. Wheeler, Leland Fuller, Walter M. Scott a Paul S. Fox za výpravu a Charles Le Maire a René Hubert za kostýmy.\n\n\nFilm získal mezi diváky na největších filmových databázích spíše pozitivní hodnocení.\n\n\n\n"}
{"id": "93925", "url": "https://cs.wikipedia.org/wiki?curid=93925", "title": ".mp", "text": ".mp\n\n.mp je internetová národní doména nejvyššího řádu pro Severní Mariany (podle ).\n\nV současné době je využívána jako doména pro stránky s obsahem pro mobilní telefony, jejímu vyššímu rozšíření bráni mj. i poměrně vysoká cena za registraci.\n\n"}
{"id": "93926", "url": "https://cs.wikipedia.org/wiki?curid=93926", "title": "Zorkul", "text": "Zorkul\n\nZorkul ( nebo ) je sladkovodní jezero na Pamíru na hranici Horního Badachšánu v Tádžikistánu a provincie Badachšán v Afghánistánu. Má rozlohu 38,9 km². Je 20 km dlouhé a přibližně 3,5 km široké. Leží v nadmořské výšce 4126 m.\n\nZ jezera odtéká pohraniční řeka Pamír, jeden z přítoků řeky Pjandž (povodí Amudarji).\n\nVoda je bohatá na ryby. Vyskytuje se zde mnoho vodních ptáků.\n\n"}
{"id": "93927", "url": "https://cs.wikipedia.org/wiki?curid=93927", "title": "Palatální aproximanta", "text": "Palatální aproximanta\n\nPalatální aproximanta je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 153, ekvivalentním symbolem v SAMPA je j.\n\n\nV češtině se tato hláska zaznamenává písmenem J, j.\n\nVe skupinách hlásek /ia, ie, ii, io, iu/ (hlavně v cizích slovech) se ve výslovnosti vkládá mezi samohlásky , např. \"Marie\" . Proto se tyto skupiny v češtině nepovažují za dvojhlásky.\n\nVe slovenštině se tato hláska zapisuje písmenem J/j, např. jednať (jednat).\n\nV angličtině se tato hláska zapisuje písmenem Y/y, např. yes (ano).\n\nVe francouzštině se tato hláska zapisuje písmenem Y/y. Také I/i se někdy může takto vyslovit, např. hier (včera).\n\nPsané Y/y se takto ve španělštině vyslovuje s výjimkou samostatného y, které znamená a (spojka). Např. ayer (včera).\nV některých nářečích se takto také vyslovuje spřežka Ll/ll, správně se však vyslovuje jako palatální laterální aproximanta.\n\nV portugalštině se takto v některých případech vyslovuje I/i, často v dvojhláskách ai a ei, např. ainda (stále, pořád, ještě). V dvojhlásce ãe se e vysloví jako palatální aproximanta, ale nosová, např. mãe (matka).\n\nV grónštině se tato hláska zapisuje písmenem J/j, např. pujorak (zima, chladno). V grónštině se také vyskytuje dlouhá forma této hlásky [jː], která se zapisuje jako Jj/jj.\n"}
{"id": "93931", "url": "https://cs.wikipedia.org/wiki?curid=93931", "title": "Alveolární laterální aproximanta", "text": "Alveolární laterální aproximanta\n\nAlveolární laterální aproximanta je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 155, ekvivalentním symbolem v SAMPA je l.\n\n\nTato hláska patří mezi sonory, tj. má kromě šumové a i tónovou charakteristiku. V některých jazycích může plnit funkci slabičného jádra – slabikotvorné l .\n\nV češtině se tato hláska zaznamenává písmenem L, l.\n\nČasto se stává slabikotvornou souhláskou, tj. namísto samohlásky plní funkci slabičného jádra. Nikdy však v této funkci nestojí na začátku slabiky, vždy musí být tato hláska předcházena jinou souhláskou, např. ve slově \"vlk\".\n"}
{"id": "93936", "url": "https://cs.wikipedia.org/wiki?curid=93936", "title": ".mo", "text": ".mo\n\n.mo je internetová národní doména nejvyššího řádu pro Macao (podle ).\n\n\n"}
{"id": "93937", "url": "https://cs.wikipedia.org/wiki?curid=93937", "title": "Snofru", "text": "Snofru\n\nSnofru (dříve přepisováno jako Snofrev) byl prvním egyptským faraonem 4. dynastie. Vládl přibližně v letech 2543–2510 př. Kr. Na trůn nastoupil po Hunejovi, posledním vládci 3. dynastie.\n\nPodle všech dochovaných zpráv a záznamů byl Snofru velmi energickým panovníkem. Říše během jeho vlády zesílila a zbohatla. Upevnil jednak postavení Egypta v tehdy civilizovaném světě, jednak upevnil i postavení panovníka jakožto vládce a boha v jedné osobě. Svoji moc posiloval a rozšiřoval na další území vojenskými výboji. Jeho vojska obsadila Sinaj, kam vojenskou výpravu poslal, aby získala tamější měděné a tyrkysové doly. Úspěšné boje vedl i s Núbijci, na nichž získal jejich některé zlaté doly. Obsadil i území, která s Egyptem sousedila na východě. K zabezpečení všech svých výbojů a bezpečnosti říše nechal vybudovat tzv. „hradbu Jižní a Severní země“. Posílal také obchodní výpravy, které měly ozbrojený doprovod, až na území dnešního Libanonu, kde měly za úkol nakoupit cedrové dřevo. V každém roce své vlády nechal údajně postavit jeden nový chrám či pevnost.\n\n\nLomená pyramida krále Snofrua se též nazývá romboidní či o dvou svazcích, nachází se u Dahšúru. Jako pyramida je velmi atypická, je jediná svého druhu v Egyptě. Její základna má rozměry 185,5×185,5 metru, celá je vysoká 92,3 metru. Její stěny zpočátku stoupají pod úhlem 54° 51' do výšky 45 m, kde se lomí pod úhlem 42° 59'. Do pyramidy vedou dva vchody, uvnitř se nacházejí dvě obrovské komory, jejichž stropy jsou neobyčejně vysoké. Tyto dvě komory jsou spojeny šachtou, která byla vytesána teprve dodatečně.\n\nExistuje více teorií, proč je sklon této pyramidy dvojí. Podloží této pyramidy je méně stabilní a při stavbě docházelo k trhlinám. Snížením sklonu stavitelé ubrali hmotu v horní části pyramidy a zároveň rozšířili původní základnu. Jiné domněnky hovořily o zdraví panovníka a nutnosti celou stavbu dokončit v kratším čase. Vynořily se ovšem i teorie, že záměr dvou sklonů je původní a má politické a náboženské důvody, např. že představuje sjednocení Dolního a Horního Egypta. Jiné domněnky směřují i k  osobnosti panovníka, o němž existují úvahy, že trpěl určitou formou schizofrenie.\n\nČervená pyramida či Růžová pyramida se nachází taktéž u Dahšúru, její pojmenování je odvozeno od barvy kvádrů, ze kterých je postavena. Její základna měří 221,5x218,5 metru, je vysoká 104,4 metru. Je to třetí největší pyramida v Egyptě a zároveň je to první typická pyramida, která kdy byla na půdě země Nilu postavena. To znamená, že je jako první postavena ve tvaru pravidelného jehlanu. Je však málo prozkoumána. Její vnitřní komory jsou totiž zavaleny a tím pádem nepřístupny. První známý člověk, který do ní kdy vstoupil, byl Václav R. Prutký, který v ní byl nejpozději v roce 1751. Častěji se však uvádí, že první do ní vstoupil Angličan Perring „teprve“ v roce 1837.\n\nPyramida u Médúmu není v pravém slova smyslu Snofruovou pyramidou, ten ji nechal pouze dokončit. Tato pyramida patří jeho předchůdci Hunejovi, za jehož vlády nebyla dokončena.\n"}
{"id": "93939", "url": "https://cs.wikipedia.org/wiki?curid=93939", "title": ".mr", "text": ".mr\n\n.mr je internetová národní doména nejvyššího řádu pro Mauritánii (podle ).\n\n"}
{"id": "93940", "url": "https://cs.wikipedia.org/wiki?curid=93940", "title": "Arbitrovaný protokol", "text": "Arbitrovaný protokol\n\nArbitrovaný protokol je protokol, který kromě komunikujících stran potřebuje ještě třetí stranu (\"arbitra\", soudce), které oba komunikující důvěřují. Příklad: \"odesílatel\" (anglicky sender) chce \"příjemci\" (ang. receiver) dokázat, že zná odpověď na otázku, ale nechce mu ji sdělit. Sdělí tedy tuto odpověď \"arbitrovi\", a ten sdělí příjemci, zda odpověď zná, či nikoli. Protokol je založen na důvěře obou stran arbitrovi (věří, že tajná informace nebude sdělena a zároveň, že arbitr bude nestranný).\n\nJiné arbitrované protokoly mohou být navržené tak, že arbitr spolu s jednou ze stran podvádět nemůže.\n"}
{"id": "93941", "url": "https://cs.wikipedia.org/wiki?curid=93941", "title": "Symetrická šifra", "text": "Symetrická šifra\n\nSymetrická šifra, někdy též nazývaná konvenční, je takový šifrovací algoritmus, který používá k šifrování i dešifrování jediný klíč. Tím se liší od algoritmů s veřejným klíčem, které mají dvojici klíčů – tajný a veřejný.\n\nPodstatnou výhodou symetrických šifer je jejich nízká výpočetní náročnost. Algoritmy pro šifrování s veřejným klíčem můžou být i stotisíckrát pomalejší. Na druhou stranu velkou nevýhodou je nutnost sdílení tajného klíče, takže se odesilatel a příjemce tajné zprávy musí předem domluvit na tajném klíči.\n\nSymetrické šifry se často používají společně s asymetrickými. Obvyklé použití je takové, že otevřený text se zašifruje symetrickou šifrou s náhodně vygenerovaným klíčem. Tento symetrický klíč se zašifruje veřejným klíčem asymetrické šifry, takže dešifrovat data může pouze majitel tajného klíče dané asymetrické šifry.\n\nSymetrické šifry se dělí na dva druhy. Proudové šifry zpracovávají otevřený text po jednotlivých bitech. Blokové šifry rozdělí otevřený text na bloky stejné velikosti a doplní vhodným způsobem poslední blok na stejnou velikost. U většiny šifer se používá blok o 64 bitech, AES používá 128 bitů.\n\n\n\nSymetrické šifry jsou často používány k dosažení jiných kryptografických primitiv než jen šifrování. Šifrování zprávy nezaručuje, že tato zpráva se při šifrování nezmění. Z tohoto důvodu se často autentizační kód zprávy přidá do šifrovaného textu, aby se zajistilo to, že změny v šifrovaném textu budou přijímačem rozpoznatelné.\n\nOvěřovací kódy zpráv mohou být vyrobeny ze symetrických šifer (např. CBC-MAC). Symetrické šifry nemohou být použity k jiným účelům než k ověřování originality dat, byť s vysokou jistotou.\n\nPro šifrování relace jsou použity symetrické šifrovací klíče. Při jejich generování jsou použity pseudonáhodné klíčové generátory. Avšak nedostatečná přítomnost náhody při generování, nebo při inicializaci jejich vektorů může vést až k prolomení šifry. Proto je nezbytné, aby pro jejich inicializaci byl použit zdroj vysoké entropie (míry neuspořádanosti).\n\nSymetrické šifry byly v minulosti náchylné k útokům KPA ( known-plaintext attack), což je útok, kdy má útočník k dispozici jak nešifrovaný text, tak i jeho šifrovanou verzi. Ty mohou být použity k dalšímu dešifrování, či k odhalení klíče. Dalším útokem je CPA ( chosen plaintext attack) Útočník může vzít svůj vlastní, otevřený (nezašifrovaný) text a zašifrovat ho. Získá tak odpovídající šifrovaný text, pomocí něhož může určit vlastnosti šifrovacího algoritmu. Účelem tohoto útoku je získat veškeré informace o šifrované zprávě nebo šifrovacím klíči. Další cílený útok je diferenciální kryptoanalýza, která hledá rozdíly mezi vstupy a výstupy šifer. Lineární kryptoanalýza pak hledá lineární závislosti (aproximace) k jednotlivým akcím šifer.\n"}
{"id": "93942", "url": "https://cs.wikipedia.org/wiki?curid=93942", "title": "Evžen Rošický", "text": "Evžen Rošický\n\nEvžen Rošický (15. října 1914 Olomouc – 25. června 1942 Praha) byl český atlet a sportovní novinář.\n\nEvžen Rošický vystudoval práva na Univerzitě Karlově v Praze. V letech 1931 až 1941 závodil za SK Slavia Praha, reprezentoval též na LOH 1936 v Berlíně. Stal se mistrem Československa v běhu na 800 metrů (1933, 1934, 1935, 1936, 1937), běhu na 400 metrů překážek (1937, 1939), byl též členem mistrovských štafet v běhu na 4x100 m (1936) a 4x400 m (1933, 1934, 1937, 1939, 1940). Rošického časy na 800 m a 400 m překážek byly ve své době československými rekordy. Jeho nejlepší osobní výkony představovaly na trati 800 m čas 1:54,6 z roku 1935 a na trati 400 m překážek čas 56,9 z roku 1939. \n\nV roce 1935 Rošický vstoupil do KSČ a stal se novinářem. Do Rudého práva a Haló novin přispíval sportovními články, psal také fejetony a povídky do Národní práce. Během 2. světové války se stal členem protifašistického odboje. Spolu s otcem Jaroslavem Rošickým spolupracoval s ilegální skupinou Kapitán Nemo (viz pomníček ve tvaru štítu na rohu Svatoslavovy ulice pod kostelem sv. Václava v Nuslích). 18. června 1942 byli oba zatčeni, 25. června pak v Praze na Kobyliské střelnici popraveni.\n\nPo Evženovi Rošickém je pojmenován jeden ze stadionů na Strahově, který kromě atletiky slouží i k fotbalovým zápasům - v letech 2000 až 2008 byl domácím hřištěm Slavie Praha. V letech 1947 až 1989 nesly Rošického jméno také mezinárodní atletické závody, pořádané v Praze. Pod stejným jménem lze najít také jednu ulici v Ostravě, Havířově a Českých Budějovicích, základní sportovní školu v Jihlavě a vysokoškolskou kolej v Olomouci.\n\n"}
{"id": "93946", "url": "https://cs.wikipedia.org/wiki?curid=93946", "title": "Vuoksa", "text": "Vuoksa\n\nVuoksa ( , ) je řeka ve Finsku (Jižní Karélie) a v Leningradské oblasti v Rusku. Je 156 km dlouhá (143 km na území \"Ruska\"). Její povodí má velikost 62 700 km².\n\nŘeka odtéká z jezera Saimaa. Jednotlivé úseky řeky jsou přerušené velkým množstvím vodopádů a prahů, které se střídají s jezery. Na horním toku se prosekává hřbetem Salpausselkä, kde vytváří Imaterské peřeje. Zhruba po 80 km od svého počátku se řeka u Boryševa značně rozšiřuje a vytváří jezero, ze kterého vytékají dvě hlavní ramena. Na sever odtéká vlastní Vuoksa a na východ vytéká Losovský kanál do Suchodolského jezera a dále řeka již pod jménem Burnaja ústí v Solevjevu do Ladožského jezera.\n\nSeverní tok protéká Balachanovským jezerem a několika rameny vtéká do jezera Vuoksa. Odtud pak ve městě Priozersk vtéká asi 4,5 km dlouhým korytem do Ladožského jezera. Severně od města pak teče nejmenší, asi 6 km dlouhé, rameno Vuoksy – Tichaja.\n\nJiž asi 30 km po odtoku ze svého počátku se řeka dostává na úroveň 9 m nad mořem a na dlouhém zbývajícím úseku se hladina mění o pouhé 4 m, z toho 2 m jsou vysoké peřeje před vtokem do Ladožského jezera.\n\nPrůměrný průtok v rameně Burnaja je 537 m³/s.\n\nVuoksa je bohatá na ryby.\n\nLosovský kanál původně odvodňoval Suchodolské jezero, ale v roce 1818 si za velké povodně voda našla přímou cestu do Ladožského jezera. Úroveň hladiny Suchodolského jezera klesla o sedm metrů a kanál vyschnul. Prokopán byl znovu v roce 1857, ale voda již jím začala proudit obráceně. Vodu z Vuoksy tak začal nově odvádět.\n\n"}
{"id": "93952", "url": "https://cs.wikipedia.org/wiki?curid=93952", "title": ".mq", "text": ".mq\n\n.mq je internetová národní doména nejvyššího řádu pro Martinik (podle ).\n\n"}
{"id": "93957", "url": "https://cs.wikipedia.org/wiki?curid=93957", "title": "CRM", "text": "CRM\n\nZkratka CRM má více významů:\n\n"}
{"id": "93962", "url": "https://cs.wikipedia.org/wiki?curid=93962", "title": "Konstantin Dmitrijevič Ušinskij", "text": "Konstantin Dmitrijevič Ušinskij\n\nKonstantin Dmitrijevič Ušinskij, \"rusky Константин Дмитриевич Ушинский\", (2. března 1824 Tula – 3. ledna 1871 Oděsa) byl ruský učitel a pedagogický teoretik ukrajinského původu. Je považován za zakladatele ruské pedagogiky a ruské národní školy.\n\nKonstantin Dmitrijevič Ušinskij vystudoval práva v Moskvě. Pedagogickými otázkami se začal zabývat jako profesor Děmidovského lycea v Jaroslavli. Během působení na tomto ústavu též napsal svou první významnou knihu, kterou pojmenoval \"O kamerálním vzdělání\". Pro politickou nespolehlivost byl Ušinskij propuštěn a pět let pracoval jako úředník v petrohradkém departmentu.\n\nJako učitel byl znovu zaměstnán v roce 1854 v Gatčinu, kde se stal na nějaký čas i ředitelem. V roce 1859 se stal inspektorem v petrohradském Smolném ústavu pro výchovu dívek a redaktorem pedagogického časopisu. Od tohoto roku také rozvíjí svou literární činnost. Pro své názory a výchovné metody se dostal do sporu s ředitelem ústavu i jinými vysoce postavenými činiteli a byl i na čas nucen opustit Rusko. Během svých zahraničních cest se hlouběji seznámil s myšlenkami západoevropských pedagogů, které jej v mnohém inspirovali.\n\nVe svých pedagogických článcích (př. odborný článek \"Rodné slovo\") a knihách kladl Ušinskij před výuku cizích jazyků na první místo výuku jazyka mateřského a zastával též názor, že by výchova měla mít národní ráz. Cílem výchovy byl pro něj člověk, který žije pro zájmy společnosti, je mravný a miluje svou práci. Byl zastáncem názoru, že vztah učitele k dítěti by měl být humánním. Ve své dvoudílné pedagogicko-psychologické knize \"Člověk jako předmět výchovy\" se Ušinskij snažil zjistit zákonitosti rozvoje lidské osobnosti a z nich odvozovat cíle a metody výchovy. Jako jeden z prvních pedagogů v Rusku se zabýval předškolní výchovou. Za svůj život napsal mnoho učebnic, které byly používány ještě řadu let po jeho smrti. Např. \"Dětský svět\", čítanka pro nejmenší děti.\n\n"}
{"id": "93965", "url": "https://cs.wikipedia.org/wiki?curid=93965", "title": "Íránská fotbalová reprezentace", "text": "Íránská fotbalová reprezentace\n\nÍránská fotbalová reprezentace reprezentuje Írán na mezinárodních fotbalových akcích, jako je mistrovství světa nebo Mistrovství Asie ve fotbale.\n\nSeznam zápasů íránské fotbalové reprezentace na MS\n"}
{"id": "93970", "url": "https://cs.wikipedia.org/wiki?curid=93970", "title": "Moravská Sázava", "text": "Moravská Sázava\n\nMoravská Sázava () je řeka v České republice, která pramení v Čechách a její tok dál pokračuje na Moravě. Délka toku činí 54,3 km. Plocha povodí měří 508,4 km².\n\nŘeka pramení na jihozápadním úbočí Bukové hory (958 m n. m.) v nadmořské výšce 780 metrů. Na horním toku protéká Moravská Sázava Výprachticemi a poté Sázavským údolím. Dále následují Albrechtice, obec Sázava a geomorfologický celek Lanškrounská kotlina. \nMezi Žichlínkem a Krasíkovem řeka mění směr ze severo-jižního na přibližně západo-východní a odtéká směrem na Moravu. Poblíž obcí Krasíkov a Tatenice se řeka dostává do údolí, oddělujícího dva podcelky Zábřežské vrchoviny – Drozdovskou vrchovinu a Mírovskou vrchovinu. Vede tudy i významná železniční trať Praha–Bohumín. U soutoku Moravské Sázavy s Lukovským potokem, mezi Žichlínkem a Rychnovem na Moravě, se nachází Poldr Žichlínek, který je největší stavbou svého druhu ve střední Evropě. \n\nPoblíž Hoštejna se do ní vlévá levostranný přítok, říčka Březná. Řeka protéká Přírodním parkem Březná a u Zábřehu se dostává do Mohelnické brázdy. V nadmořské výšce 264 metrů ústí u Zvole zprava do Moravy.\n\n\nPrůměrný průtok Moravské Sázavy u ústí činí 4,52 m³/s.\n\nHlásné profily:\nZ toku řeky je sjízdných celkem 30 kilometrů. S obtížností WW I - ZWC je sjízdný úsek od Žichlínku po Lupěné, s obtížností ZWC pak od Lupěného až k ústí do Moravy.\n\n"}
{"id": "93974", "url": "https://cs.wikipedia.org/wiki?curid=93974", "title": "Lavočkin LaGG-1", "text": "Lavočkin LaGG-1\n\nLavočkin-Gorbunov-Gudkov LaGG-1 byl sovětský jednomototový stíhací letoun vyvinutý konstrukční kanceláří Lavočkin (OKB-301), kterou vedl Semjon Alexejevič Lavočkin. Typové označení letounu skrývá také jména dvou hlavních Lavočkinových spolupracovníků \"Vladimíra Petroviče Gorbunova\" a \"Michaila Ivanoviče Gudkova\".\n\nKostra letadla byla vyrobena z pryskyřicí napuštěných dřevěných dílů, které byly za tepla ohýbány do potřebného tvaru. Mělo jít o technologicky a materiálově nenáročné a proti poškození odolné stroje. První prototyp stroje označený I-22 poprvé vzlétl pilotován A. I. Nikašinem 30. března 1940. Letoun měl zabudovaný kapalinou chlazený řadový motor M-105P pohánějící třílistou vrtuli VIŠ-61P o průměru 3 m. V ose vrtule se nacházel kanón ŠVAK ráže 20 mm a dva kulomety ŠKAS ráže 7,62 mm nad motorem. Prototyp absolvoval po 14. červnu 1940 desetidenní zkoušku ve Vědecko-výzkumném institutu sovětského letectva pro letové zkoušky (NII VVS) s piloty P. M. Stěfanovským a S. M. Suprunem. Nicméně v průběhu testů bylo zjištěno mnoho chyb, letadlo nemělo potřebný výkon a špatně se ovládalo. 4. ledna 1941 došlo pro poruchu motoru při následném nouzovém přistání k jeho ztrátě.\n\nDruhý prototyp zalétaný opět pilotem Nikašinem 14. června 1940 obdržel označení I-301. Měl zvětšenou zásobu paliva a kulomety ŠKAS nahradily dva UBS ráže 12,7 mm, pod křídlem bylo instalováno šest závěsníků pro rakety RS-82. Po přepracování byl nový letoun označen typem LaGG-3, I-22 a počátečních sto předsériových letadel na LaGG-1.\n\n\n\n\n\n"}
{"id": "93975", "url": "https://cs.wikipedia.org/wiki?curid=93975", "title": "Tausret", "text": "Tausret\n\nTausret, dcera Merenptaha a jeho druhé ženy Tachat, se stala ženou Setiho II., po jeho smrti ve spojenectvím s vlivným vezírem a kancléřem Bayemdosadili na trůn mladistvého Siptaha, který po necelých 6 letech ve věku asi 16 let zemřel. Tausrat se také, asi v 6. roce vlády Sitptaha, přičinila na odstranění ambiciozního vezíra Baye jeho exekucí. Tausret již za života Siptaha byla vzhledem k jeho mládí a také fyzickým indispozicím jeho regentkou a po jeho smrti se prohlásila za královnu v pozici panujícího faraona. Relativně samostatně vládla ještě dva roky 1192–1191 př.Kr.\n\nJejí téměř osmiletý vliv na dění v říši nebyl úspěšný, chaotické děje vedly k rozkladu vládních struktur, ztráty vlivu v tradičních vazalských zemích. Politickou situaci v Egyptě na konci 19. a nástup 20. dynastie popisují nápisy na stéle Setnachta nalezené v Elephantině 1971. Významná sdělení rovněž nabízí rozsáhlý text v Harrisově papyrusu.Období od konce vlády Setiho II. až do vlády zakladatele 20. dynastie Setnachta je nazýváno \"\"prázdná doba\"\". Centrální vláda se rozpadla, vládu prováděli lokální vládci, ze severu na Egypt útočily kmeny Amoritů. Mocenské postavení Egypta se významně oslabilo. Královna Tausret byla nahrazena zakladatelem 20. dynastie Setnachtem. Přijatá chronologie nenaznačuje, že převzetí moci se odehrálo nenásilně, také se uvádí možnost dobrovolné demise královny.\n\nTausret si nechala vybudovat, patrně již za vlády Setiho II., svůj palác (zádušní chrám) v blízkosti chrámu Merenptaha. Prvně jej objevil, identifikoval a podrobně popsal Petrie 1897.V jedné z bočních komor narazil na dosti rozsáhlý depozit,nádoby, glazované destičky, některé s kresbou skaraba. Na řadě předmětů byly kartuše královny. Překvapivý byl nález 23 měděných plátů, dokonce byly nalezeny formy pro odlévání měděných předmětů, tenké pláty mědi určené jako obal dřevěných tyčí, také nástroje ve tvaru dlát na opracování dřeva. Desítky různých zbraní, seker, nožů, prutů. Na pěti pískovcových blocích se nacházel kartuš Tausret. Expedice Arizonské University,prováděná v letech 2004–2011, sumarizovala nálezy Petrieho a dodatečné expedicí nalezené na celkový počet 1942 artefaktů, které jsou roztroušené v různých sbírkách po celém světě. Systematicky jsou shromažďovány v \"Petrie Museum\" v Londýně . Ve zprávě o expedici je uveden aktuální model paláce Tausret.\n\nTausret si dala zbudovat hrobku již ve druhém roce vlády Setihiho II.. Její umístění v Údolí králů, bylo v rámci 19. dynastie zcela ojedinělé a také její konstrukce nekopírovala jiné již zbudované v 18. a 19. dynastii. Hrobka měla několik chodeb a komor podél osy s vyústěním do osmicípé komory s klenutým stropem. Stavba byla po dobu konfliktů mezi Setim a Amenmessem pozastavena a k obnovení došlo až ve druhém roce vlády Siptaha, kdy již vykonávala svoji regentskou vládu. Do hrobky byl vložen žulový sarkofág a hrobka byla bohatě vyzdobena, např. scéna Tausret se Siptahem obětují bohu úrody Geb.Další historie hrobky po smrti Tausret se odehrála za vlády Ramesse III., který si hrobku přivlastnil a věnoval ji památce svého otce Setnachta. Sarkofálag Tausret byl přemístěn do KV13 a později přeznačen pro syna Ramesse III. Amenherkhepeshef\n\nÉrou královny Tausret se nepříliš úspěšné období Egyptu uzavřelo. Vrcholné období 19. dynastie dosáhla za vlády Ramesse II., a to zhruba v polovině jeho dlouhé vlády, kdy se smlouvou o míru a vzájemné spolupráci s Chetiti ukončily více jak několik desítek let trvající vzájemné boje o hraniční oblast na severu Egypta, přibližně v oblasti Palestiny. Ramesse II. po sobě zanechal více jak 120 dětí, které přirozeně usilovaly o podíl na dědictví. Následnictví se ujal jeho 13. syn Merenptah, který po celou dobu své vlády bojoval s invazí Libyjců, aby nakonec unaven předal následnictví synovi Seti II. Egypt se rozpadl na sever ovládaný Setim, jih a Núbii usurpoval Amenmesse. Vdova, regentka Siptaha a královna Tausret nebyla připravená ani schopná rozkladu zabránit. Vládnoucí struktury se rozpadly, moc si přivlastnili místní vládci, vojenská moc Egypta neměla potřebné zajištění. Od smrti Ramsesse II. tedy uplynulo jen ~22 let a země byla na počátku kolapsu. Řada znaků již byla naplněna.\n\n"}
{"id": "93981", "url": "https://cs.wikipedia.org/wiki?curid=93981", "title": "Horky (okres Svitavy)", "text": "Horky (okres Svitavy)\n\nHorky jsou obec na Svitavsku. Leží sedm kilometrů severozápadně od města Litomyšl, v nadmořské výšce 338 m, nad rybníky Velkým netřebským, Heřmánkem a Švábem. V obci, jejíž katastrální výměra je 267 hektarů, žije  obyvatel. Horky přináleží do Pardubického kraje, pověřený městský úřad je v Litomyšli. Obec je členem sdružení Mikroregionu Litomyšlsko.\n\nPrvní písemná zmínka o vesnici pochází z roku 1226.\n\n\n"}
{"id": "93984", "url": "https://cs.wikipedia.org/wiki?curid=93984", "title": "Teti", "text": "Teti\n\nTeti, řecky Othoés, byl prvním egyptským faraonem 6. dynastie. Vládl přibližně v letech 2305–2279 př.Kr.. Na trůn nastoupil po posledním králi 5. dynastie, Venisovi. Za jakých okolností se na trůn Teti dostal, není známo. Předpokládá se, že mezi smrtí Venise a nástupem Tetiho na trůn byla časová přetržka, nicméně úřednická vrstva nástupnictví zřejmě podpořila. Teti nebyl Venisovým synem, ale možná byl jeho zetěm.. H.Altenmüller (německý egyptolog) za Tetiho otce uvádí Venisova úředníka (vezíra) Schepsipuptaha a Venisovy dcery Iput vycházeje z nápisů v hrobce Mehua.\n\nO Tetiho vládě a jeho činech není příliš mnoho známo. Poskytl výsady chrámu v Abydu a podílel se na rozvoji uctívání bohyně Hathory v Dendeře. O rozvinutém obchodu za jeho vlády svědčí importy z Byblu a Puntu. Délka jeho vlády není známa, uvádí ji pouze Manehto a stanovuje ji na 30 let. Víc je toho známo i o jeho několika hodnostářích. V době jeho vlády musely panovat velmi neutěšené poměry. Na konci své vlády byl zavražděn uzurpátorem Veserkarem, který jej vystřídal na trůně. Manehto tvrdí, že Tetiho zabila jeho vlastní tělesná stráž. Po krátké vládě se však po Veserkareovi doslova slehla zem.\n\n\nProtože Teti patrně nepocházel z hlavní královské linie předcházející dynastie, opíral se o úzkou skupinu věrných hodnostářů. První čtyři výše jmenované oženil se svými dcerami Příznačné je, že za Tetiho panování rostl počet úředníků i kněží.\n\n\nTeti si svoji hrobku, pyramidu, nechal postavit v Sakkáře, několik set metrů od známé stupňovité pyramidy krále Džosera. Tetiho pyramida byla poměrně malá, měřila asi 43 metrů, její základna měla rozměry 64x64 metrů. Dodnes se z ní zachovala pouze hromada kamení a štěrku. Byla postavena z nepečlivě opracovaných kvádrů z žuly. Zbytky její vnitřní části také nejsou příliš dobře zachovalé, značně je poškodili lupiči a čas. Z Tetiho pyramidy se nám však zachovala velká část Textů pyramid, jimiž byla jeho hrobka vyzdobena. Překvapivě se zde zachoval i králův sarkofág. Kolem Tetiho pyramidy je pohřbena většina hodnostářů z jeho doby. Některé z nich ale byly záměrně zničeny ještě za panovníkovy vlády. To může znamenat, že faraon s opozicí zúčtoval tvrdě, protože co může být větším trestem, než znemožnit opozičníkům posmrtnou existenci.\n"}
{"id": "93990", "url": "https://cs.wikipedia.org/wiki?curid=93990", "title": "Nick Heidfeld", "text": "Nick Heidfeld\n\nNick Heidfeld (* 10. května 1977) je bývalý německý pilot Formule 1. V roce 2011 jezdil za tým Lotus Renault GP jako náhrada za zraněného Roberta Kubicu.\n\nHeidfeld se narodil v Mönchengladbachu, v Německu, a svou závodnickou kariéru začal v roce 1988. V roce 1994 se přesunul do Německé Formule Ford a vysloužil si pozornost, když získal 8 vítězství, z 9 závodů a zajistil si tak titul. Roku 1995 vyhrál Německý mezinárodní šampionát Formule Ford 1800 a skončil druhý v Zetec Cupu. Tyto výsledky mu zajistily místo v šampionátu Německé Mezinárodní Formule 3 pro rok 1996. Tam skončil celkově třetí, když vyhrál 3 závody. V následujícím roce vyhrál Heidfeld šampionát Německé Formule 3, a také prestižní závod v Monaku. V roce 1998 vyhrál 3 závody a stal se vicemistrem v Evropské Formuli 3000 s týmem West Junior Team. Smůlou bylo, že v posledním závodě ztratil pole position, když v jeho voze bylo nevyhovující palivo. V tom závodě dojel devátý a o 7 bodů tak prohrál s Juanem Pablem Montoyou, který šampionát vyhrál. V průběhu této sezóny také Nick testoval oficiálně pro tým McLaren ve F1. V sezóně 1999 vyhrál Mezinárodní šampionát Formule 3000. V témže roce také překonal rekord trati na Goodwoodském Festivalu rychlosti, který drží dodnes.\n\nHeidfeld podepsal na rok 2000 smlouvu s týmem Prost, kde jeho stájovým kolegou byl Jean Alesi. Heidfeld bojoval s nespolehlivým Prostem a v sezóně mnohokrát nedokončil závod a byl porážen zkušenějším Alesim. V celé sezóně nezískal Nick ani bod a na konci sezóny ukončil spolupráci s týmem Prost.\n\nPoté podepsal tříletou smlouvu s týmem Sauber a pro rok 2001 závodil po boku nováčka Kimiho Räikkönena. Po ukončení kariéry Miky Häkkinena si mnoho lidí myslelo, že právě Heidfeld jej v týmu McLaren nahradí. Tak se ovšem nestalo a Nick odjel sezónu se Sauberem. V celkovém bodování porazil Räikkönena a získal dokonce své první stupně vítězů, to bylo v Brazilské Grand Prix. Místo u McLarenu mu pro další roky vyfouknul Räikkönen a Heidfeld zůstal v Sauberu ještě v letech 2002 a 2003. V těch letech se nijak výrazně neprosazoval a pohyboval se v bodování na začátku druhé desítky.\n\nPo sezóně 2003 zůstal Heidfeld bez místa a vypadalo to s jeho kariérou ve F1 zle. Nakonec ale přece jen podepsal smlouvu s týmem Jordan na rok 2004, jeho týmovým kolegou byl Giorgio Pantano. S pomalu krachujícím Jordanem ale získal jen 3 body.\n\nV zimě před sezónou 2005 Nick testoval pro Williams, a nakonec se utkal v „rozstřelu“ s Antoniem Pizzoniou o druhé místo u Williamsu. 31. ledna 2005 bylo oznámeno, že druhým jezdcem pro rok 2005 u Williamsu bude Heidfeld.\nSezónu odstartoval celkem slušně, v druhém závodě, v Malajsii, dojel třetí. V sedmém závodě sezóny 2005, na domácím okruhu Nürburgring, získal Nick své první pole position. A také získal své nejlepší umístění v kariéře, skončil druhý v Monaku a na Nürburgringu. Grand Prix v Itálii a Belgii musel Nick kvůli zranění při testech vynechat. V Brazílii už startovat měl, nicméně se zranil znovu, když ho na kole srazila motorka. Tak musel celý zbytek sezóny vynechat. Celkem získal 28 bodů a obsadil 11.místo.\n\nSmlouvu na další rok podepsal Heidfeld s BMW (které dodávalo motory Williamsu), které koupilo tým Sauber a vytvořilo svůj vlastní tým, BMW Sauber. Kontrakt byl podepsán na 2 roky, s opcí na rok 2008.\n\nBěhem sezóny 2006 získal Heidfeld pro nový tým mnoho bodů. V Malajsii jezdil dokonce druhý, nakonec ale dojel čtvrtý. Na okruhu Indianapolis měl Nick havárii, společně se Scottem Speedem, Kimi Räikkönenem a Juanem Pablem Montoyou. Heidfeldův vůz skončil v bariéře. Všichni jezdci vyvázli bez zranění. Grand Prix Maďarska znamenala první stupně vítězů pro BMW Sauber, kde Nick skončil třetí. Celkově obsadil deváté místo, když získal 23 bodů.\nNa konci roku 2006 se stal Nick terčem médií, bylo to ohledně Roberta Kubici, který na konci sezóny vyhnal z kokpitu Jacquese Villeneuva a hned v druhém závodě dojel třetí. Heidfeld prý sice poráží své nováčkovské týmové kolegy, ale zase ne o moc bodů (v roce 2001 porazil Räikkönena o 3 body; v roce 2002 porazil Massu o 3 body). A právě Räikkönen a Massa podepsali smlouvu pro rok 2007 s Ferrari, kdežto Heidfeld zůstal u BMW.\n\nStart do nové sezóny 2007 se Nickovi povedl. V Bahrajnu dostithl mistra světa, Fernanda Alonsa, předjel ho a Kubicu porazil o půl minuty. V dalších závodech získal Nick tři 4. místa, jedno šesté a v Grand Prix Kanady dokonce druhé místo, kde v kvalifikaci porazil i oba vozy Ferrari. Vyrovnal si tak své osobní maximum v závodě. Po odstoupení z 5. místa v Grand Prix USA, byl ve Francii a Velké Británii poražen týmovým kolegou, Robertem Kubicou. V deštivé Grand Prix Evropy na Nickově domácí trati, kolidoval Heidfeld v prvním kole s Kubicou, oba ale pokračovali dál a Nick v posledním kole Kubicu předjel, přestože musel 6x do boxů. Forma se Nickovi vrátila v Maďarsku, kde se kvalifikoval jako druhý a dojel třetí. Poté obsadil dvě čtvrtá místa, v Turecku a Itálii a páté místo v Belgii. Deštivé Japonsko Nickovi vůbec nesedlo a poprvé v sezóně nebodoval, pokud dokončil závod. V Číně si dojel pro sedmé místo a jeden závod před koncem sezóny si upevnil své už jisté páté místo v poháru jezdců. Sezóna 2007 je tak pro Nicka ta nejúspěšnější v kariéře. Snad se u něj konečně blýská na lepší časy.\n\nPo několika měsících spekulací, potvrdilo BMW Heidfelda i pro rok 2008. Ze současných jezdců F1 má Nick na kontě nejvíce závodů bez vítězství.\n28. dubna 2007 objel Heidfeld 3 kola kolem legendární 14 mil dlouhé trati Nordschleife. Vůz F1 se tady objevil po 31 letech.\n\nPodobně úspěšná byla pro Nicka i sezóna 2008. Celkem 4x dojel závod na 2. místě. Jinak po celou sezónu pravidelně sbíral body. Celkově jich nasbíral 60 a skončil na celkovém 6. místě. Na svéprvní vítězství však Nick čekal nadále.\n\nVstup do nové sezóny Nickovi příliš nevyšel. Z prvních třech závodů bodoval pouze jedinkrát. Byl ovšem na 2. místě v deštivém závodě v Malajsii, kde jezdci brali jen polovinu bodů, jelikož se neodjelo 75% závodu. Poté Nick moc nebodoval, dařilo se mu až v posledních závodech sezóny.\n\nHeidfeld nezískal na sezonu 2010 místo závodního pilota, proto podepsal smlouvu s Mercedesem, a stal se tak testovacím a třetím pilotem stříbrných šípů. V polovině sezony přešel Nick k výrobci pneumatik Pirelli a testoval pneumatiky pro následující sezonu. Tím získal pro týmy velikou cenu. 14. září 2010 bylo oznámeno, že Nick Heidfeld s okamžitou platností nahradí Pedra de la Rosu v pozici závodního pilota týmu Sauber. Nick kvůli tomu musel opustit své místo testovače Pirelli.\n\nTým Lotus Renault GP oznámil 16. února, že Nick Heidfeld nahradí zraněného Roberta Kubicu, který 6. února havaroval v italské rally Ronde di Andora.\n\nTučně – Pole position\n\"Kurzívou\" – Nejrychlejší kolo závodu\n\n\n\nHeidfeld žije ve švýcarském městečku Stäfa se svou přítelkyní Patricií, dcerou Juni (n. 2005) a synem Jodou (n. 2007). Heidfeldův mladší bratr Sven je také automobilový závodník.\n\n"}
{"id": "93995", "url": "https://cs.wikipedia.org/wiki?curid=93995", "title": "Messerschmitt Bf 109", "text": "Messerschmitt Bf 109\n\nMesserschmitt Bf 109 byl německý stíhací letoun, který byl standardním stíhacím letadlem Luftwaffe těsně před druhou světovou válkou a v jejím průběhu tvořil spolu s Focke-Wulfem Fw 190 páteř stíhacích sil Luftwaffe. Poprvé byl nasazen v roce 1937 během španělské občanské války a ve službě byl ještě v době zavádění proudových letadel na konci druhé světové války v roce 1945. Byl jedním z nejpokročilejších síhacích letadel své doby. Představoval prvky jako celokovovou samonosnou konstrukci, uzavřený kokpit a zatahovací podvozek. Byl poháněn kapalinou chlazeným, dvanáctiválcovým invertním leteckým motorem. Od konce roku 1941 byl Bf 109 neustále doplňován letounem Focke-Wulf Fw 190. Běžně se nazýval Me 109, především spojeneckými posádkami a mezi německými esy, přestože nešlo o oficiální německé označení.\n\nZkonstruovaný byl pod vedením prof. W. Messerschmitta a Roberta Lussera u společnosti Bayerische Flugzeugwerke v polovině 30. let dvacátého století. Zpočátku byl zamýšlen jako stíhací letoun, ale později vznikly modely pro plnění různých úkolů. Sloužily jako doprovod bombardérů, stíhacích bombardérů, denních i nočních stíhacích letadel, bitevních a průzkumných letadel. Během druhé světové války byl dodáván několika státům a v několika zemích sloužil ještě mnoho let po válce. Bf 109 je také nejvíce vyráběnou stíhačkou v historii - od roku 1936 do dubna 1945 bylo celkem vyrobeno 33 984 draků. Zároveň co do sestřelů protivníka vůbec nejúspěšnější stíhací typ historie.\n\nNa typu Bf 109 létala tři nejlepší německá stíhací esa druhé světové války, která si mezi sebou připsala 928 vítězství, když sloužila u \"Jagdgeschwader 52\", především na východní frontě. Nejúspěšnějším stíhacím esem všech dob byl Erich Hartmann, který létal s Bf 109 a získal 352 leteckých vítězství. Dále na něm létal Hans-Joachim Marseille, německé eso s nejvyšším skóre na severoafrickém bojišti - dosáhl 158 leteckých vítězství. Létalo na něm také několik dalších es německých spojenců, zejména finský pilot Ilmari Juutilainen, nejúspěšnější neněmecké eso, dále piloti z Itálie, Rumunska, Chorvatska, Bulharska a Maďarska. Přes neustálý vývoj zůstal Bf 109 srovnatelný s nejnovějšími spojeneckými stíhacími letadly až do konce války.\n\nVýznamná část výroby Bf 109 pocházela z nacistických koncentračních táborů jako Flossenbürg, Mauthausen a Buchenwald.\n\nFirmy Arado, Focke-Wulf a Heinkel obdržely v únoru roku 1934 požadavky RLM na vývoj jednoplošné stíhačky, která by nahradila dvouplošník Heinkel He 51, požadavek byl neochotně předán i tehdejší firmě Bayerische Flugzeugwerke, kde pracoval i Willy Messerschmitt a na konci léta začal vývoj letounu \"Bf 109\", který vycházel hlavně z typu Bf 108, ale jehož zárodky se formovaly již u sportovních letadel Messerchmitt M 35 a M 29.\n\nHlavní projektový a konstrukční tým Williho Messerschmitta (který osobně koordinoval vývoj nové konstrukce) byl tvořen ing. Robertem Lusserem (ředitel projektu Bf 109, mimo jiné návrh křídla u Bf 109, později pracoval na Heinkelu He 280, He 219, Fiesler Fi 103), ing. Richardem Bauerem (vedoucí konstrukční kanceláře Bf 109) a ing. Hubertem Bauerem (vedoucí oddělení letových zkoušek Bf 109). Jejich záměrem bylo postavit velice výkonné stíhací letadlo a aby toho dosáhli ignorovali podmínku RLM o malém plošném zatížení křídel. Bf 109 mělo být malé stíhací letadlo aby mělo vynikající aerodynamiku a mělo být lehké a používat nejsilnější možný motor aby bylo výkonné.\n\nNávrh v sobě spojoval tehdy velice moderní a převratné technologie, třeba celokovovou konstrukci, sloty na náběžných hranách křídel, jednonosníkové křídlo což byl přímo patent prof. Messerschmitta, zatažitelný podvozek, plně zakrytou pilotní kabinu a další. V návrhu se počítalo se snadnou, lehkou výrobou a dobrou pozemní obsluhou.\n\nPrvní prototyp, označený jako \"Bf 109 V1\" (Werk-Nr.758, imatrikulace D-IABI), vzlétl 28. května 1935 z továrního letiště v Augsburgu. Jelikož se upustilo od motoru BMW 116 a motor Junkers Jumo 210C ještě nebyl k dispozici, byl stroj poháněn britským motorem Rolls-Royce Kestrel V o výkonu 695 koní. Druhý prototyp Bf 109 V2 (Werk-Nr.759, D-IUDE) poháněný motorem Junkers Jumo 210 A vzlétl 12. prosince 1935. 8. dubna 1936 vzlétl Bf 109 V3 (Werk-Nr.760, D-IOQY), jenž nesl i výzbroj tvořenou dvěma synchronizovanými kulomety MG 17 ráže 7,92 mm. Po vzletu prototypu Bf 109 V4 (Werk-Nr.878, D-IALY) 23. září 1936 byl letoun Bf 109 V3 poslán do Španělska. 30. listopadu 1936 ho následoval prototyp Bf 109 V4. Exempláře V5 (Werk-Nr.879, D-IIGO) a V6 (Werk-Nr.880, D-IHHB) byly místo dřevěných vrtulí Schwarz vybaveny stavitelnými kovovými vrtulemi VDM. V soutěži zůstala nakonec dvě letadla, zprvu favorizovaný Heinkel He 112 a \"outsider\" Bf 109. Ve vzájemném porovnání se komise nakonec přiklonila k Messerschmittově konstrukci, zvláště po posledních ukázkách, kdy pilot Bf 109 předvedl vynikajicí akrobacii letadla, schopnost letadla velice dobře vybírat vývrtku (což byl jeden z požadavků RLM) a ve střemhlavém letu dosáhl značné rychlosti, což pilot Heinkelu He 112 odmítl provést. Nová standardní stíhačka nově vzniklé Luftwaffe ale nebyla bez chyb, pilotní prostor byl z důvodu co nejlepší aerodynamiky těsný a podvozek byl hodně úzký - což zavinilo mnoho nehod.\n\n11. listopadu 1937 překonal upravený prototyp \"Bf 109 V13\" s motorem Daimler-Benz DB 601 R-III rychlostní rekord, který od roku 1935 držel Howard Hughes se svým závodním letounem Hughes H-1 Racer. Pilot Dr. Hermann Wurster dosáhl hodnoty 610,95 km/h a překonal tím Hughesův rekord o 43,83 km/h. Rekord vydržel do roku 1939, kdy byl překonán Heinkelem He 100 V8, který pilotoval Hans Dieterle.\n\nVerze B a E-1 byly poprvé nasazeny ve španělské občanské válce; tam se setkaly se slabšími soupeři, z nichž mohly vynikat nanejvýš sovětské I-16, ale ani ty však nebyly pro Messerschmitt rovnocennými soupeři. Podle Andrese Garcii La Calle, esa republikánského letectva s 11 potvrzenými sestřely, mohl sovětský I-16 vést s Bf 109 rovnocenný boj ve výškách do 3000 m. V období mnichovské krize, kdy se Německo připravovalo na boj s Československem, nebyla konstrukce Bf 109 ještě dokonalá, chybělo pancéřování a stroje měly slabou výzbroj. Československo by proti nim však nemohlo nasadit rovnocenné stíhačky. Nad dvouplošníkem Avia B-534 by \"stodevítka\" měla s největší pravděpodobností převahu (především díky podstatně vyšším výkonům) a vývoj strojů Avia B-135 ještě nebyl ukončen.\n\nV září 1939, když se Luftwaffe účastnila invaze do Polska, byla polovina všech nasazených Bf 109 verze E, přičemž nejnovější stroje typu E-3 se už také dostaly do boje. Polské zastaralé stroje PZL P.11 nebyly pro německé letce rovnocenným soupeřem. Většina z nich byla ve vzdušných bojích brzy zničena. Ty, které se zachránily, startovaly ze zamaskovaných vzletových drah a způsobovaly Němcům jisté problémy. Ale odvaha polských letců celkově nepříznivou situaci nemohla změnit, přestože počet sestřelených německých letadel byl obdobný jako počet sestřelených polských letadel. Zkušení polští letci výrazně přispěli k obraně Velké Británie v roce 1940.\n\nZastoupení Bf 109E se ve stíhacích jednotkách dále zvyšovalo až do roku 1941. V roce 1940 při zahájení ofenzivy na západní frontě Bf 109 ve spolupráci s bombardovacími letadly brzy ovládl oblohu zemí Beneluxu. Podařilo se jim porazit i početně silnější Francouzské letectvo a v západní Evropě jim zůstal jediný soupeř - Velká Británie. Hned od začátku bitvy o Británii byly Bf 109 v čele útoku. Luftwaffe měla zničit RAF, a tak zbavit obávané britské loďstvo ochrany ze vzduchu a tím umožnit invazi na Britské ostrovy. Němečtí letci sice na Messerschmittu dokázali vcelku úspěšně s britským letectvem bojovat, ale porazit se jim ho nepodařilo. Jednou ze slabin, která se dříve velmi neprojevovala, byl malý dolet. Ten neumožňoval německým stíhačům doprovázet své bombardéry nad vzdálené cíle. Těžké stíhací stroje Bf 110 na to nestačily a samy utrpěly velké ztráty, stejně jako bombardovací svazy. Dobře organizované britské letectvo se ukázalo nad síly Luftwaffe. Nebe nad Anglií se Němcům nepodařilo ovládnout.\n\nNasazení strojů Bf 109 na jihu Evropy, v severní Africe a během bojů v Sovětském svazu bylo poměrně úspěšné. V Řecku a Jugoslávii jim jejich slabí a méně početní protivníci nedokázali vzdorovat. Tou dobou - na jaře 1941 - se k bojovým jednotkám začaly dostávat letouny verze F. Ta překonávala svými výkony, především rychlostí a stoupavostí, téměř všechny stíhačky všech válčících států (ve velkých výškách se jim rychlostí vyrovnal MiG-3 a celkovými výkony mírně navrch získal Spitfire Mk. IX nasazovaný do bojů od druhé poloviny roku 1942). Němečtí piloti toho také dokázali úspěšně využívat. V Africe stíhači na Bf 109, například Hans-Joachim Marseille, dosahovali velkých úspěchů. Britští piloti až do poloviny roku 1942 platili velmi těžkými ztrátami při střetech s tímto letounem. Na podzim roku 1942 však získali výraznou početní převahu, která nakonec zatlačila Luftwaffe do hluboké defenzivy.\n\nV bojích proti sovětskému letectvu dosahovali němečtí stíhači zprvu obrovského počtu sestřelů. Zkušení piloti Bf 109 likvidovali sovětské letouny v poměru ztrát cca 1 : 20 (rok 1941). I když se postupně kvalita sovětského letectva zvyšovala, udrželi si piloti Bf 109 převahu nad svými protivníky přinejmenším do poloviny roku 1943 a i později byli sovětskému letectvu rovnocennými soupeři. A to i přesto, že museli čelit často značné přesile, neboť množství stíhačů bylo staženo v letech 1943-1944 na obranu Říše před spojeneckými nálety. O kvalitách těchto letadel hovoří i fakt, že na nich létala až do konce války většina z nejlepších německých stíhacích letců. Například nejúspěšnější stíhač války Erich Hartmann dosáhl na strojích Bf 109 od konce roku 1942 do května 1945 rekordních 352 sestřelů.\n\nV roce 1942 došlo k nahrazení verze F verzí G. Gustavy se používaly dlouho a prošly mnoha změnami, měly silnější motor DB 605A, mohly nést množství různých výstrojních a výzbrojních sad podle druhu mise (kamery, různé kanóny, rakety, přídavné nádrže...), zlepšila se ochrana pilotního prostoru, zvýšily se výkony a letadla byla více optimalizovaná do vyšších rychlostí, které narůstaly vlivem vyšších výkonů motorů. Ale celková sladěnost byla u verze Friedrich o něco lepší, alespoň oproti prvním verzím G.\n\nV bojích proti západním Spojencům v letech 1942-1945 musely stroje Bf 109 postupně čelit rostoucí početní převaze protivníka. Ačkoliv zůstával až do konce války nebezpečným soupeřem, nedokázal letoun Bf 109 a ostatně ani Fw 190 či nejmodernější Me 262 ohrozit spojeneckou nadvládu ve vzduchu. Ta se od půli roku 1944, zejména s masivním nasazením výkonných stíhaček P-51 Mustang, P-47 Thunderbolt, Spitfire Mk.XIV a Hawker Tempest, stala trvalou. Důvodem byla, navzdory přibližné technické rovnocennosti, výrazná kvantitativní převaha a rostoucí kvalita spojeneckých letců a naopak úpadek německého leteckého výcviku v důsledku velkých ztrát a nedostatku času.\n\nVerze K, která se k jednotkám dostávala od podzimu 1944, již nemohla zvrátit poměr sil. Ačkoliv se vyrovnala nejlepším stíhačkám Spojenců, drtivé početní převaze vzdorovat nedokázala.\n\nCelková bilance všech verzí Bf 109 je rekordní. Jednalo se o stíhačku, která sestřelila nejvíc letadel protivníka v dějinách.\n\nBf 109 tvořily základ výzbroje švýcarského vojenského letectva již při mobilizaci 29. srpna 1939, kdy z 86 stíhaček bylo 41 tohoto typu.\nJako první se do neutrálního Švýcarska dostalo 10 strojů Messerschmitt Bf 109D-1 (Werk-Nr.2301-2310, evidenční označení J-301 až J-310) postavených v nulté sérii u firmy Arado. Zároveň s dodávkou bylo rozhodnuto o nákupu 80 kusů modernější varianty Bf 109E-3 (J-311 až J-390) z Messerschmittovy výroby. Stroje švýcarského letectva byly vyzbrojeny zbraněmi místní výroby - kulomety MG 29 ráže 7,45 mm a varianta E nesla v křídlech 20mm kanóny Oerlikon FF-K. Protože součástí dodávky byla také licenční práva, dodal ještě za války podnik Doflug z Altenrheinu navíc letoun J-391 sestavený z náhradních dílů a po válce pak ještě stroje J-392 až J-399, vyrobené kompletně ve Švýcarsku i s domácími přístroji, vrtulemi\nEscher-Wyss EW-V6 a dalším vybavením. Motory DB 601A byly původní německé, dovezené ještě v roce 1939 jako náhradní díly. Obě varianty Bf 109D-1 a Bf 109E-3 létaly u Fliegertruppe od roku 1939 až do poloviny roku 1948, respektive 1949.\nV průběhu válečného konfliktu se do Švýcarska dostaly ještě po dvou internovaných strojích verzí Bf 109F-4 (J-715 a J-716) a Bf 109G (J-713 a J-714), a z Německa bylo v květnu 1944 nově dodáno 12 kusů Bf 109G-6 (J-701 až J-712).\nV roce 1939 sloužilo u Fliegerregiment I šest Bf 109E Fliegerkompanie 6 (Fl. Kp 6, Compagnie d´Aviation 6) dislokovaných v Thün, jejíž personál tvořili francouzsky mluvící Švýcaři. U leteckého pluku II sloužil stejný počet Bf 109D Fl. Kp 15 v Payerne a u leteckého pluku III šest Bf 109E Fl. Kp 21 umístěných v Dübendorfu.\nV únoru 1940 již s Bf 109 létaly tři nové letky Fl. Kp 7, 8 a 9.\nPrvní sestřel ve II. světové válce při obraně neutrálního švýcarského vzdušného prostoru zaznamenala dvojice Bf 109E z Fl. Kp 21 10. května 1940, kdy úspěšně zasáhla proti letounu Luftwaffe Dornier Do 17.\n\nV letech 1942 až 1943 zakoupila pro Slovenské vzdušné zbraně Slovenská republika v Německu 30 strojů Bf 109, z toho 20 verze E-2, E-3, E-4 a E-7. Devět z nich bylo nasazeno na východní frontě. Na jaře 1944 bylo zakoupeno dalších 13 (nebo 14, protože různé prameny uvádějí různá čísla) tehdy moderních Messerschmittů Bf 109G-6. Většina z nich se dostala do výzbroje „Pohotovostní letky“ na slovenském území, jelikož stroje nasazené na východní frontě v rámci 13. (Slowak.)/JG 52 byly pouze propůjčeny od Německa. Většina strojů „Pohotovostní letky“ byla zničena americkými stíhači 26. června 1944, kdy zasahovaly proti bombardovacímu svazu přelétající přes Slovensko.\n\nBěhem Slovenského povstání byly stroje Bf 109G-6 nejmodernějšími stíhači „Kombinované letky“. Jejich úloha na povstaleckých frontách byla ale dost omezena nedostatkem vhodného střeliva a náhradních dílů. I když měli povstalci zpočátku pouze dva kusy Bf 109G a dva Bf 109E, mají tyto stroje na kontě i několik sestřelů německých letadel a mnoho průzkumných letů či útoků na pozemní cíle. Situaci na letišti Tri Duby také stěžovala nepřítomnost radiostanice, tu vyřešil až návrat jednoho průzkumného Focke-Wulfu Fw 189, který sloužil k jejich lepšímu navádění.\n\nPoslední sestřel typu založeného na konstrukci Bf 109 byl dosažen během bojů o nezávislost státu Izrael, strojem Avia S-199 vyrobeným v Československu.\n\nJe trochu ironie že stát Izrael byl zachráněn původní německou konstrukcí, dá se říci že nebýt S-199 stát Izrael by dnes vypadal jinak.\n\nNa Avii létal i budoucí prezident Izraele Ezer Weizman.\n\nBf 109 A bylo označení prototypů a zkušebních letounů. Těchto strojů bylo přibližně 20 až 30. Většina letounů se zúčastnila španělské občanské války. Výzbroj tvořila dvojice 7,92mm kulometů MG 17 v horní části krytu motoru. Pohon dvojlisté vrtule obstarávaly motory Jumo 210B, C a D.\n\nVzorem pro tuto verzi byl prototyp Bf 109 V4. Jelikož nebyl k dispozici kanón pro střelbu osou vrtule, byl místo něho umístěn třetí kulomet MG 17, který byl ve Španělsku často demontován pro svou nespolehlivost. Původní dřevěná vrtule Schwarz byla u strojů v pozdějším období výroby nahrazena stavitelnou kovovou dvoulistou vrtulí VDM, tyto stroje jsou někdy označovány jako varianta B-2. Pohon obstarával motor Jumo 210D o výkonu 680 k. Bylo vyrobeno 341 letounů Bf 109 B.\n\nMaximální rychlost verze B se pohybovala okolo 460 km/h.\n\n\nJedná se o exportní verzi Bf 109 C, která měla být původně vybavena motory Daimler-Benz DB 600. Nakonec byl k pohonu využíván spolehlivější motor Jumo 210D nebo Jumo 210G. Základní výzbroj byla tvořena čtyřmi kulomety MG 17 ráže 7,92 mm. U těchto letounů byly testovány nové kulomety MG 131. Vyrobeno bylo 647 letounů.\n\nMaximální rychlost verzí C a D dosahovala cca 470 km/h.\n\nVerze E vychází z prototypů Bf 109 V15 a V15A. Od dosavadních provedení se liší motorem Daimler-Benz DB 601, třílistou vrtulí VDM a překonstruovanou spodní částí přídě, z níž byl chladič glykolu přemístěn do výstupků pod dolními plochami křídel. Letouny Bf 109 E na začátku války patřily mezi nejlepší stíhačky světa.\n\nV průběhu bitvy o Británii se objevila další verze Bf 109E-4, ta se lišila novým \"hranatějším\" překrytem kabiny s čelním pancéřovým sklem i různými drobnými změnami. Následující úprava E-4/B byl již stíhací bombardér, který na závěsník ETC 500 pod trupem mohl nést 500 kg pumu. Stroje s novým motorem se označovaly E-4/N. Byly také vyrobeny i fotoprůzkumné stroje verze E-4, E-6 a E-7 označeny /U, které nesly kamery Rb 50/30. Pro severoafrické bojiště byly upravené verze E-4/Trop a E-7/Trop. Největší změnou byl zvětšený protiprachový filtr na levé straně motoru. V trupové schránce bylo uložené jídlo, voda, léky a puška Mauser K.98k, která měla zvětšit pravděpodobnost přežití letce v pouštních podmínkách.\n\nCelkem bylo vyrobeno okolo 6 000 letounů verze E.\nSériově vyráběné varianty byly:\n\n\nVerze E dosahovala maximální rychlosti mezi 550 - 570 km/h v závislosti na výzbroji a výkonu motoru.\n\nBf 109 T byl odvozen od verze Bf 109 E. Zkoušky probíhaly na prototypu Bf 109 V17 (D-IWKU), který byl vybaven čtyřmi pomocnými jednotkami pro start z katapultu. Po havárii prototypu byl nahrazen strojem Bf 109 V17a (TK+HM). Hlavním cílem bylo vytvořit palubní stíhačky pro rozestavěné letadlové lodě Kriegsmarine (klasické \"Graf Zeppelin\", Flugzeugträger B a lehkou letadlovou \"Seydlitz\"). Hlavní změnou bylo zvětšení rozpětí na 11,08 m, zesílení konstrukce trupu v místě, kde se mezi pátou a šestou sekcí nacházel úchyt pro katapult, a přistávací hák. Po složení křídla nepřekračovalo rozpětí 4,59 m. Výzbroj byla tvořena buď čtyřmi kulomety MG 17 ráže 7,92 mm (dva v trupu, dva v křídle), nebo dvěma kulomety MG 17 a dvěma křídelními kanóny MG FF.\n\nZkoušky prvních Bf 109T-0 byly zahájeny v Itálii, záhy však byly přesunuty do Travemünde. Výroba verzí T-1 a T-2 (Werk-Nr.7728 až 7797) probíhala v první polovině roku 1941. Od června bylo 63 strojů dodáno jednotkám Luftwaffe v Norsku, 42 kusů získala I/JG 77 a cvičné jednotce Jagdgruppe Drontheim připadlo 21 letounů. Koncem prosince 1941 byl vydán příkaz ke stažení všech Bf 109T-2 do Německa, kde měly být v továrně Fieseler urychleně vybaveny na standard T-1. Společnost Messerschmitt však nabídla variantu vycházející z nového pozemního Bf 109G. Nahromaděné Bf 109T-2 proto byly přiděleny noční stíhací NJG 101, JG 300, školní Blindflugschule 10 a Jagdstaffel Helgoland, podléhající II/JG 11. Po britských náletech na Helgoland se jednotka v listopadu 1943 přemístila na jihonorský Lister, kde operovala do léta 1944. Poté zbylé T-2 jako zastaralé předala školním jednotkám.\n\n\nMaximální rychlost verze T byla 570 km/h.\n\nKonstrukční kancelář začala pracovat na zabudování nového motoru DB 601E o výkonu 1 350 k do přepracovaného, velice aerodynamického draku. Změny byly patrné zejména na jinak řešené kapotáži motoru, kde byl také viditelně zvětšen průměr vrtulového kuželu, který nyní plynule navazoval na obrys krytu motoru, a vstup vzduchu do kompresoru na levém boku, jehož ústí dostalo kruhový průřez. Vzpěry vodorovných ocasních ploch byly odstraněny. Zpevněna byla i zadní část trupu a proběhly i mnohé jiné vnitřní úpravy. Ostruhové kolečko bylo řešeno jako polozatahovatelné. Podstatně překonstruováno bylo i křídlo, zkráceny byly sloty na náběžné hraně, křidélka byla zkrácena a byla změněna konstrukce vztlakových klapek v prostoru za chladiči - byly zde řešeny jako štěrbinové a sloužily i k regulaci průtoku vzduchu radiátory chlazení. Chladiče byly na křídle posunuty směrem vzad a jejich výška byla snížena a křídla dostala nové oblé zakončení, čímž se zvýšila nosná plocha. Vývojové verze F byly prototypy Bf 109 V21 – V25.\n\nNový stroj se tak dosti lišil od svého předchůdce. Luftwaffe si od nového Messerschmitt Bf 109F slibovala nabytí převahy nad britskou RAF a \"Friedrich\" pro RAF na jaře 1941 znamenal skutečně velice nebezpečného nepřítele. Jediným vážným nedostatkem nového stroje byla relativně slabá výzbroj sestávající ze dvou kulometů MG 17 a 20 mm kanónu MG 151/20 v duté ose vrtule. S výzbrojí se laborovalo, a tak verze F-1 měly kanón MG FF/M, F-2 15 mm MG 151 a F-4 20 mm MG 151/20. Ze začátku byly velké problémy se zasekáváním kanónu MG FF/M, přehříváním motoru a odlamováním zadní části trupu. Po počátečních problémech se verze F stala mezi německými letci nejoblíbenější, díky své vyváženosti manévrovacích schopností a výkonu motoru. Během operace Barbarossa byla polovina stíhacích jednotek Luftwaffe na východě vyzbrojená Messerschmittu Bf 109F.\n\nStejně jako předcházející verze i verze F byly upravovány do verze Trop (Např. Bf 109 F-4/Trop – na této verzi upravené pro tropické podmínky, dosáhl Hans-Joachim Marseille většiny ze svých 158 sestřelů). Od verze F-2 se také používaly polní soupravy (Rüstsätze). Další verze F-2 a F-4 se kromě rozdílů ve výzbroji lišily použitím zařízení GM-1 Anlage na přímé vstřikování oxidu dusného do motoru pro krátkodobé zvýšení výkonu. Celkem bylo vyrobeno asi 3 500 kusů verze F.\n\n\nVerze F byla velmi výkonná. Maximální rychlost se pohybovala od 615 m/h (Verze F-1 a F-2) přes 634 km/h (verze F-3 a F-4 s motorem s omezeným výkonem na 1200 k) až po 660 km/h (verze F-3 a F-4 s 1350 k motorem) ve výšce 6 200 m.\n\nVerze Bf 109F se měla dále zlepšovat. Proto byl do draku Bf 109F zabudován nový motor DB 605A o výkonu 1 475 k. Nová verze BF 109G se velmi podobala Bf 109F-4. První verze nesly dokonce stejnou vyzbroj. Byla o něco těžší než Friedrich, to se projevovalo o něco vyšší pádovou rychlostí a ze začátku měly Gustavy problémy s motorem Daimler - Benz DB 605A, který se přehříval a došlo k mnoha nehodám, později se problém podařilo odstranit.\n\nPříchod Gustava znamenal opět pro spojence nové ohrožení.\n\nNejrozšířenější byla verze \"'G-6' \" vyráběná od podzimu 1942. Ta se vyznačovala svojí silnější výzbrojí a možností měnit konfiguraci zbraní přímo v polních podmínkách. Typická byl varianta G-6/U4 se dvěma 20 mm kanóny MG 151/20 pod křídly, 30 mm kanónem MK 108 střílejícím dutou hřídelí vrtule a dvěma 13 mm kulomety MG 131 nad motorem. Stroje měly možnost nést přídavnou nádrž, pumy i neřízené střely proti bombardovacím svazům. Později kvůli standardizaci výroby se zavedla verze G-14, na které se objevily všechny prvky z posledních modelů G-6, vyšší směrovka, překryt firmy Erla, zadní pancéřové sklo, zařízení MW atd. Dá se říci že poslední verze G-6 odpovídají verzi G-14, je tam plynulý přechod.\n\nPoslední verze Gustava byl model G-10. Hlavní rozdíl byl v použitém výkonnějším motoru DB 605D, verze G-10 vznikla nejspíše z důvodu opožděné produkce modelu K.\n\nVerze G byla nejpočetnější, představovala kolem 60 % všech Bf 109. Ze začátku Gustava omezoval motor, který z důvodů hrozby vznícení pracoval na menší výkon, později se problém podařilo odstranit a motor se mohl používat na plný výkon. Přišel do doby, kdy se Luftwaffe dostávala do obrany a v průměru pilot Gustava neměl takové zkušenosti jako pilot dřívějších verzí. Pokud ho ale pilotoval expert, nebylo radno se s ním dostat do křížku. 352 sestřelů na strojích verzí G a K dosáhl Erich Hartmann, což z něj učinilo nejúspěšnějšího stíhače všech dob následovaný Gerhardem Barkhornem, který měl 301 sestřelů hlavně na verzi G.\n\n\nVýkony verzí G byly poměrně různorodé - záviselo na typu a výbavě letounu. Maximální rychlost verze G-2 dosahovala 665 km/h ve výšce 7 200 m. U verzí G-5 a G-6 poklesla na 655 km/h v 6 600 m, zatímco u verzí G-10 a G-14 vzrostla na 680-695 km/h.\n\nS přídavnými kanóny pod křídly klesla rychlost Bf 109 G-6 s motorem DB 605A na 620 km/h.\n\nVýšková verze Bf 109\n\nV roce 1943 vznikla verze Bf 109 H-0 přestavbou verze Bf 109 F. Pohon zajišťoval motor DB 601 E-1 se zařízením GM-1. Letoun měl zvětšeno rozpětí o 2 metry. Změny na podvozku letadla a mnohé další změny.\n\nDalší verze Bf 109 H měla motor DB 605 a uvažovalo se i o motoru Jumo 213.\n\nBojové nasazení je doloženo u pár strojů, celkový počet vyrobených kusů není znám.\n\nKurfürst byl vyvíjen na základě posledních typů Bf 109G-6 a G-14. Vedoucí projektu byl Ludwig Bölkow, asistent byl Richard Bauer, původní návrhář konstrukce Bf 109 a podle Bölkowa jeden z nejnadanějších konstruktérů. Konstrukční tým byl tvořen asi 140 lidmi. Celkově byla snaha omezit slabší stránky Bf 109 jako slabší výzbroj a horší vlastnosti při vzletu a přistání, a naopak vylepšit výkony a vlastnosti. Bf 109 K měl být výkonnější nebo alespoň stejně výkonný jako nejlepší spojenecká stíhací letadla konce války. Výzbroj byla zesílena nahrazením kanónu MG 151/20 kanónem MK 108 ráže 30 mm střílejícím dutou hřídelí motoru, dva kulomety MG131 ráže 13 mm zůstaly zachovány nad motorem. Hlavní změna byla nová verze motoru Daimler- Benz, DB 605D u kterého byl předpoklad k vysokým výkonům a který díky úpravám mohl déle vydržet větší mechanické a teplotní zatížení při větších výkonech než starší motory. Z vnějšku bylo letadlo rozpoznatelné díky plně zakrytému podvozku. Posunutí plnících a přístupových otvorů pro servis a provozní kapaliny. Překryt motoru odpovídal posledním verzím G-10 a G-14 stejně tak jako překryt „Erla Haube“, vyšší směrovka a větší chladič oleje. Podvozek byl o něco rozšířen a upravilo se jeho uchycení, nově byl na vrchní ploše křídla mechanický ukazatel, který pilotovi ukazoval zatažení podvozku. Došlo k úpravě křídélek které nově měly Flettnerovy plošky. Z důvodu lepšího vyvážení letadla byla posunuta rádiostanice v trupu a kyslíkové bomby se přesunuly do křídla. V kokpitu došlo k přepracování rozvržení přístrojů. Nově se mohl model K ve střemhlavém letu přiblížit rychlosti blízké 850 km/h. První stroje verze K-4 přišly k bojovým jednotkám na podzim 1944. Z důvodu postupného rozkladu výrobních a servisních sítí v Německu koncem války se část nově zavedených konstrukčních prvků dostalo na novou verzi K v malém počtu, to se týká přednostně Flettnerových plošek a mechanických ukazatelů vysunutí / zasunutí podvozku. Tato poslední válečná verze Messerschmittu Bf 109 byla plnohodnotným stíhacím strojem, který se mohl postavit i těm nejlepším stíhačům protivníka. Celkem bylo vyrobeno asi 550-1700 kusů Bf 109 K-4, přesné číslo není známo. Autoři zde nemají jasno. Václav Němeček udává přes 750 kusů této verze, M. Murawski uvádí konkrétně 754 kusy.\n\n\nVerze K byla poslední a nejvýkonnější verzí. Maximální rychlost s použitím MW 50 dosahovala 715 km/h v 7500 m. Některé zdroje uvádí 728 km/h v 7 000 m. Maximální rychlost bez požití MW 50 se pohybovala mírně pod 700 km/h. Stoupavost byla cca 24,5 m/s.\n\nTento experimentální letoun byly v podstatě dva draky stroje Bf 109F spojeny pomocí nového centroplánu a nových vodorovných ocasních ploch, podobně jako F-82 Twin Mustang. U prototypu byl pravý kokpit zakapotován a pilot seděl v levém. Byly navrženy čtyři varianty tohoto letadla. Jedna z nich byla přepadový stíhač vyzbrojena pěti 30 mm kanony a až do 1 000  kg nákladu pum, další byl stíhací bombardér vyzbrojený dvěma kanóny MK 108 a až dvěma pumami do hmotnosti 1 000kg.\n\nOba letouny měly být poháněny motorem DB 605. Třetí a čtvrtá byly pouze jen na papíře a byly by podobné prvním dvěma návrhům, ale poháněny motoy Jumo 213. Nakonec byl postaven pouze jeden Bf 109Z, a ten nikdy neletěl, protože byl ve svém hangáru poškozen během spojeneckého bombardování v roce 1943 a v roce 1944 bylo od projektu trvale opuštěno.\n\n\nNa začátku roku 1945 byla do draku Bf 109 instalována tato pohonná jednotka a letoun dostal označení HA-1109J-1L. Ocasní plochy musely být přepracovány, protože použitý motor měl oproti původnímu DB 601 opačný směr otáčení. Stroj byl zalétán 2. března 1945 s vrtulí Hamilton. V lednu 1946 letoun převzala technická správa španělského letectva s původně plánovanou švýcarskou vrtulí Escher-Wyss. Plánovaná výroba dvou set kusů byla nakonec pro dostatek náhradních dílů rozšířena na tři sta strojů.\n\nPočátkem roku 1950 vznikla použitím motoru HS-12Z-17 v kombinaci s vrtulí de Havilland, kterou v licenci vyráběla domácí společnost ENHASA, verze HA-1109K-1L (vojenské označení C-4J). V přídi trupu již nebylo místo pro instalaci zbraní, letoun byl proto neozbrojený. Po různých pokusech s montáží výzbroje se zkoušely zavěšené kulomety Breda pod křídlem. Sériová výroba započala v roce 1951.\n\nV polovině roku 1950 začal vývoj cvičného dvoumístného stroje s označením HA-1110K-1L, létající původně s motorem Hispano Suiza HS-12Z-17. Sériové stroje měly instalovány pohonné jednotky Rolls Royce Merlin.\n\nNeozbrojená verze HA-1109K-1L byla přepracována na verzi HA-1112K-1L s výzbrojí dvou kanónů Hispano HS-404 v křídle a s podvěšenými neřízenými raketami Oerlikon, kterých nesl osm pod každou polovinou křídla. Tyto úpravy se však projevily ve zvýšené hmotnosti letounu, který již nemohl být používán pro záchytné stíhání. Jeho křídlo proto bylo vybaveno aerodynamickými plůtky a sloužil výhradně jako bitevní pro hloubkové akce. Letouny poháněl motor HS-12Z-17.\n\nV roce 1953 vznikly dva prototypy s motorem Rolls-Royce Merlin, které nesly označení HA-1109M-1L.\n\nHA-1112M-1L (vojenské označení C-4K), byla ozbrojená varianta z roku 1954, opět poháněná motorem Rolls Royce Merlin.\n\n11. října 1957 poprvé vzlétla dvoumístná verze HA-1112M-4L, vzniklá přestavbou starší, rovněž dvoumístné HA-1110K-1L.\n\nTři vůbec nejúspěšnější letecká esa Luftwaffe (i celé druhé světové války) dosáhla svých sestřelů výlučně na Bf 109.\n\n\nDalší známá letecká esa létající na Bf 109 byli Hans-Joachim Marseille (158 sestřelů), Siegfried Freytag (102 sestřelů) a mnoho dalších.\n\nEsa mimo Luftwaffe:\n\n\n\n\n\n\n\n\n\n\n"}
{"id": "94001", "url": "https://cs.wikipedia.org/wiki?curid=94001", "title": "Pohlavní zneužívání", "text": "Pohlavní zneužívání\n\nPohlavní zneužívání je v terminologii trestního práva trestný čin, jehož skutková podstata spočívá ve vykonání soulože s osobou ve věku pod stanovenou hranicí nebo v jiném způsobu pohlavního zneužití takové osoby. V některých státech a některých obdobích je či byl shodný pojem používán i pro sexuální kontakt s jinými osobami v závislém postavení nebo s omezenou způsobilostí.\n\nPohlavní zneužívání ve zdravotním nebo psychologickém významu může být pojmem s odlišným, zpravidla širším významem, který může zahrnovat i takové formy chování, které nesplňují kritéria trestného činu podle trestního zákona a judikatury, například i bezdotykové chování nebo nevhodné chování, které je svou formou nebo intenzitou se souloží nesrovnatelné. V odborné literatuře je například opakovaně citována část definice pohlavního zneužívání, pocházející údajně z jakéhosi blíže nespecifikovaného doporučení zdravotní komise Rady Evropy z roku 1992.\n\nEmpirický výzkum ukazuje, že sexuální orientace osob neovlivňuje pravděpodobnost zneužívání dětí. Dle sexuologa Petra Weisse 90% pachatelů pohlavního zneužití nejsou pedofilové. Pachatelé zneužívání dětí bývají velmi často pod vlivem alkoholu nebo jiné návykové látky.\n\nPohlavní zneužívání svéprávných osob nebo pohlavní zneužívání menší intenzity v současné době v České republice nespadá pod trestný čin pohlavního zneužívání, ale může spadat pod kvalifikaci jiného trestného činu (útisk, ohrožování výchovy mládeže) nebo přestupku. V tomto významu není \"pohlavní zneužívání\" právnickým, ale psychologickým, sociologickým nebo etickým termínem, do nějž naopak nemusejí spadat některé konsensuální případy trestného činu pohlavního zneužívání. V odborné literatuře bývá například opakovaně citována část definice pohlavního zneužívání, která údajně byla obsažena v blíže neurčeném dokumentu zdravotní komise Rady Evropy z roku 1992.\n\nPodle platného českého trestního zákoníku (§ 187 tr. z.) se trestného činu pohlavního zneužívání dopustí ten, kdo vykoná soulož s osobou mladší než patnáct let nebo kdo takové osoby jiným způsobem pohlavně zneužije. Dle již neplatného trestního zákona se takové činu dopustil i ten, kdo zneužívaje závislosti osoby mladší než osmnáct let nebo osoby svěřené jeho dozoru, přiměje ji k mimomanželské souloži, nebo kdo takové osoby, zneužívaje její závislosti, jiným způsobem pohlavně zneužije.\n\nZa pohlavní zneužití hrozí jeden rok až osm let odnětí svobody, v případě že je čin spáchán na dítěti patnácti let svěřeném dozoru pachatele, zneužívaje jeho závislosti nebo svého postavení a z něho vyplývající důvěryhodnosti nebo vlivu, hrozí trest odnětí svobody na dvě léta až deset let. Má-li čin za následek těžkou újmu na zdraví, což znamená dlouhodobé poškození zdraví, ale také hluboké psychické problémy, je trestem odnětí svobody na pět až dvanáct let. Je-li pohlavním zneužitím způsobena neúmyslně smrt, je trestem odnětí svobody na 10 až 18, avšak takový případ se v poslední době neodehrál.\n\nKaždý je povinen trestný čin pohlavního zneužívání překazit (§ 167 tr. z.), nevztahuje se na něj však všeobecná oznamovací povinnost (t. j. obecně není trestné neoznámení již dokonaného činu). Zákon o sociálně-právní ochraně dětí (359/1999 Sb.) však v § 10 stanoví, že obce, státní orgány, pověřené osoby, školy, školská zařízení a zdravotnická zařízení, popřípadě další zařízení určená pro děti jsou povinny mimo jiné oznámit obecnímu úřadu obce s rozšířenou působností skutečnosti, které nasvědčují podezření, že dítě je ohroženo trestným činem, násilím, živí se prostitucí atd.\n\nS trestným činem pohlavního zneužívání úzce souvisí trestný čin svádění k pohlavnímu styku (§ 202 tr. z.), kterého se dopouští ten, kdo nabídne, slíbí nebo poskytne dítěti nebo jinému za pohlavní styk s dítětem, pohlavní sebeukájení dítěte, jeho obnažování nebo jiné srovnatelné chování za účelem pohlavního uspokojení úplatu, výhodu nebo prospěch, přičemž dítětem se myslí osoba mladší osmnácti let.\n\nTrestný čin pohlavního zneužívání nesl dříve název trestný čin pohlavního zneužití (1950–1961) či zločin zprznění (do r. 1950).\n\nBývalý Nejvyšší soud Republiky československé judikoval, že ke skutkové podstatě zločinu zprznění stačí po stránce objektivní již pouhý dotek těla (nahého) (R 3417), jakož i sahání pod sukně nedospělého děvčete (R 4151), nikoli však pouhé vyzvednutí sukně a obnažení těla (R 1622); dále rozhodl, že zneužíváním jest nejen dotýkání se pohlavních údů, nýbrž i jiných částí těla dítěte, pakli směřovalo k ukojení chlípných chtíčů pachatelových (R 1230), v jiném rozhodnutí pak specifikoval, že se může jednat například o ohmatávání na prsou neb jiných (byť i oděvem zakrytých) částech těla nedospělců za účelem ukojení chlípných chtíčů (R 1192), přičemž ukojením chtíčů jest již podráždění nebo stupňování smyslnosti (R 316).\n\nZejména v Evropě a Severní Americe na přelomu 20. a 21. století byly případy obvinění z pohlavního zneužívání dětí nebo mladistvých mohutně a často i soustavně po dobu několika let medializovány. Nejznámější je vlna obvinění katolických duchovních v USA a proces se zpěvákem Michaelem Jacksonem, který byl na konci dramatického soudního procesu zproštěn viny. V České republice vzbuzoval velký mediální zájem případ sochaře Pavla Opočenského, katarského prince Sáního nebo sbormistra Bohumila Kulínského. Mimořádnému zájmu médií se však často dostává i obviněním a odsouzením lidí, kteří nejsou obecně známí. Výsledek trestního stíhání bývá v případech známých osobností velmi špatně odhadnutelný, protože definice skutkové podstaty je velmi vágní (nejde-li přímo o soulož), a přímé objektivní dokazování skutkového děje většinou není možné. Často tak bývá výsledek soudního řízení dáván do spojitosti především s kvalitami advokáta nebo státního zástupce.\n\n\n"}
{"id": "94012", "url": "https://cs.wikipedia.org/wiki?curid=94012", "title": "Finn E. Kydland", "text": "Finn E. Kydland\n\nFinn Erling Kydland (* 1. prosince 1943) je norský ekonom. V současné době je profesorem ekonomie na Kalifornské univerzitě v Santa Barbaře. Spolu s Američanem Edwardem C. Prescottem získal roku 2004 Nobelovu cenu za ekonomii za teorii hospodářských cyklů a ekonomické politiky, časové konzistence ekonomické politiky a zkoumání sil, které řídí výkyvy hospodářského cyklu.\n\nJako nejstarší ze šesti sourozenců vyrůstal Kydland na rodinné farmě na norském jihozápadu. V mládí se zajímal o matematiku a ekonomii.\n"}
{"id": "94018", "url": "https://cs.wikipedia.org/wiki?curid=94018", "title": "Austroslavismus", "text": "Austroslavismus\n\nAustroslavismus byl politický koncept a program, který měl řešit problémy Slovanů v Rakouském císařství a později v Rakousku-Uhersku.\n\nByl rozšířený zejména mezi českými liberály v polovině 19. století. Jako první ho navrhl Karel Havlíček Borovský v roce 1846 jako protinávrh k panslavismu. Později ho rozvinul do uceleného politického programu český politik František Palacký. V každodenní praxi se ho snažil naplňovat spisovatel a novinář Čeněk Slepánek. Austroslavismus byl také částečně podporovaný dalšími slovanskými národy v Rakouském císařství.\n\nAustroslavismus předpokládal mírovou spolupráci menších slovanských národů Střední Evropy žijících na území Habsburské monarchie, jimž by nedominovaly německy mluvící elity. Palacký navrhoval federaci osmi národních krajů s výraznou samosprávou. Po porážce české revoluce v Praze v červnu 1848 tento program přestal být důležitým. Přeměna Rakouského císařství na Rakousko-Uhersko v roce 1867 dále tento program oslabila, protože Slované na rozdíl od Maďarů nezískali touženou samosprávu při vyrovnání.\n\nJako politický koncept přetrval Austroslavismus až do pádu Rakouska-Uherska v roce 1918. Byl několikrát použit v nepříliš významných návrzích federalizace Rakouska-Uherska (viz Spojené státy Velkého Rakouska).\n\n"}
{"id": "94019", "url": "https://cs.wikipedia.org/wiki?curid=94019", "title": "Daňové řízení", "text": "Daňové řízení\n\nDaňové řízení je řízení vedené správcem daně za účelem stanovení daně, jejího vyměření, vybrání, vyúčtování, kontroly splnění daňové povinnosti, popř. i vymáhání daně v případě, kdy daň nebyla uhrazena dobrovolně. Daňové řízení je vždy neveřejné, zahajuje jej správce daně na základě přijaté žádosti.\n\nCílem daňového řízení je stanovit a vybrat daně tak, aby nebyly zkráceny daňové příjmy.\n\nŘízení je zahájeno dnem, kdy příslušnému správci daně došlo první podání ve věci učiněné osobou zúčastněnou na správě daní, nebo dnem, kdy byl správcem daně proveden první úkon ve věci. Pokud daňový subjekt nesplní svou povinnost a neučiní podání zahajující řízení, může správce daně zahájit toto řízení z moci úřední.\n\nDokazování provádí příslušný správce daně, případně jím pověřený správce daně. Dbá se zde na to, aby skutečnosti, které jsou rozhodující pro správné zjištění a stanovení daně byly zjištěny co nejúplněji. Daňový subjekt pak musí prokázat všechny zjištěné skutečnosti, které uvedl ve svém daňovém tvrzení.\n\nSprávce daně prokazuje:\n\na) oznámení vlastních písemností\n\nb) skutečnosti rozhodné pro užití právní domněnky nebo právní fikce\n\nc) skutečnosti vyvracející věrohodnost, průkaznost, správnost či úplnost povinných evidencí a účetních záznamů\n\nd) skutečnosti rozhodné pro posouzení skutečného obsahu právního jednání\n\ne) skutečnosti rozhodné pro uplatnění následku za porušení povinnosti při správě daní.\n\nSprávce daně provedením dokazování určí, které skutečnosti považuje za prokázané a které ne, a na základě kterých důkazních prostředků toto rozhodnutí učinil. O hodnocení důkazů poté správce daně sepíše úřední záznam, pokud však toto hodnocení není již uvedeno v jiné písemnosti, která bude založena do spisu.\n\nJako důkazní prostředky lze použít všechny podklady, pomocí nichž lze zjistit skutečný stav věci a ověřit skutečnosti, které jsou rozhodné pro správné zjištění a stanovení daně, i pokud byly získány již před zahájením řízení. Tyto však nesmí být získány v rozporu s právním předpisem. Jedná se hlavně o tvrzení daňového subjektu, listiny, znalecké posudky, svědecké výpovědi a provedená ohledání věci. Orgány veřejné moci a osoby, které mají listiny nezbytné pro správu daní, které mohou posloužit jako důkazní prostředek ke správě daní, jsou povinny na vyžádání tyto listiny nebo jejich kopie vydat nebo zapůjčit k ohledání. Správce daně může vyžádat aby tyto kopie byli úředně ověřeny.\n\nSprávce daně může ustanovit znalce k prokázání skutečností rozhodných pro správné zjištění a stanovení daně ve dvou případech, a to pokud rozhodnutí závisí na posouzení otázek, k nimž je potřeba mít odborné znalosti, které správce daně nemá, nebo pokud daňový subjekt nepředloží znalecký posudek poté, co mu takto bylo zákonem nařízeno. Daňový subjekt je povinen s ustanoveným znalcem spolupracovat. Rozhodnutí o ustanovení znalce se doručuje znalci i daňovému subjektu, daňový subjekt se proti tomuto rozhodnutí nemůže odvolat.\n\nKaždá osoba je povinna vypovídat jako svědek při správě daní týkajících se jiných osob, pokud jsou jí známy důležité okolnosti. Musí vypovídat pravdivě a nezamlčovat informace. Výpověď může odmítnout pouze osoba, která by svou výpovědí způsobila nebezpečí trestního stíhání sobě nebo osobám jí blízkým. O svých právech a povinnostech je svědek předem poučen správcem daně. Daňový subjekt má právo být výslechu svědka přítomen a klást mu otázky.\n\nSprávce daně vydá rozhodnutí o ukončení řízení. Toto rozhodnutí je vydáno okamžikem, kdy byl proveden úkon k jeho doručení, případně okamžikem kdy ho podepsala úřední osoba. Uložit stejnou povinnost příjemci ze stejného důvodu je možné pouze jednou. Rozhodnutí se musí oznámit všem jeho příjemcům a je účinné okamžikem oznámení (doručení).\n\nV rozhodnutí je obsaženo:\n\na) označení správce daně, který jej vydal\n\nb) jednací číslo\n\nc) označení příjemce rozhodnutí\n\nd) výrok s uvedením právního předpisu, podle něhož bylo rozhodováno, v případě platební povinnosti také částka a způsob úhrady\n\ne) lhůta k plnění\n\nf) poučení, zda je možno podat proti tomuto rozhodnutí odvolání a v jaké lhůtě\n\ng) podpis úřední osoby s uvedením jména a pracovního zařazení\n\nh) datum, kdy bylo rozhodnutí podepsáno.\n\nNicotnost rozhodnutí zjišťuje a prohlašuje správce daně, který je nejblíže nadřízený správci daně, který vydal rozhodnutí. Rozhodnutí je nicotné, pokud bylo vydáno správcem daně, který k němu nebyl věcně příslušný, dále pokud trpí vadami, které ho činí právně neuskutečnitelným nebo pokud bylo vydáno na základě jiného nicotného rozhodnutí. Rozhodnutí o prohlášení nicotnosti je doručováno všem příjemcům rozhodnutí, jehož nicotnost se prohlašuje a nejde se proti němu odvolat. \n\nNáklady na řízení nese příslušný správce daně. Výjimku tvoří náklady na vymáhání nedoplatků a nákladů, které vznikly osobě zúčastněné na správě daní. Pokud se na výzvu správce daně účastní řízení třetí osoba, má právo na náhradu účelně vynaložených výdajů a ušlého výdělku. Tento nárok na náhradu třetí osoba uplatní u správce daně do 8 dnů ode dne účasti, jinak tento nárok zanikne. O uplatněných nárocích rozhodně správce daně do 15 dnů.\n\nSprávce daně může řízení zastavit rozhodnutím, pokud osoba zúčastněná na správě daní vezme zpět své podání, na základě kterého bylo řízení zahájeno a zákon toto zpětvzetí nevylučuje. Dále pokud jde o právně nepřípustné podání, pokud daňový subjekt zanikl bez právního nástupce nebo pokud v řízení nelze pokračovat z důvodů stanovených zákonem.\n\nRozhodnutí vydané při správě daní lze přezkoumat na základě řádných opravných prostředků, kterými jsou odvolání nebo rozklad, dále mimořádných opravných prostředků kam patří návrh na povolení obnovy řízení, nebo na základě dozorčího prostředku jako je nařízení obnovy řízení nebo nařízení přezkoumání rozhodnutí.\n\nRozklad lze podat pouze proti rozhodnutí, které vydal ústřední správní orgán, nebo úřední osoba stojící v jeho čele. O rozkladu rozhoduje úřední osoba stojící v čele ústředního správního orgánu na základě návrhu jí ustanovené komise. \n\nPokud se příjemce rozhodnutí odvolá proti rozhodnutí správce daně, zahájí se odvolací řízení. Odvolání lze podat do 30 dnů ode dne doručení rozhodnutí, proti kterému odvolání směřuje. Odvolání nemá odkladný účinek. Správce daně poté může o odvolání rozhodnout sám, pokud mu v plném nebo částečném rozsahu vyhoví, případně může odvolání zamítnout a zastavit tak odvolací řízení. Odvolacím orgánem je správce daně, který je nejblíže nadřízený správci daně, který rozhodnutí vydal. Odvolací orgán poté může napadené rozhodnutí změnit, zrušit ho a tím zastavit řízení, nebo odvolání zamítnout a napadené rozhodnutí tak potvrdit.\n\nPokud byly nalezeny nové důkazy ve věci týkající se daňového řízení, které již nabylo právní moci, může dlužník podat ke správci daně žádost o obnovení řízení. Ta se podá do doby 6 měsíců od doby, kdy byly nové důkazy nalezeny. Obnovu řízení povolí nebo nařídí správce daně, který v dané věci rozhodl v posledním stupni.\n\nPřezkoumání rozhodnutí nařizuje správce daně z moci úřední, pokud po předběžném posouzení věci dojde k závěru, že rozhodnutí bylo vydáno v rozporu s právními předpisy. Přezkoumání rozhodnutí nařídí správce daně nejblíže nadřízený správci daně, který ve věci rozhodoval na posledním stupni a zahájí tím přezkumné řízení.\n\n"}
{"id": "94023", "url": "https://cs.wikipedia.org/wiki?curid=94023", "title": "Metamorfovaná hornina", "text": "Metamorfovaná hornina\n\nMetamorfované (přeměněné) horniny vznikají ze všech druhů hornin v důsledku vysokých teplot, tlaků a chemizmu prostředí, kterým jsou horniny v zemské kůře vystaveny. Stavba hornin se přizpůsobuje novým podmínkám, které jsou odlišné od podmínek, za kterých vznikaly. Výsledný stupeň přeměny závisí na délce působení a velikosti těchto činitelů.\n\nPodle příčiny rozeznáváme tyto hlavní způsoby přeměny hornin v kontinentální litosféře:\n\nPro určení stupně metamorfózy se využívá nejčastěji metamorfních izográd a nebo metamorfních facií.\n\nTento typ metamorfózy postihuje horniny v oblastech zlomů zemské kůry nebo při vzniku příkrovových pohoří, kdy dochází vlivem tlaku a posunů zemské kůry k rozdrcení (kataklázi) hornin na malé úlomky nebo až na prach. Časem pak dojde k jejich opětovnému zpevnění. Takto vzniklé horniny se souhrnně označují jako kataklazické. Na takových místech, jako je např. zlom San Andreas v Kalifornii nebo Velký alpský zlom na Novém Zélandu, dosahují pásma drcených hornin šířky několika kilometrů.\n\nPříklady dynamicky metamorfovaných hornin:\n\nPůsobením žhavého magmatu na starší horniny vznikají kontaktně metamorfované horniny. Vedle vysokých teplot a tlaků zde působí také plyny a páry, které se z magmatu uvolňují a obohacují okolní horniny o nové prvky. Okolo magmatického tělesa se tak vytváří oblast přeměněných hornin, která se nazývá kontaktní dvůr nebo také kontaktní aureola. Doba, po kterou způsobuje magmatické těleso přeměnu okolní horniny závisí (kromě mnoha dalších okolností) na jeho průměru (šířce). Udává se, že u tělesa o průměru 1 m to jsou 3 dny, při průměru 100 m to je 100 let a při 1000 m již 10 000 let. Pro ilustraci: středočeský pluton má rozměry přibližně 146 × 30 km a jeho kontaktní dvůr má nejčastěji šířku 300 až 500 m.\n\nPříklady kontaktně metamorfovaných hornin:\n\nŠoková metamorfóza vzniká náhlým zvýšením teplot a tlaků. Příčinou může být např. úder blesku, hoření uhelných slojí nebo dopad velkého meteoritu. Tento druh přeměny se někdy řadí do kontaktní metamorfózy.\n\nPříklady šokově metamorfovaných hornin:\n\nRegionální metamorfóza postihuje horniny na rozsáhlých územích (stovky až tisíce km²). Vlivem teploty, všesměrného (geostatického) tlaku způsobeného tíhou nadložních hornin nebo jednosměrným horotvorným tlakem vznikají nejčastěji horniny nazývané krystalické břidlice. Nerosty původních hornin překrystalovaly a uspořádaly se ve směru působícího tlaku. Vzniklé horniny mají většinou plošně paralelní stavbu. To znamená, že šupinkovité, tabulkovité nebo sloupečkovité minerály jsou uspořádány do paralelních (rovnoběžných) ploch. Jiné názvy pro tuto stavbu jsou břidličnatost a foliace. Přeměna byla často umocněna pronikáním par a roztoků z magmatu nacházejícího se v hlubších vrstvách litosféry.\n\nPříklady regionálně metamorfovaných hornin:\n"}
{"id": "94026", "url": "https://cs.wikipedia.org/wiki?curid=94026", "title": "Lešany (okres Benešov)", "text": "Lešany (okres Benešov)\n\nLešany jsou obec ve Středočeském kraji, okrese Benešov. Rozkládá se asi 15 km severozápadně od Benešova. Žije zde obyvatel. Jsou známé svým barokně-klasicistním zámkem a především vojenským muzeem, které leží 2 km severovýchodně od středu obce. Součástí obce jsou i vesnice Břežany a Nová Ves.\n\nPrvní zmínka o Lešanech pochází přibližně z roku 1185, ovšem prvním skutečným písemným dokladem je darovací listina z 13. století od Bedřicha Lesanyho. V Lešanech se vystřídala dlouhá řada vladyků. Jako první je uváděn Oldřich Medek, kterému patřily v letech 1353–1398.\n\nDalší z vladyků, Renvald z Ústupenic, nejspíš postavil zdejší tvrz. Byla to jednoduchá, mírně lichoběžná budova dochovaná ve zdivu východního křídla dnešního zámku. Palác byl asi trojdílný, možná i o něco delší než dnešní zámecké křídlo. Od západu k paláci zřejmě přiléhalo nevelké nádvoří, od východu pak asi vodní opevnění navazující na dnešní rybník Návesník. V roce 1409 tvrz její majitel Renvald z Ústupenic prodal spolu se vsí Prokopovi ze Soběšína. Asi od roku 1418 držel Lešany Janek Řítka z Bezdědic, který se účastnil husitských válek na straně táboritů. Roku 1444 dal svou tvrz a ves Lešany do zástavy Závišovi z Klinštejna. V druhé polovině 15. století drželi Lešany Lešanští z Čečelic, od začátku 16. století Lešanští z Krsovic, asi od roku 1522 Vratislavové z Mitrovic. Po nich následovali Čejkové z Olbramovic, za nichž byl postaven západní palác dochovaný ve zdivu křídla zámku. Uprostřed jedné z volných stran tehdy stála vstupní věž, jejíž následovnicí je zřejmě věž současná. V roce 1578 prodali bratři Karel a Jeroným Čejkové z Olbramovic tvrz, dvůr a ves Lešany s příslušenstvím Albrechtovi Netvorskému z Březí. Jeho vnuk Jan Netvorský jej prodal v roce 1612 Mandaleně Mladotové z Labouně, od níž statek v roce 1622 koupil Pavel Michna z Vacínova.\n\nV roce 1683 získala Lešany kapitula sv. Víta Pražském hradě, která na místě tvrze postavila zámek. Ten tak získal nynější čtyřkřídlou podobu, fasády nesou stopy pozdního baroka a klasicismu, vznikly i strohé arkády kolem nádvoří. Nejvýraznějším příspěvkem kapituly k podobě zámku je kaple sv. Víta zaujímající celou západní polovinu severního křídla. Lešany se staly centrem velkého kapitulního panství, do něhož patřily ještě statky Hostěradice, Břežany, Netvořice, Nedvěží aj. Správa panství sídlila v lešanském zámku. Roku 1903 zámek značně poškodil požár, nejvíce utrpěla věž v severním průčelí, která při opravě místo střechy dostala novoromantickou terasu. Za války zde sídlilo velitelství SS, za kterého byla na terasu přistavěna vodárna. Kapitule patřil lešanský velkostatek se zámkem do roku 1949. V roce 1949 byl zámek zestátněn a až do 90. let 20. století patřil místnímu zemědělskému družstvu.\n\nV obci Lešany \"(přísl. Nová Ves, 442 obyvatel)\" byly v roce 1932 evidovány tyto živnosti a obchody: holič, kolář, 3 hostince, 2 kováři, řezník, sedlář, 2 obchody se smíšeným zbožím, Spořitelní a záložní spolek pro Lešany, trafika, velkostatek Metropolitní kapituly na hradě Pražském.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 15. října 1942 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo\n\nOd roku 1996 se v prostoru bývalých dělostřeleckých kasáren mezi obcemi Krhanice a Lešany nachází expozice Vojenského technického muzea. Nalezneme zde mnoho velké vojenské techniky, např. tanky, kanóny, obrněná vozidla.\n\n\nDopravní síť\n\nVeřejná doprava 2012\nMístní částí Břežany vede turistická trasa Kamenný Přívoz – Břežany – Netvořice.\n\n"}
{"id": "94030", "url": "https://cs.wikipedia.org/wiki?curid=94030", "title": "Kvadratická funkce", "text": "Kvadratická funkce\n\nKvadratická funkce je taková funkce, jejíž hodnota se mění úměrně druhé mocnině nezávislé proměnné. Například funkce formula_1 je kvadratická. Ryze kvadratická funkce je pak funkce bez lineárního členu x, například formula_2.\n\nFunkce \"f\" je kvadratická, pokud ji lze vyjádřit ve tvaru formula_3, kde \"a\", \"b\" i \"c\" jsou konstanty a formula_4.\n\nDefiniční obor kvadratické funkce je formula_5.\n\n\n"}
{"id": "94031", "url": "https://cs.wikipedia.org/wiki?curid=94031", "title": "Cihlářka", "text": "Cihlářka\n\nCihlářka je původně viniční pražská usedlost na Smíchově. Kdysi se jí říkalo Žufnička – význam tohoto názvu se ale nepodařilo zjistit. V 1. polovině 17. století se držitelem této usedlosti stal Jiřík Cihlář – odtud název Cihlářka, který se používá dodnes. Dalším majitelem byl novoměstský měšťan Šimon Černý.\n\nPočátkem 18. století byla tehdy malá viniční usedlost přebudována do barokní podoby. Z této doby se dodnes zachoval v patrové místnosti trámový záklopový strop, který je orientálně malovaný a lze na něm spatřit – mimo jiné – motiv vinné révy. Kolem roku 1840 se usedlost skládala z obytné a hospodářské budovy. Usedlost vlastnil Karel Dittrich, jemuž současně (kolem roku 1840) patřily i další usedlosti: Popelka a Provaznice. \n\nV 19. století byla před obytnou budovou upravena terasa s prolamovaným zábradlím. V roce 1882 vlastnili usedlost doktor Matouš Fučík a Josef Malina.\n\nVe 20. letech dvacátého století byla usedlost přestavěna na vilu zvanou \"Mimosa\" a zbytky bývalé hospodářské stavby zmizely. Od roku 1964 je usedlost Cihlářka chráněnou památkou. Dnes slouží k obytným účelům.\n\n\n"}
{"id": "94032", "url": "https://cs.wikipedia.org/wiki?curid=94032", "title": "Tulskaja (stanice metra v Moskvě)", "text": "Tulskaja (stanice metra v Moskvě)\n\nTulskaja ( ) je stanice moskevského metra. Pojmenována je podle města Tuly a blízké Tulské ulice. Projektový název stanice je \"Danilovskaja\", v letech 1991-1992 měla být přejmenována na \"Danilov monastyr\".\n\nTulskaja se nachází na Serpuchovsko-Timirjazevské lince, v její jižní části. Je to podzemní, jednolodní ražená stanice, mělce založená (9,6 m hluboko pod povrchem). Má dva výstupy, vyvedené do podpovrchových vestibulů eskalátorovými tunely. Prostor stanice tvoří ostrovní nástupiště s dvěma kolejemi. Stěny za nástupištěm jsou obloženy mramorem různých barev plynule přecházejících, v místech kde pozvolna přecházejí ve strop se nacházejí ornamenty trojúhelníkových tvarů z betonu. Osvětlení zajišťují lampy z eloxovaného hliníku, zavěšené nad prostředkem lodi. Tulskaja byla otevřena pro cestující 8. listopadu 1983 jako součást úseku Serpuchovskaja – Južnaja. Stanici denně využije kolem 40 000 lidí.\n\n"}
{"id": "94036", "url": "https://cs.wikipedia.org/wiki?curid=94036", "title": "Doktor sociálně-politických věd", "text": "Doktor sociálně-politických věd\n\nDoktor sociálních věd, od 1. září 1980 doktor sociálně-politických věd (dříve též doktor sociálních, resp. sociálně politických, nauk, z lat. \"rerum socialium doctor\", zkratka RSDr. umisťovaná před jménem) je akademický titul udělovaný pouze v období komunistického režimu v Československu absolventům Vysoké školy politické ÚV KSČ v Praze, Vojenské politické akademie Klementa Gottwalda v Bratislavě a také některých dalších škol politického zaměření, kteří svá studia ukončili státní rigorózní zkouškou ze zvoleného společenskovědního oboru a jeho širšího základu. Méně známý je titul doktor sociálních věd s toutéž zkratkou RSDr., který se udílel v letech 1949–1952 absolventům Vysoké školy politické a sociální, tedy naopak vysoké školy zrušené po únorovém převratu (zákonem č. 227/1949 Sb.). \n\nTento titul se již v Česku v současnosti neuděluje, ale zůstává v platnosti, resp. tedy nabyté vzdělání či kvalifikace absolventa, vedle ostatních doktorátů na základě rigorózních zkoušek (tedy formální kvalifikací se řadí na úroveň 7 v ISCED). Tento tzv. malý doktorát, stejně tak jako další, jsou platné v Česku, event. na Slovensku, platí pro ně i stejný zápis – zkratka titulu se případně píše před jménem a od jména se odděluje mezerou (např. \"RSDr. Jan Novák\"; někdy se zkracuje na „dr.“, popř. na začátku větného celku jako „Dr.“).\n\nStudium bylo jak denní, tak i dálkové, jako na ostatních vysokých školách. Jeho absolvování a úspěšné složení státní rigorózní zkoušky ale nebylo automatickou a jednoznačnou podmínkou k udělení toho. A naopak, v případě náležitých studijních výsledků a dobrých výsledků v praxi (bylo třeba doložit nejméně pětiletou úspěšnou politickou praxi), mohlo dojít k tzv. zkrácenému rigoróznímu řízení a titul byl udělen rovnou, což byla praxe i při ostatních rigorózních řízeních jiných doktorátů.\n\nStátní rigorózní zkouška mohla být na Vysoké škole politické vykonána v jednom z těchto oborů:\n\nProtože tento titul (míněno po roce 1966) získávali obvykle komunističtí funkcionáři a jednou z podmínek pro udělení byla kandidátova politická spolehlivost k ideologii a předpoklad této spolehlivosti i ve výkonu odborné i politické funkce, stal se držitel, který byl veřejnou osobou – funkcionářem, terčem řady vtipů a narážek a lidových pejorativních výkladů jeho zkratky: „rozhodnutím strany doktor“, „Rerum Srandarum Doctor“, „rodné strany doktor“, či „rozum strana darovala“. Samotná Vysoká škola politická v Praze se dle svého umístění pejorativně nazývala „Vokovická Sorbonna“.\n\n"}
{"id": "94041", "url": "https://cs.wikipedia.org/wiki?curid=94041", "title": "Altria Group", "text": "Altria Group\n\nAltria Group, Inc. (), do 27. ledna 2003 Philip Morris Companies Inc., je jeden z největších výrobců tabákových výrobků na světě.\n\nByla založena pod jménem Phillip Morris roku 1860 v Londýně; její nynější vedení ale sídlí v New Yorku. Jejím současným CEO je Louis Camilleri. Altria má 10 400 zaměstnanců, její dceřiné společnosti pak téměř 200 000 zaměstnanců po celém světě (jen jí ovládaná Kraft Foods jich má téměř 100 000). Její roční výnosy přesahují sto a čisté zisky dvanáct miliard dolarů, což z ní dělá jednu z největších korporací na světě. Jenom její značka (pátá nejcennější na světě) má cenu 38 milionů 510 tisíc dolarů.\nMezi nejznámější produkty společností, které vlastní, patří např. cigarety Marlboro a L&M. Altria má pobočky v Evropě, Severní a Jižní Americe, v regionu Blízkého Východu, v Asii a Austrálii, vlastní přes 220 firem a společností, mezi amerického potravinářského giganta Kraft Foods, kterého ovládá vlastnictvím 84 % jeho akcií, a prostřednictvím jeho další známé evropské potravinářské firmy, orientující se na mléčné výrobky, výrobce čokolády (Milka, 3-bit, Toblerone, Côte d'Or), čipsů (Chips Ahoy!), nápojů (Tang), vína, atd.\n\nAltria Group je 100% vlastníkem společnosti \"Philip Morris International Inc.\", která má zprostředkovaně majoritní podíl ve společnosti \"Philip Morris ČR a.s.\". \"Philip Morris ČR a.s.\" je společnost se sídlem v Kutné Hoře kotovaná na české Burze cenných papírů. Společnost dominuje českému trhu tabákových výrobků a své prodávané tabákové výrobky vyrábí v České republice. Vlastní též 28,7 % akcií veřejné společnosti SABMiller, která vlastní několik výrobců piv, mimo jiné i z České republiky (Plzeňský prazdroj, Gambrinus, Radegast).\n\n\n"}
{"id": "94044", "url": "https://cs.wikipedia.org/wiki?curid=94044", "title": "Bílý kůň", "text": "Bílý kůň\n\nBílý kůň je slangově označovaná osoba, která je nastrčená k páchání trestné činnosti, aby zakryla skutečného pachatele nebo osobu, která má z této činnosti prospěch. Bílý kůň pak v daném případě figuruje jako pachatel i poškozený. K roli bílého koně bývá osoba často donucena vydíráním, může se ale také jednat o naivní nebo nevzdělanou osobu, která ani nemusí tušit, že se dopouští trestné činnosti. Zvláštním případem bílého koně jsou osoby, u nichž se předpokládá, že vzhledem k jejich věku nebo duševnímu stavu bude soud jejich jednání posuzovat velmi mírně nebo od potrestání upustí. V některých případech bývají bílí koně nakonec zlikvidováni, aby se snížilo riziko prozrazení.\n\nPojem má původ mezi olašskými romy, kteří takto, označovali nastrčené neromské \"bílé\" osoby - \"bílé koně\".\n\nMezi nejznámější formy využívání bílých koní patří jejich registrace jako podnikatelů a následné odebírání zboží bez úmyslu toto zboží zaplatit. Tento postup byl v České republice využíván zejména v první polovině 90. let 20. století, kdy v euforii po pádu socialismu a umožnění svobodného podnikání mnoho podnikatelů nebylo dostatečně opatrných a stali se snadnou obětí této trestné činnosti.\n\nK dalším typům trestné činnosti, při které se bílí koně využívají, patří např. obcházení daňových zákonů, praní špinavých peněz, podvody, zneužívání dotací, nasazení do statutárních orgánů firem v rámci tunelování nebo oddlužování apod. Mediálně nepříliš známé jsou případy porušování autorských práv, kdy pachatelé inzerují prodej nelegálních kopií počítačových programů jménem svých prarodičů či jiných starých příbuzných nebo známých a jejich jménem je i rozesílají a přijímají peníze. Spoléhají přitom na to, že bude snadné soud přesvědčit, že daná osoba nemá dostatečné znalosti ani technické vybavení na to, aby mohla trestný čin porušování autorských práv páchat. K takovému postupu navádí i \"poučení\", což je sada textů obsahující návody, jak distribuovat nelegální kopie počítačových programů a přitom minimalizovat riziko postihu za porušování autorských práv.\n\n"}
{"id": "94046", "url": "https://cs.wikipedia.org/wiki?curid=94046", "title": "Švarc systém", "text": "Švarc systém\n\nŠvarc systém či švarcsystém je systém ekonomické činnosti, při které osoby vykonávající pro podnikatele běžné činnosti v závislém vztahu nejsou jeho zaměstnanci, ale formálně vystupují jako samostatní podnikatelé (osoby samostatně výdělečně činné, zpravidla živnostníci). Systém se označuje podle podnikatele Miroslava Švarce, který s tímto způsobem podnikání v roce 1990 začal.\n\nPočátkem 90. let patřil tento způsob k velmi rozšířeným a nebyl v rozporu se zákony.\n\nOd roku 1994 v Česku zákon o zaměstnanosti v § 13 stanovil, že právnická nebo fyzická osoba je povinna plnění běžných úkolů vyplývajících z předmětu její činnosti zajišťovat svými zaměstnanci, které k tomu účelu zaměstnává v pracovněprávních vztazích podle zákoníku práce, což bylo někdy vykládáno jako přímý zákaz švarc systému. Zákon o zaměstnanosti však zároveň uváděl výjimky, podle kterých fyzická osoba mohla zajišťovat výkon práce též sama nebo pomocí svého manžela nebo dětí právnická osoba též prostřednictvím svých společníků nebo členů, a fyzická i právnická osoba též dočasně přidělenými zaměstnanci agentury práce nebo jinému zaměstnavateli za podmínky, že svěřené úkoly (činnosti) má tento zaměstnavatel zahrnuty ve svém předmětu činnosti a bude je zajišťovat svými zaměstnanci zaměstnávanými v pracovněprávních vztazích podle zákoníku práce.\n\nZákon o zaměstnanosti i s tímto ustanovením byl ale s přijetím nového zákoníku práce č. 262/2006 Sb. zákonem č. 264/2006 Sb. zrušen a toto ustanovení bylo do nového zákoníku práce převzato jen zčásti. Pak podle některých výkladů nebyl švarc systém přímo zakázán, nicméně byl stále státní správou považován za jeden ze způsobů daňových úniků.\n\nNový zákoník práce z roku 2006 stanoví v § 74 odst. 1, že „zaměstnavatel má zajišťovat plnění svých úkolů především zaměstnanci v pracovním poměru“.\n\nNovela zákoníku práce od 1. 1. 2012 vložila do § 3 ustanovení, že závislá práce může být vykonávána výlučně v základním pracovněprávním vztahu, není-li upravena zvláštními právními předpisy, přičemž základními pracovněprávními vztahy jsou pracovní poměr a právní vztahy založené dohodami o pracích konaných mimo pracovní poměr. Toto ustanovení je opět někdy vykládáno jako zákaz švarc systému.\n\nPodle Státního úřadu inspekce práce se o tzv. \"švarcsystém\" (tedy protiprávní zastírání faktického pracovněprávního vztahu jinou smlouvou) jedná tehdy, pokud jsou splněny všechny následující rysy závislé práce vyplývající z §2 zákoníku práce:\npříčemž práce je vykonávána:\nPokud jsou všechny tyto charakteristiky práce naplněny, jedná se o práci závislou a musí být vykonávána v pracovněprávním vztahu, tedy na pracovní smlouvu nebo dohodu o pracích konaných mimo pracovní poměr. Naopak, pokud alespoň jedna z těchto podmínek naplněna není, o švarcsystém se podle Státního úřadu inspekce práce nejedná.\n\nV roce 2008 se o definici švarcsystému na webu FinExpert.cz pokusil Vít Doležálek, který uvedl 7 pravidel pro posouzení:\n\nTakový způsob může být pro zaměstnavatele i zaměstnance výhodný, a to zejména kvůli odlišnostem ve výpočtu daňového zatížení a sociálního pojištění. Pracující osoba zde nemusí odvádět tu část sociálního pojištění, kterou v případě zaměstnanců platí zaměstnavatel, nemocenské pojištění OSVČ je pouze dobrovolné. Navíc je možné vykázat náklady procentem příjmů. Pokud pracovníkovi zajišťuje prostředky pro práci firma, dochází pak často fakticky k dvojímu vykázání nákladů, jednou v účetnictví firmy a podruhé procentem na straně pracovníka. Obě strany se prostřednictvím švarc systému mohou chtít vyhnout i příliš svazujícímu zákoníku práce. Běžně se lze setkat se švarc systémem například ve stavebnictví, pohostinství, u programátorů nebo realitních a burzovních makléřů.\n\nNevýhodou švarc systému je přenos části administrativy ze zaměstnavatele na takto pracující osobu. Mezi další nevýhody patří mimo jiné to, že v tomto vztahu nemá osoba pracující tzv. „na švarc systém“ ze zákona nárok na dovolenou a pokud si dovolenou udělá, tak je neplacená, tj. nemá nárok na náhrady mzdy za dovolenou (dle rozhodnutí Evropského soudního dvora v roce 2017, vzniká nárok na dovolenou i osobám pracujícím jako OSVČ) . Dále nemá ze zákona automatický nárok na poskytnutí pracovních pomůcek ani na přestávku na oběd, netýkají se jí ustanovení o minimální mzdě a další. V případě ukončení spolupráce nemá nárok na odstupné (pokud si jej smluvně nesjedná).\n\nV případě pracovního úrazu se na takto pracující osobu nevztahuje zákonné pojištění zaměstnavatele, tj. případné odškodnění může implicitně získat z vlastního pojištění (popřípadě si sjednat odškodnění explicitně se zaměstnavatelem, ale ten takovou záležitost bude muset hradit z vlastních nákladů). Taktéž se na takto pracující osobu nevztahuje omezení z hlediska možné maximální výše požadované náhrady škody způsobené z nedbalosti definované v § 257 odst. 2 zákoníku práce. Případná omezení náhrad za škody, včetně dalších záležitostí, si může takto pracující osoba opět explicitně sjednat.\n\nTakže je třeba brát v úvahu celou řadu záležitostí, které se mohou postupem času měnit se změnami zákonů a které pro zaměstnance v pracovním poměru vyplývají automaticky ze zákona, zatímco osoby pracující tzv. „na švarc systém“ si je musí buď explicitně sjednávat, nebo pro ně opominutí může mít v některých případech nepříjemné následky.\n\nKontrolou nelegálního zaměstnávání (mezi něž patří Švarc systém) byl Zákonem o zaměstnanosti od ledna 2012 pověřen Inspektorát práce. Při tom jisté kompetence má i Úřad práce, takže t. č. se kontrol účastní obě instituce (únor 2012). V první polovině 2012 bylo uloženo 1 936 pokut v celkové výši 106 milionů korun.\n"}
{"id": "94047", "url": "https://cs.wikipedia.org/wiki?curid=94047", "title": "Northrop F-5", "text": "Northrop F-5\n\nNorthrop F-5A/B Freedom Fighter a F-5E/F Tiger II jsou jednomístné, nadzvukové stíhací letouny vyvinuté v 50. letech americkou firmou Northrop. F-5 byly menší a jednodušší než jejich současníci jako McDonnell Douglas F-4 Phantom II. Také pořizovací i provozní náklady měly nížší, což z nich učinilo populární exportní letadla. F-5 vznikl jako soukromý projekt lehkého stíhacíhu letounu ve firmě Northrop v 50. letech. Konstrukční tým navrhl malý stíhač s pokročilou aerodynamikou a dvěma kompaktními motory General Electric J85 se zaměřením na vyšší výkon a nízké náklady na údržbu. Letoun byl sice primárně určen pro roli denního stíhače k vybojování letecké nadvlády, ale je také schopný pozemních útoků. Do služby F-5A vstoupil na začátku šedesátých let. Během studené války bylo do roku 1972 pro americké spojence vyrobeno přes 800 strojů a ačkoli v té době americké letectvo (USAF) nepotřebovalo lehký stíhací letoun, obstaralo přibližně 1 200 letadel Northrop T-38 Talon, které byly založeny na stíhacím konceptu Northrop N-156. Značného nasazení se F-5 dočkal během války ve Vietnamu.\n\nPo vítězství v mezinárodní soutěži stíhacích letadel v roce 1970 se program zaměřil na poskytování efektivních levných stíhaček americkým spojencům. V roce 1972 byla představena druhá generace F-5E Tiger II. Tato modernizace disponovala výkonnějšími motory, vyšší kapacitou paliva, větší nosnou plochou, jinými klapkami na náběžné i odtokové hraně pro lepší manévrovatelnost, upraveným systémem pro tankování paliva za letu a vylepšenou avionikou včetně radaru. Primárně byl používán americkými spojenci a v amerických službách zůstává jako cvičný letoun. Letoun byl schopný provádět různé úkoly, včetně vzdušného souboje a pozemních útoků. Celkem bylo do ukončení výroby v roce 1987 vyrobeno 1 400 ks F-5 Tiger II. V Hawthorne v Kalifornii bylo vyrobeno více než 3 800 F-5 a příbuzných pokročilých cvičných letounů T-38. Varianty F-5N/F slouží u amerického námořnictva a námořní pěchoty k výcviku vzdušných soubojů. V roce 2014 bylo ve službě asi 500 letounů.\n\nF-5 byl také vyvinut do specializované průzkumné verze RF-5 Tigereye a dále posloužil jako výchozí bod pro řadu konstrukčních studií, které vyústily v námořní stíhací letouny Northrop YF-17 a F/A-18. Northrop F-20 Tigershark byl pokročilou variantou a nástupcem F-5E. Jeho program byl nakonec zrušen. Z identického programu jako F-5 pocházel i T-38 Talon.\n\nVývoj letounu, označeného jako \"N-156F\", začal v roce 1956 a 30. července 1959 vzlétl první prototyp (sériové číslo AF 59-4987) na letišti Northropu v kalifornském Palmdale, řízen továrním pilotem Lewem Nelsonem. Stroj poháněla dvojice motorů YJ85-GE-1 bez přídavného spalování, každý o tahu 9,34 kN. Již během tohoto prvního letu byla překonána rychlost zvuku. Společně s dvojicí dalších N-156F byly ověřovány letové charakteristiky a varianty výzbroje.\n\nPrvní jednomístný letoun \"F-5A\" bez kanónové výzbroje vznikl v červenci 1963 úpravou třetího prototypu N-156F (59-4989). Původní N-156F totiž postrádaly hlavňovou výzbroj. Byly pouze vybaveny radiolokátorem pro sledování vzdušného cíle a navádění raket, které bylo možno zavěsit na pět závěsníků. USAF je později využívalo k testům různé výzbroje pod označením \"NF-5A\".\n\nCvičná dvousedadlová verze \"F-5B\" (63-8438) provedla svůj první let 24. února 1964. Výzbroj a přídavné palivové nádrže byly zavěšovány na sedm závěsníků pod trupem a křídlem. Kanónová výzbroj nebyla instalována, její místo zaujal přední pilotní prostor.\n\nPrvní F-5A pro program vojenské pomoci spojencům, MAP (Military Assistance Program), pro který byl letoun primárně vyvíjen, vzlétl 19. května 1964. Dodávky prvních sériových strojů byly dislokovány na základnu Williams AFB v Arizoně, kde probíhal výcvik pilotů a mechaniků ze zemí, které F-5 dostávaly do výzbroje.\n\nPrvním zákazníkem F-5 se stalo íránské vojenské letectvo, které první letku začalo vyzbrojovat od ledna 1965 na domácí základně Mehrabad. Prostřednictvím MAP převzalo letouny F-5A/B řecké vojenské letectvo, Tchaj-wan, Jižní Korea, Filipíny, turecké letectvo, Etiopie, Thajsko, libyjské letectvo a Maroko. Jižní Vietnam z USA převzal 100 kusů F-5A/B. Norské královské letectvo obdrželo 35 strojů F-5 financovaných MAP a 61 zaplacených norskou vládou. Vzhledem k těžkým zimním provozním podmínkám byly vybaveny speciálním odledovacím zařízením, upravenými nasávacími otvory a teplovzdušnými tryskami ofukujícími čelní skla kokpitu. Kromě toho měly norské stroje instalovány záchytné háky pro zkrácení dojezdu po přistání na krátkých VPD. Takto upravené F-5 byly značeny \"F-5A (G)\" (74 kusů) a \"F-5B (G)\" (22 kusů).\n\nZačátkem roku 1965 byly na náklady Northropu u jednoho sériového F-5A nahrazeny motory J85-GE-13 silnějšími J-85-GE-15 o statickém tahu 19,12 kN. Stroj s novými pohonnými jednotkami nesl označení \"F-5A-15\", nebo \"F-5N\". Na boky trupu mezi křídlo a ocasní plochy přibyly přisávací otvory, které dodávaly vzduch motorům při nízkých rychlostech. Příďová noha podvozku byla dvoupolohová, aby mohla na zemi zvýšit úhel náběhu. Délka vzletu se tak snížila o 25%.\n\nV roce 1965 bylo 12 strojů vyjmuto z výroby pro MAP a upraveno pro bojový rozbor USAF ve Vietnamu. Verze označená \"F-5A TFS\" byla vybavena pevným nástavcem pro tankování paliva za letu a pancéřováním spodní části trupu. Takto modifikované F-5 byly 23. října dodány na vietnamské bojiště, kde vytvořily 4503. taktickou stíhací squadronu USAF (později přeznačená na 10. stíhací squadronu USAF). Během čtyř měsíců intenzivních testů (Operace Skoshi Tiger) bylo podniknuto na 2000 útoků na pozemní cíle. K doplňování paliva během letu byly využívány letouny Boeing KC-135 Stratotanker.\n\nV únoru 1968 byl dohotoven první kanadský licenční F-5 z celkem 115 vyrobených jednosedadlových \"CF-5A\" a dvoumístných \"CF-5D\" pro Canadian Armed Forces. Licenční smlouva mezi společností Northrop Corporation a kanadskou vládou byla podepsána 27. září 1964 a o rok později se přistoupilo k její realizaci v montrealském závodě Canadair Ltd (zde nesly označení \"Canadair CL-219\"). Částečná výroba silnějších turbokompresorových motorů J-85-GE-15 s osmistupňovým axiálním kompresorem pro CF-5 probíhala v továrně Orenda Ltd v Maltonu. Poslední kanadský CF-5 s dvoupolohovou příďovou podvozkovou nohou, zlepšeným elektronickým vybavením a zaměřovačem byl dodán koncem roku 1970. Stroje měly také odolnější čelní sklo kabiny vůči střetu s ptáky s účinnějším odledovacím systémem a zařízení pro doplňování paliva za letu. Několik kusů bylo rovněž vybaveno přídí se třemi kamerami Vinten se sedmi zasklenými okénky. Kanadské letectvo stroje užívalo do konce 80. let minulého století, poté byly ještě některé odprodány.\n\n22. května 1968 byl zalétán Freedom Fighter z další licenční produkce, a to ve Španělsku. Licenční smlouvu na 70 letounů uzavřel Northrop již v průběhu roku 1965 s leteckými závody Construcciones Aeronauticas S. A. (CASA) v Getafe u Madridu. Španělské letectvo objednalo celkem 36 dvoumístných F-5B (místní označení \"CE-9\") a 34 jednomístných F-5A (\"C-9\", průzkumná varianta pak \"CR-9\"). U mateřské továrny Northrop nesly označení SF-5. Prvních deset kusů bylo z USA dodáno v rozebraném stavu, první kompletně vyrobený stroj ze 70 u firmy CASA vzlétl v dubnu 1969. Poslední SF-5 byly jednotkám Ejército del Aire dodány koncem roku 1971. V roce 1991 prošlo 22 letounů SF-5B modernizačním procesem, zahrnujícím množství úprav draku, vybavení i motorů J85. Revize probíhaly u společnosti CASA v Getafe. Poslední španělskou jednotkou operující s SF-5 bylo 23. křídlo „Patas Negras“, složené ze squadron Esc. 231 a 232, na základně Talavera la Real u města Badajoz.\n\nV polovině roku 1968 byl dodán první průzkumný stroj \"RF-5A Tigereye\", který v upravené přídi nesl čtyři 70 mm kamery KS-92. K dalšímu vybavení patřila čtveřice expozimetrů, odmlžovací zařízení a řídící počítač.\n\nK náhradě zastaralých letounů Republic F-84F Thunderstreak a cvičných Lockheed T-33 Shooting Star objednalo nizozemské královské letectvo (RNAF) 75 jednomístných \"NF-5A\" a 30 dvoumístných \"NF-5B\". Stroje byly produkovány v kooperaci závodů Canadair a Royal Netherlands Aircraft Factory-Fokker. Holandský podnik vyráběl hlavní část trupu od přídě po odnímatelné trupové zakončení, který se k finální kompletaci odesílal do Kanady. Dohotovené stroje byly přelétnuty na holandskou základnu Twenthe. V navigačním vybavení NF-5 Freedom Fighter byl dopplerovský radiolokátor Marconi, navigační počítač a stínítko s pohyblivou mapou. Na tři zesílené závěsníky bylo možné zavěsit přídavné nádrže po 1040 l, nástavec pro doplňování paliva během letu nebyl instalován. Po vyřazení z RNAF odebralo nejzachovalejší letouny Turecko.\n11. srpna 1972 byla zalétána vylepšená verze, označená jako \"F-5E Tiger II\" (71-1417) s výkonnějšími motory J85-GE-21 o tahu po 22,24 kN. Velký důraz na manévrovatelnost F-5E byl vyřešen instalací zlepšených automatických klapek na náběžné i odtokové hraně křídla. Rozšířením trupu došlo i ke zvětšení rozpětí a velké přechody křídla do trupu zvětšily také nosnou plochu Tigeru II. První dodávky F-5E se uskutečnily pro 425. taktickou stíhací squadronu USAF na jaře 1973. Dodávky zahraničním uživatelům začaly počátkem příštího roku. U jednotek USAF, US Navy a USMC dostaly F-5E také roli agresorů, v níž představovaly nepřátelské letouny ve školách vzdušného boje v USA, Velké Británii a na Filipínách.\nKrátce nato vznikla na základě společných dílů také dvoumístná cvičná varianta \"F-5F\" s trupem prodlouženým o 1,22 m, která uskutečnila první let 25. září 1974. Hlavňovou výzbroj tvořil pouze jeden kanón M39. První let F-5F proběhl proběhl 25. září 1974 a první dva letouny (73--889 a 73-891) ukončily letové a kvalifikační zkoušky počátkem roku 1976.\n\nDalším vývojem pak Northrop v lednu 1979 uvedl na trh ještě průzkumnou verzi \"RF-5E Tiger Eye\" s vylepšenými navigačními systémy. Za prototyp sloužil upravený sériový letoun F-5E (78-11420) s modifikovaným trupem prodlouženým o 0,20 m pro průzkumné vybavení. Na přídi byla umístěna kamera pro šikmé snímkování směrem vpřed KS-87D1 s objektivy o ohniskové vzdálenosti 6 a 12 palců. Za ní bylo možno instalovat tři verze paletizovaných kamer pro různé druhy snímkování. Na všech úkolech mohl Tiger Eye nosit dvě rakety AIM-9 Sidewinder s ponechaným jedním kanónem M39. První sériový stroj, jeden ze dvou dodaných Královskému malajskému letectvu, vzlétl poprvé 15. prosince 1982. Saúdská Arábie si objednala 10 strojů RF-5E, z nichž první dva byly dodány v roce 1985. Tuto průzkumnou modifikaci provozoval Singapur jako \"RF-5S\" a Tchaj-wan pod označením \"RF-5E Tigergazer\".\n\n30. srpna 1982 vzlétla jednomotorová varianta s dvouproudovou pohonnou jednotkou F404-GE-100 a vícefunkčním palubním radiolokátorem AN/APG-67 (V). Později byla z propagačních důvodů označována F-20 Tigershark. 10. října 1984 byl první prototyp zničen při havárii. Druhý prototyp Tigersharku měl premiéru 26. srpna 1983, který také havaroval 14. května 1985 následkem ztráty vědomí pilota. Třetí F-20 vstoupil do letových zkoušek 12. května 1984. Během testů se z F-20 odpalovaly radiolokátorem naváděné rakety AIM-7F Sparrow, AIM-9 Sidewinder a AGM-65 Maverick. K sériové výrobě nakonec nedošlo.\n\nSériová výroba F-5 byla ukončena na počátku roku 1987 a dva poslední stroje byly dodány vojenskému letectvu v Bahrajnu. Z náhradních dílů Northrop ještě smontoval pět letounů F-5E a tři F-5F, z nichž poslední byl dodán vojenskému letectvu Singapuru v červenci 1989. Dva trupy F-5E byly použity pro výzkumný program Grumman X-29 se záporným šípem nosné plochy v roce 1984.\n\nNa jaře 1995 započaly na AFB Kelly v Texasu zkoušky verze \"Northrop-Grumman F-5E Tiger IV\" se zdokonalenou avionikou. Ta zahrnovala integrovaný zobrazovací systém s displeji HUD a MFD, vícefunkční radar Westinghouse APG-66 a navigační systém Honeywell.\n\nPrototyp dvousedadlovky nesl tovární označení \"N-156T\" a k záletu se dostal 10. dubna 1959 na základně Edwards AFB v Kalifornii. U amerického letectva byl typ označen Northrop T-38 Talon. Stal se prvním nadzvukovým cvičným strojem na světě.\n\nVyvážen byl hlavně do zemí NATO, ale sloužil také v Ekvádoru, Ethiopii, na Filipínách, Chile, Indonésii, Jordánsku, Keni, Mexiku, Sudánu, Thajsku a Tunisku. Licenčně se vyráběl také ve Švýcarsku, kde se do března 1985 smontovalo 84 F-5E a 6 F-5F u Swiss Aircraft Factory F+W. Na Tchaj-wanu bylo licenčně postaveno v rozmezí let 1974 až 1986 242 F-5E a 66 F-5F u společnosti AIDC jako \"Chung Cheng\" a v Jižní Koreji vzniklo 48 F-5E a 20 F-5F, které byly stavěny v období 1982 až 1986 v továrně KAL jako \"Chengoog-Ho\".\n\nV roce 2010 proběhla jejich modernizace.\n\n\n\n\n\n\n\n\n\nVe verzi F-5F Tiger II byly použity pro natáčení filmu Top Gun s Tomem Cruisem, kde je filmaři vydávali za letoun MiG-28, který ve skutečnosti neexistoval.\nTyto stroje využívá turecká akrobatická skupina Turkish Stars a švýcarská akrobatická skupina Patrouille Suisse.\n\n\n"}
{"id": "94051", "url": "https://cs.wikipedia.org/wiki?curid=94051", "title": "Kostelec na Hané", "text": "Kostelec na Hané\n\nKostelec na Hané je malé město ležící u říčky Romže asi 5 km severozápadně od Prostějova. Je železničním uzlem lokálního významu, rozdvojují se zde železniční tratě Prostějov - Chornice (271) a Červenka - Prostějov (273). Status města získal Kostelec na Hané v roce 1970, žije zde obyvatel a je druhým největším městem v okrese Prostějov.\n\nNázev \"Kostelec\" je odvozen od latinského slova \"castellum\" - zděné nebo dřevěné chráněné a opevněné sídlo. V dřívějších dobách mělo město postupně název Kostelec, Kostelec nad řekou Romží blíže města Prostějova a Kostelec u Prostějova. Svůj nynější název \"Kostelec na Hané\" získalo v roce 1918.\n\nKostelec patřil pod panství Plumlovské a jeho majiteli byly rody Kravařů, Pernštejnů a Lichtenštejnů.\nPrvní zmínky o Kostelci nacházíme v roce 1131 v listině olomouckého biskupa Jindřicha Zdíka. Roku 1273 získal Plumlovské panství Mikuláš I. Opavský. Roku 1322 ho získal Vok z Kravař. Jako městečko je uveden Kostelec na listině pana Adama z Konice a ze Stražiska olomouckému biskupovi Janu Volkovi z roku 1340.\n\nKostelec na Hané se nachází na východním úpatí Drahanské vrchoviny po levé straně Hornomoravského úvalu a je ze severu chráněn masivem Velkého Kosíře. Nedaleko města protéká říčka Romže.\n\nSousední obce nebo části obcí jsou Stařechovice na severu, Slatinky a Kaple na severovýchodě, Čelechovice na Hané na východě, Smržice, Prostějov a Krasice na jihovýchodě, Čechovice, Domamyslice a Mostkovice na jihu, Ohrozim a Lešany na jihozápadě, Bílovice-Lutotín na západě a Hluchov na severozápadě.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\nSamospráva města od roku 2017 vyvěšuje 5. července moravskou vlajku.\n\n\n"}
{"id": "94052", "url": "https://cs.wikipedia.org/wiki?curid=94052", "title": "Němčice nad Hanou", "text": "Němčice nad Hanou\n\nNěmčice nad Hanou jsou malé město, které leží na levém (severním) břehu říčky Haná v okrese Prostějov v Olomouckém kraji. Žije zde obyvatel.\n\nPrvní zmínka pochází z roku 1141, v roce 1406 pražský arcibiskup Zbyněk Zajíc z Hazmburka daroval vsi odúmrť, tedy právo svobodně odkazovat majetek – v té době Němčice náležely ke kojetínskému panství, které bylo majetkem pražského arcibiskupství. Panství bylo v letech 1436–1720 v zástavě a v jeho držení se vystřídala řada předních zemských rodů – v 15. století Tovačovští z Cimburka, v 16. století Pernštejnové a v letech 1600–1720 rod pánů ze Salm-Neuburka. Poslední majitelkou panství do zrušení patrimoniální správy v roce 1848 byla Leontina Paulina z Kounic-Rittberka. Na městečko byly Němčice na žádost Vratislava z Pernštejna povýšeny v roce 1563 císařem Ferdinandem Habsburským, který mu udělil i právo řemeslníků sdružovat se v cechy, dva výroční trhy a úterní týdenní obilní trh, právo pečetit zeleným voskem a především znak (\"Štít polcený, v pravém zlatém poli z poltící linie půl černé zubří hlavy s červeným jazykem a se stříbrnou houžví v chřípí, v levém modrém poli v patě štítu zelený pahorek a na něm pět zlatých pšeničných klasů svázaných povříslem\").\n\nV roce 1831 byla v Němčicích zřízena škola. Největší rozvoj zaznamenaly Němčice ve druhé polovině 19. století a na začátku 20. století. V roce 1914 byla povolena změna názvu na Němčice na Hané, v roce 1925 pak došlo k další změně názvu do současné podoby Němčice nad Hanou. V roce 1970 byly Němčice povýšeny na město.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n\n\n\nSamospráva města od roku 2017 vyvěšuje 5. července moravskou vlajku.. O Společenský život se zde stará především Dům Dětí a Mládeže Orion, který sídlí ve zdejší základní škole. Každoročně se zde koná spoustu akcí jako kladení věnců, čarodějnice, čertoviny a mnoho dalších akcí a aktivit pro děti i dospělé.\n\n\n"}
{"id": "94053", "url": "https://cs.wikipedia.org/wiki?curid=94053", "title": "Plumlov", "text": "Plumlov\n\nPlumlov (německy \"Plumenau\" či \"Plumau\") je město (od 27. 10. 2000) ležící 8 km západně od Prostějova na rozhraní Hané a Drahanské vrchoviny. Z jihu je městská zástavba ohraničena podhradským rybníkem vybudovaným na říčce Hloučele. Jihovýchodně, níže po jejím toku je pak Plumlovská přehrada s hrází na katastru obce Mostkovice (Stichovice). Žije zde obyvatel. Spadají pod něj vsi Soběsuky, Žárovice a Hamry.\n\nNázev města se odvozuje z německého \"Blumenau\" (ve středohornoněmecké podobě \"blumen ouwe\"), tzn. „květinová mýtina“.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nZákladní škola Plumlov sídlí na ulici Rudé armády. Má všech devět ročníků, je bezbariérová s péčí o integrované žáky, ve školním roce 2013/2014 ji navštěvuje 305 žáků ve 14 třídách. Dojíždí sem děti z dvanácti obcí. Obdržela ocenění Zdravá škola, Zelená škola Olomouckého kraje.\n\n\n\n\n"}
{"id": "94058", "url": "https://cs.wikipedia.org/wiki?curid=94058", "title": "Wiera Jelinek", "text": "Wiera Jelinek\n\nJarmiła Wiera Jelinek (* 1. března 1960 Zelów) je první žena, která byla ordinována do úřadu pastora v polské reformované církvi.\n\nWiera Jelinek pochází z rodiny českých exulantů. Vystudovala teologii ve Varšavě a 14. září 2003 byla ordinována do úřadu pastora. Po ordinaci se stala vikářkou sboru v rodném Zelowě. Wiera Jelinek byla od roku 1999 až do září 2010 dirigentkou, učitelkou a organizátorkou koncertů souboru, který se jmenuje \"Zelowskie dzwonki\" a hraje na ruční zvonky. \n\nDne 1. září 2010 se oficiálně ujala funkce farářky farního sboru Českobratrské církve evangelické v Ratiboři u Vsetína. 6. července 2011 na půdě farních sborů v Ratiboři a Kateřinicích vznikl hudební soubor hry na ruční zvonky \"Zvonky dobré zprávy\", kterého je Wiera Jelinek dirigentkou.\n\nS manželem Mirosławem Jelinekem má syna Jana Amosa (* 1982) a dceru Ewu Milenu (* 1984), evangelickou farářku v Ostravě.\n\n"}
{"id": "94059", "url": "https://cs.wikipedia.org/wiki?curid=94059", "title": "Negramatická věta", "text": "Negramatická věta\n\nNegramatická věta je defektní korelát správně vytvořené (gramatické) věty, který vznikl porušením gramatického pravidla platného v daném jazyce nebo obecného principu. Pojem „negramatická věta“ je vlastně oxymoron, pokud definujeme větu jako ucelený a gramaticky uspořádaný řetěz slov. \n\nPodle generativní gramatiky (viz Noam Chomsky) patří gramatičnost výrazů do oblasti kompetence, nikoli performance. Proto gramatičnost věty nelze redukovat na její statistickou četnost. Jistě existují gramatické věty, které se v reálných komunikátech běžně nevyskytují. Nepoučení rodilí mluvčí neposuzují gramatičnost vět, které jim jazykovědec předkládá, přímo, nýbrž posuzují pouze přijatelnost věty. Přijatelnost je širší pojem než gramatičnost. \n\nNegramatické věty jsou někdy konstruovány jazykovědci za účelem studia gramatické teorie. Negramatické věty se rovněž mohou vyskytovat v reálných komunikátech, které pocházejí od mluvčích, kteří si neosvojili dostatečně gramatiku daného jazyka.\n"}
{"id": "94060", "url": "https://cs.wikipedia.org/wiki?curid=94060", "title": "Loggia dei Lanzi", "text": "Loggia dei Lanzi\n\nLoggia dei Lanzi [\"lodža dei lanci\"] nebo Loggia dei Signori [\"lodža dei siňori\"] je proslulá otevřená hala, umístěná na \"Piazza della Signoria\" (radničním náměstí) ve Florencii.\n\nLodžii nechala postavit v letech 1376–1382 florentská signoria (městská rada) pro audience a slavnostní příležitosti. Odsud promlouvali k lidu řečníci. Původně se nazývala \"Loggia dei Signori\" (Lodžie pánů - rozuměno městských radních). V 16. století za vlády rodu Medici byla stavba nazvána podle lancknechtů, kteří tu stávali jako velkovévodská stráž.\n\nLodžie má podobu otevřené haly s křížovou klenbou a sloupy s nápodobou korintských hlavic. Z hlediska architektonického stylu je tedy hybridem několika slohů. Roku 1583 byla na její střeše zřízena visutá zahrada. Dnes tu je kavárna, přístupná pouze pro návštěvníky galerie Uffizi. Později se \"Loggia dei Lanzi\" stala vzorem pro výstavbu známé Feldherrnhalle v Mnichově.\n\nČasem se \"Loggia dei Lanzi\" stala výstavní galerií podobně jako celé radniční náměstí. Většina vystavených soch jsou však kopie, jejichž originály byly postupně umístěny do florentských muzeí.\nJednou z nejproslulejších soch, které si zde můžeme prohlédnout, je \"Perseus s hlavou Medúzy\" Benvenuta Celliniho, zlatníka, šarlatána a známého rváče, který je považován za jednoho z nejlepších manýristických sochařů. Jde o originál, který pochází z období kolem roku 1550. Perseus je geniální dílo, které do lodžie nechal umístit toskánský velkovévoda Cosimo I. de Medici. Perseus, který zvítězil nad ženským netvorem, měl symbolizovat vítězství Medicejských nad florentskou republikou a být protikladem Michelangelova \"Davida\", který naopak zosobnil vítězství slabého lidu nad mocnými Medicejskými, i Donatellovy \"Judity s hlavou Holofernovou\", představující obdobný námět. (Kopie obou soch stojí nedaleko lodžie před florentskou radnicí.)\n\nDalší dvě významné plastiky pocházejí ze sochařské dílny italského umělce vlámského původu Jeana Bologna - Giambologny. Jeho manýristické dílo, ovlivněné Michelangelovou tvorbou, je již přezvěstí baroka, jak dokazují také zde umístěná sousoší, plná dramatických gest \"Únos Sabinek\" (1583) a \"Herkules krotící kentaura\" (1599).\n"}
{"id": "94062", "url": "https://cs.wikipedia.org/wiki?curid=94062", "title": "The Elder Scrolls III: Morrowind", "text": "The Elder Scrolls III: Morrowind\n\nThe Elder Scrolls III: Morrowind je počítačová hra RPG žánru od společnosti Bethesda Softworks.\n\nJedná se o třetí díl série \"The Elder Scrolls\" (dále jen TES), předchozí díl měl podtitul \"Daggerfall\". Hráč hraje z 3D pohledu první osoby, má ale také možnost přepnout se do pohledu třetí osoby.\n\nMorrowind je název provincie temných elfů (jsou nazýváni \"Dunmeři\", v originále \"Dark Elves\"), kde se hra odehrává. Vyznačuje se neotřelým konceptem tzv. „offline/online-rpg“, tedy má všechny atributy masivních on-line RPG her, ale přitom se jedná o hru pro jednoho hráče. Mezi tyto prvky MMORPG patří: velké množství tzv. \"questů\" (neboli úkolů, cílů, které postava plní za účelem zisku a slávy), svoboda v rozsáhlém vymodelovaném 3D světě, volná ruka při detailní tvorbě charakteru postavy a mnohé další možnosti.\n\nSérie TES byla nechvalně proslulá chybami, což značně znepříjemňovalo zážitek z hraní, ale \"Morrowind\" je v tomto ohledu lepší než jeho předchůdci. Důležité je i přidání editačního programu \"TES: Construction Set\", s nímž je možné dotvářet pluginy ke hře; mnoho jich lze stáhnout i z internetu. S nimi je pak možné opravit chyby svépomocí.\n\nMůžete se přidat k několika gildám, např. k válečníkům, mágům, zlodějům či k Temné gildě.\nJejich pobočky jsou v každém větším městě. Plníte pro ně úkoly a postupujete na žebříčcích hodností.\n\nPříběh pojednává o vězňovi z Císařského města (\"Imperial City\") v centrální provincii, který je lodí deportován na ostrov \"Vvardenfell\" v provincii \"Morrowind\". Zde je propuštěn - milost mu udělil samotný císař Uriel Septim VII - dostane rozkazy připojit se ke speciálnímu společenství císařských špehů Čepele (\"Blades\"). Při plnění úkolů zadávaných místním velitelem Čepelí Caiusem Cosadem postupně zjistí, že jeho příchod zapadá do prastarého proroctví původních obyvatel (Ashlanderů) o znovuzrození legendárního bojovníka a vojevůdce - Indorila Nerevara. Po splnění zkoušek bude uznán za tohoto znovuzrozeného hrdinu domorodými kmeny, šlechtickými rody i samotnou daedrickou princeznou Azurou. Poté je jeho úkolem zabít zlého poloboha Dagoth Ura a jeho přisluhovače, který si chce podmanit obyvatele provincie s pomocí znovuzrozeného boha Akulakhana. Vedle této hlavní linie lze plnit řadu úkolů pro jednotlivé frakce (např. cech bojovníků, cech zlodějů, cech mágů, císařská legie) či úkoly vázané na určitá místa a postavy. Trojice bohů kteří se v Morrowindu uctívají se nazývá Tribunal.\nPro původní hru \"The Elder Scrolls III: Morrowind\" vyšly datadisky: \"\" a \"\".\n\nTribunal je první datadisk k Morrowindu. Odehrává se ve městě Mournhold a děj se točí okolo dvou členů tzv. Tribunalu, spolku tří polobohů. Úkolem hráče je vypátrat důvod útoku Temného bratrstva na něj, postupem času se však stane pomahačem polobohyně Almalexie. Datadisk vrcholí smrtí obou zainteresovaných polobohů a hráčovým návratem na Vvardenfell.\n\nHráč má možnost plavit se na ostrov Soltsheim. Krátce po příjezdu je velitel místní posádky legie unesen vlkodlaky. Hráč s pomocí válečníků Skaalů zjistí, že se s největší pravděpodobností jedná o proroctví Krvavého měsíce (Bloodmoonu). Když ale vesnici Skaalů napadnou vlkodlaci a hráče nakazí lykantropií, jsou dvě možnosti, jak hrát:\n\nToto sice není oficiální datadisk a ani ještě není kompletně hotový (v době psaní této úpravy vyšla prakticky hotová část 1 Telvanis a BETA verze části 2 Anub.Secrets) a až bude jednou dokončen, objeví se vám kolem Vvardenfellu i takzvaná \"Mainland\" část Morrowindu (pokud se podíváte na mapy Tamrielu zjistíte, že provincie Morrowind se neskládá jenom z hlavního ostrova ale i z pevninské části) a to nejenom velmi kvalitně propracovaná krajina ale i hromady dungeonů, nových questů, možnost vstoupit do \"Mainland\" verzí cechů i velkých rodů (pouze do toho rodu jehož jste součástí v originální hře.) a to i do na ostrově nepřístupných rodů jako Indoril a Dres. Můžete se těšit například na Města jako Port Telvanis, Necrom, hodně zvětšený a hlavně volně přístupný Mournhold, Silgrad Tower, Black light a mnoho dalších. Velké lákadlo části 2 jsou výborně propracované ruiny Kelam-Ze známé z hojně po ostrově rozšířené knihy, ovšem s ještě nedodělanými questy. (V TR2 ještě nejsou questy téměř nikde.).\n\nTento mód je zcela zdarma na stažení na Planet of Elder scrolls nebo na TES Nexus.Vyžaduje Datadisky Tribunal a Blodmoon.\n\nČeský překlad pro hru a první datadisk Tribunal vydal po dvou letech tým překladatelů Morrowind Czech Team. Team byl rozdělen na dvě skupiny, jedna pracovala na překladu Morrowindu a druhý překládal datadisk Tribunal. Většina členů druhé skupiny se po dokončení překladu Tribunalu později podílela na překladu Morrowindu. Překlad se vyvíjel dva roky a sponzorovala jej společnost Playman.\n\nPřeklad datadisku Bloodmoon realizoval po dvou letech práce zbytek z původního teamu překladatelů. Oproti Morrowindu a Tribunalu se povedlo implementovat do překladu diakritiku.\n\nČeština po vydání obsahovala poměrně hodně chyb, což bylo zaviněno rychlým vydáním vzhledem k velkému tlaku a kritice ze strany veřejnosti. Po nějaké době byla odstraněna většina závažných chyb, zejména ty které zabraňovaly dohrání hlavní linie příběhu. Problémovost češtiny byla zejména komplikována nedokonalostí konstrukce hry, při jejímž vývoji se zřejmě nepočítalo s jinými jazykovými mutacemi a jejich odlišnostmi. Problém při překladu tvořily názvy objektů/buněk, které současně tvořily jednoznačný název objektu a současně zobrazovaný text přímo ve hře (během rozhovoru nebo při jiném dialogu). Překlad hry proto umožňuje hrát jen samotnou hru s jejími datadisky a pluginy, které jsou překladem oficiálně podporovány. Nepodporované pluginy jsou buď nefunkční, nebo mohou negativně ovlivnit překlad hry.\n\nHra The Elder Scrolls III: Morrowind také vyšla ve francouzštině. Ruská verze Morrowindu vznikla podobně jako český překlad.\n\n\n"}
{"id": "94063", "url": "https://cs.wikipedia.org/wiki?curid=94063", "title": "Velké privilegium české církve", "text": "Velké privilegium české církve\n\nJako Velké privilegium české církve je označována listina z 10. března 1222, ve které se do značné míry vyřešilo postavení církve a jejich institucí v poměru k panovníkovi a světské složce české společnosti. Toto privilegium vydal český panovník Přemysl Otakar I. a bylo adresované především klášterům a konventním kostelům v pražské diecézi. S konečnou platností tak byl vyřešen několikaletý spor o emancipaci české církve mezi panovníkem a pražským biskupem Ondřejem, podporovaným římskou kurií a papežem Honoriem III.\n\nSvým obsahem vycházela tato listina z jednání, která proběhla v srpnu 1221 na Šacké hoře mezi Přemyslem Otakarem I., papežským legátem Řehořem de Crescencio a biskupem Ondřejem. Jako bezprostřední výsledek jednání bylo 2. srpna zveřejněno imunitní privilegium pro pražské biskupství, objevila se zde již ustanovení, která byla s konečnou platností zakotvena ve velkém privilegiu české církve.\n\nNová listina z jara 1222 zdůrazňovala Přemyslův podíl na dojednaných závěrech a zároveň sloužila jako jakýsi oficiální důkaz legátovy činnosti v Čechách.\n\nDle velkého privilegia lidé náležející (k) církvi měli být nadále souzeni ne hradskými úředníky, ale králem nebo dvorským sudím, v případě nehrdelních zločinů i kancléřem. Světská vrchnost nemohla přijímat zběhlé poddané z církevních majetků. Vojsko a šlechta mohla nadále užívat klášterních hostitelských služeb jen za souhlasu kláštera a kláštery nadále nemusely zásobovat královské vojsko táhnoucí do boje. Církevní lidé se neměli účastnit na robotních povinnostech panovníkovi a velmožům (např. stavba hradů, příkopů apod.) jindy, než když se těchto povinností zúčastnili i lidé panovníka nebo těchto velmožů. Církevní lidé také měli nadále svědčit u světských soudů pouze na výslovné obeslání.\nBěhem generálních sněmů král slíbil vyslyšet opaty a další církevní hodnostáře. Klérus neměl nadále při opouštění ze země platit velké mýtné.\n\nDíky těmto ustanovením se eliminoval vliv hradských úředníků a velmožů na církevní instituce a především jejich pozemkové vlastnictví a poddané, naopak se upevnil přímý vztah s panovníkem. Privilegium tak prohlásilo panovnickou moc nadřazenou nad zakladatelská práva a do budoucnosti naznačilo spojenectví mezi panovníkem a církví.\n\n\n"}
{"id": "94065", "url": "https://cs.wikipedia.org/wiki?curid=94065", "title": "Basileios I.", "text": "Basileios I.\n\nBasileios I., zvaný Makedonec, (okolo 812 – 29. srpna 886) byl byzantským císařem od roku 867 až do své smrti v roce 886. Ačkoliv jím založená dynastie je nazývána makedonská, ve skutečnosti pocházel z jedné arménské (nikoliv slovanské) rodiny, která byla usazena v Makedonii. Jeho mateřským jazykem byla arménština a jeho řečtina měla silný arménský přízvuk.\n\nČást svého dětství strávil v Bulharsku, kde jeho rodina žila od roku 813 v zajetí bulharského chána Kruma. Podařilo se mu uprchnout a byl přijat jako stájový podkoní ve službě u Theofilitze, příbuzného Bardy, mocného strýce císaře Michaela III. Ve službě pro Theofilitza navštívil město Patras, kde získal náklonnost Danielidy, jedné místní bohaté ženy, která ho přijala do své domácnosti a finančně ho podporovala. Také se mu podařilo vzbudit pozornost císaře, když zvítězil v kruhovém zápase a stal se pak císařovým komořím (\"parakoimomenios\").\n\nAby si udržel Michaelovu přízeň, nechal se rozvést se svojí ženou a oženil se s Eudokii Ingerinou, císařovou milenkou. Všeobecně je přijímáno, že Leon VI., Basileiův nástupce, byl ve skutečnosti synem Michaela III. Sice to nelze říct s úplnou jistotou, avšak zdá se, že Basileios rovněž sdílel tento pocit.\n\nV dubnu 866 Basileios s císařovým souhlasem vlastnoručně zavraždil Bardu, který do té doby vládl říši ve jménu císaře. O několik týdnů později obdržel titul \"kaisara\" (spolucísaře). Až do tohoto momentu je spíše nepravděpodobné, že by Basileios uvažoval o tom, že by říši sám vládl, stejně jako že by se účastnil Michaelových prostopášností. Nicméně jeho postavení na Michaelově dvoře se zhoršovalo a proto Michaela v září 867 zavraždil a nastoupil na trůn.\n\nJeho nástupem začala nová etapa v byzantských dějinách – vláda makedonské dynastie. Tato etapa byla obdobím územního rozmachu, během kterého se byzantská říše stala nejmocnějším státem v Evropě.\n\nAby své rodině zajistil vládu, ustanovil Basileios své syny Konstantina (v roce 869) a Leona (870) za spolucísaře.\n\nNa základě své rozsáhlé zákonodárné činnosti, která je označována jako opětovné probuzení justiniánského práva, je často nazýván „druhým Justiniánem“. Basileiovy zákony byly shromážděny v tzv. Basilice – sbírce zákonů, která byla dokončena a vstoupila v platnost až za jeho nástupce Leona VI. Kromě toho inicioval Basileios také sestavení dvou menších děl, která jsou známa jako Procheiron a Epanagoge.\n\nNaproti tomu jeho finanční politika byla zdrženlivá. Jeho církevní politika se zpočátku vyznačovala dobrými vztahy s Římem, později však došlo ke zhoršení. Jeho prvním krokem na trůně bylo vyhnání patriarchy Fotia, který bojoval za nezávislost byzantské církve a znovu dosazení jeho soupeře Ignatia, jehož nároky byly podporovány papežem Hadriánem II.\n\nBasileios však neměl v úmyslu Římu ustupovat. Rozhodnutí bulharského chána Borise I., podřídit novou bulharskou církev jurisdikci Konstantinopole, bylo papežem chápáno jako urážka. V roce 877 byl Fotios znovu dosazen za patriarchu, což představovalo určitý zlom ve vztahu k Římu a rozhodující krok ke konfliktu, který v roce 1054 vedl až ke schizmatu a nakonec k rozdělení církve.\n\nNa období vlády Basileia I. také připadá namáhavá válka proti paulikiánům, kterou zdědil po svém předchůdci. Smrt jejich vojenského vůdce Jana Chrysocheira a dobytí města Tefrike v roce 872 vedlo k definitivnímu zničení paulikiánů, kteří díky svému účelovému spojenectví s bagdádským chalífou představovali pro byzantskou říši vážnou hrozbu. Kromě toho Basileios vedl obvyklé pohraniční války s Araby. Kypr byl dobyt zpět, avšak po sedmi letech byl znovu ztracen. Syrakusy na Sicílii sice padly do rukou Arabů, naproti tomu ve spolupráci s italským králem a římským císařem Ludvíkem II. bylo znovu dobyto Bari a velká část Kalábrie. Byzantské nadvládě se poddalo také Beneventum. Úspěchy v Itálii vedly k novému období byzantské dominance na Apeninském poloostrově. Především se ale Byzantinci stali opět pány Středomoří.\n\nPokračoval také byzantský postup na Balkáně a především v oblasti Jadranu. Arabové, kteří v letech 867/868 obléhali město Dubrovník, byli odraženi mocným byzantským loďstvem. Při této příležitosti bylo na západním Balkáně vytvořeno spojením několika měst a ostrovů nové thema Dalmatia. Srbsko přijalo křesťanství a uznalo byzantskou svrchovanost.\n\nV roce 879 zemřel Basileiův milovaný nejstarší syn Konstantin, který se měl stát jeho nástupcem, což mělo negativní vliv na císařovu povahu. Vztah k ostatním synům, především k pozdějšímu císaři Leonovi, hraničil téměř až s nenávistí. Dokonce ho kvůli nepodloženým zprávám o spiknutí, uvrhl do vězení, kde Leon téměř přišel o zrak.\n\nBasileios vládl devatenáct let. Jeho smrt v srpnu 886 byla způsobena horečkou vyvolanou vážnou nehodou během lovu, při kterém se mu zapletl pás do paroží jelena, čímž byl shozen z koně. Byl zachráněn jedním sluhou, který ho vyprostil nožem. Avšak protože ho Basileios podezříval, že ho chtěl zavraždit, nechal sluhu popravit - krátce předtím než sám zemřel.\n\n\n"}
{"id": "94073", "url": "https://cs.wikipedia.org/wiki?curid=94073", "title": "Velární nazála", "text": "Velární nazála\n\nVelární nazála je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 119, ekvivalentním symbolem v SAMPA je N.\n\n\nTato hláska patří mezi sonory, tj. má kromě šumové a i tónovou charakteristiku. V některých jazycích může plnit funkci slabičného jádra – slabikotvorné .\n\nV češtině není samostatným fonémem. Jedná se o poziční obměnu (alofon) psaného /n/ (viz alveolární nazála) před zadopatrovými souhláskami /k/ a /g/, např. ve slově \"banka\".\n"}
{"id": "94081", "url": "https://cs.wikipedia.org/wiki?curid=94081", "title": "Neznělá alveolární afrikáta", "text": "Neznělá alveolární afrikáta\n\nNeznělá alveolární afrikáta je souhláska, která se vyskytuje v mnoha jazycích. V mezinárodní fonetické abecedě se označuje symbolem ', pro zdůraznění současné artikulace lze zapsat s vázacím znakem ', číselné označení IPA je 103 (132), ekvivalentním symbolem v SAMPA je ts.\n\n\nV češtině se tato hláska zaznamenává písmenem C, c.\n\nJako se vyslovuje i spojení psaného /t/ a /s/ uvnitř slov, ve kterých se již plně necítí jejich sklad, např. ve slově \"dětský\" .\n\nV slovenštině je použití i zápis obdobný jak v češtině.\n"}
{"id": "94084", "url": "https://cs.wikipedia.org/wiki?curid=94084", "title": "Kniha Kazatel", "text": "Kniha Kazatel\n\nKniha Kazatel ( , \"Kohelet\"; \"Ecclesiastes\") patří do třetí části hebrejského kánonu Bible, do Spisů. V rámci spisů má specifické umístění mezi tzv. pět svátečních svitků (kam dále patří knihy: Píseň písní, Rút, Ester a Pláč) a čte se v rámci židovské liturgie o svátku Sukot. V křesťanském kánonu je Kazatel řazen mezi knihy naučné. Kniha je psána biblickou hebrejštinou. \n\nV hebrejštině se kniha jmenuje (Kohelet), protože takto je v knize autor označován. V překladech je toto jméno někdy ponecháváno, jindy překládáno. Výraz \"kohelet\" je gramaticky aktivní ženské participium \"kalu\" slovesa \"q-h-l\" (קהל) a snad označuje toho, kdo svolává shromáždění či kdo hovoří ke shromáždění. Proto je v latinské Vulgátě nazýván , v řecké Septuagintě (a z toho např. i v latině či angličtině aj. \"Ecclesiastes\"). Slovem „kazatel“ se toto slovo začalo překládat v době německé reformace (něm. \"\"). \n\nŽidovská tradice vysvětluje pojem \"kohelet\" jako označení autora (krále Šalomouna) s ohledem na moudrost, kterou v sobě nashromáždil.\n\nJistou nesnáz představuje ženský tvar participia, který však označuje buď úřad, nebo eminenci tohoto člověka (na způsob „kazatel par excellence“). Je důležité nezaměňovat knihu Kazatel (\"Ecclesiastes\") s knihou Sírachovcovou, která se často označuje jako \"Ecclesiasticus\".\n\nAutor sám sebe prezentuje jako velmi bohatého krále v Jeruzalémě, syna krále Davida. Proto jej tradice ztotožňuje s Davidovým synem Šalomounem. Jelikož však hebrejský výraz בן (\"ben\") může označovat i obecně „potomka“, nejen „syna“, lze se setkat i s jinými identifikacemi. Tato identifikace je však autorovým literárním konstruktem. Autor se staví do role bohatého, mocného a moudrého jeruzalémského krále a z této pozice přednáší své úvahy o smyslu života. \n\nSkutečnou dobu vzniku knihy ani jejího autora nelze přesně určit. Kniha vznikla pravděpodobně koncem 3. století př. n. l., možná o něco dříve. Asi o sto let mladší je nejstarší dochovaný zlomek jejího rukopisu, nalezený v Kumránu. Na tuto dobu ukazuje i značně pozdní povaha hebrejštiny, kterou autor používá, a snad i tematické propojení s řeckou filosofií.\n\nKniha je rozdělena do celkem 12 kapitol a nevykazuje žádnou zvláštní strukturu. Po nadpisu (1,1: \"Slova Kazatele, Davidova syna, krále v Jeruzalémě\") následuje řada krátkých úvah. Jejich přesný počet záleží na úhlu pohledu čtenáře a rozdělení jednotlivých úvah, pohybuje se přibližně mezi 40 a 50. Kniha je uzavřena epilogem (12,9–14).\n\nZákladní otázkou, kterou autor ve svých úvahách řeší, je smysl lidské činnosti (עמל, \"amal\", „namáhání se“). Samotnou otázku formuluje na více místech velmi podobnými slovy: \"Jaký zisk má člověk ze vší své námahy, kterou se pod sluncem namáhá?\" (1,3). Touto otázkou se autor ptá po tom, co je pro člověka dobré v tom nejzásadnějším smyslu, tedy co je skutečným, nejvyšším ziskem a dobrem, kterého může dosáhnout a které jej může uspokojit. Otázka by se dala formulovat i jinak: \"Jaké dobro člověka opravdu konečně uspokojí a kde je člověk najde?\" Termíny, které autor pro toto dobro používá, jsou střídavě „zisk“ (יתרון, \"jitrón\"), „podíl“ (חלק, \"chelek\") či přímo „dobro“, „dobré“ (טוב, \"tóv\"). Autor prochází jednotlivé činnosti, kterými se člověk zabývá a v nichž spatřuje často smysl svého života – bohatství, jídlo a pití, usilovná práce (workoholismus), moudrost a vzdělání apod. -, hodnotí je a dochází k závěru, že všechny jsou „marnost“ (הבל, \"havel\") a honba za větrem (רעות רוח, \"reút rúach\"). Tato zdánlivá skepse je vyjádřena též na začátku i na konci větou „pomíjivost, samá pomíjivost, všechno pomíjí“ 1,2; 12,8). \n\nVelký význam má pro autora realita smrti, která znamená konec lidské existence, neboť právě ta relativizuje všechnu lidskou činnost a její hodnotu a způsobuje, že veškerá lidská činnost (námaha) je „marná“. Tuto lidskou „omezenost“ autor vyjadřuje nejen častými zmínkami o smrti či „počtu dní lidského života“, ale nejčastěji souslovím „pod sluncem“ (תחת השמש, \"tachat haššemeš\"). Slunce symbolizuje provázanost člověka se zemí, jeho omezené obzory a životní prostor, a také to, že člověk se z této situace nemůže vymanit. Hovoří-li autor o lidském životě, má tím na mysli život mezi narozením a smrtí, strávený ve znamení námahy a práce a pachtěním se za nějakým nesmyslným cílem. Žádná činnost neobstojí tváří v tvář realitě smrti. \n\nSmrti se týká i jedna z pasáží celé knihy (11,7–12,8), v níž autor čtenáři připomíná, aby myslel včas, ještě dokud je mladý a plný síly, na svou konečnost a smrt a aby pamatoval na svého stvořitele, který veškerou lidskou činnost vidí a soudí. Větší část tohoto textu je věnována velmi poetickému popisu stárnutí a smrti člověka. Dalším vyjádřením této hlavní lidské omezenosti je opakované tvrzení, že člověk neví, co nastane po něm (a že tedy nemá mj. smysl ani namáhat se pro „budoucí pokolení“). Poté, co člověk zemře, nebude na něj nikdo pamatovat a on upadne v zapomnění, stejně jako jeho předkové před ním. \n\nŘešením pro autora je „jíst, pít a užívat si“ z toho, co člověk svou namáhavou prací získá. Nejedná se však o bezuzdné užívání si, nýbrž o nalezení správné míry, jak se nejen namáhat a pracovat, nýbrž jak si i najít čas zaslouženě si vychutnat plody své práce. Jestliže totiž někdo celý život pracuje, takže nemá ani čas si odpočinout a užít si toho, co svou prací získal, počítá jej autor knihy mezi blázny. Kromě toho autor několikrát připomíná, že i zisk, který člověk ze své námahy má, a to, že má možnost si ho užít, není samozřejmost, nýbrž Boží dar. Proto jeho „jíst, pít a užívat si“ je myšleno jako „s vděčností přijímat od Boží prozřetelnosti to, co nám dává, a užít si toho k vlastní radosti“. Kazatel nezapomíná ani na vybídnutí čtenáře, aby se o tyto své dary podělil s druhými, protože neví, kdy se situace změní (11,1n.). Respekt („strach“) k Bohu je stálým motivem knihy. \n\nPrávě pro své zdůrazňování smrti a v důsledku toho i relativní hodnoty veškeré lidské činnosti („marnosti“, „pomíjivosti“) bývá Kazatel označován za pesimistickou knihu, i když by mu spíše přináleželo označení „realistická kniha“ nebo dokonce i optimistická, neboť učí člověka, jak prožít svůj život tak, aby byl skutečně šťastný. \n\nKniha obsahuje mnoho výroků, kterými autor upozorňuje na různá klišé, která se obecně tvrdí, která ovšem nejsou pravdivá: moudrost se nemusí vždy vyplatit, kdo je poctivý, nemusí vždy mít výhodu před nepoctivým, každá činnost, kterou se člověk zabývá, jej nejen živí, ale současně i ohrožuje jeho život, když někdo zachrání své město, nemusí se mu dostat vděku apod. Těmito paradoxy autor napomíná čtenáře, aby životní realitu skutečně dobře zvážil a pořádně se zamyslel, co tedy má opravdu v životě cenu. Nelze postavit svůj život na těchto obecných „neplatných moudrech“. \n\nAutorovy úvahy se velmi přibližují antické filosofii, zvláště je srovnáván s Aristotelem, stoiky, Hérakleitem a Epikurem, i když snad nejblíže je stoikům. Jeho spis je filosofický v tom smyslu, že je plodem rozumové úvahy nad pozorovanou životní realitou. Stejně jako mnoho jeho latinských a řeckých protějšků i autor knihy Kazatel se soustřeďuje na smysl lidského života a na to, co člověka učiní skutečně šťastným a pro co má smysl žít. I autorovo pojetí boha se značně podobá stoické Prozřetelnosti.\n"}
{"id": "94086", "url": "https://cs.wikipedia.org/wiki?curid=94086", "title": "Neznělá postalveolární afrikáta", "text": "Neznělá postalveolární afrikáta\n\nNeznělá postalveolární afrikáta je souhláska, která se vyskytuje v mnoha jazycích. V mezinárodní fonetické abecedě se označuje symbolem ', pro zdůraznění současné artikulace lze zapsat s vázacím znakem ', číselné označení IPA je 103 (134), ekvivalentním symbolem v SAMPA je tS.\n\n\nV češtině se tato hláska zaznamenává písmenem Č, č.\n\nJako se může vyslovovat i spojení psaného /t, d/ a /š/, např. ve slovech \"dětští\" a \"radši\" , v pečlivé výslovnosti se však obě hlásky raději vyslovují odděleně: , .\n\nV polštině se tato hláska zaznamenává spřežkou Cz, cz, v němčině se zapisuje spřežkou Tsch, tsch\n"}
{"id": "94087", "url": "https://cs.wikipedia.org/wiki?curid=94087", "title": "Příběhy Kožené punčochy", "text": "Příběhy Kožené punčochy\n\nPříběhy Kožené punčochy \"(Leatherstocking Tales)\" je románová pentalogie amerického spisovatele Jamese Fenimora Coopera líčící život na americkém Středozápadě zhruba v letech 1740 až 1805.\n\nPentalogie se skládá z následujících románů (řazení je chronologické dle děje, protože Cooper napsal nejprve čtvrtý díl, pak druhý, pátý, třetí a nakonec první):\n\nHlavní postavou pentalogie je, v duchu doznívajícího romantismu, poněkud zidealizovaný ale rázovitý zálesák Natty Bumppo, zvaný podle jeho jelenicových kamaší Kožená punčocha. V jednotlivých románech zachytil Cooper prakticky celý jeho život s jeho láskou k divoké přírodě a čestným chováním vůči indiánům. Cooperovo líčení vztahu bělochů a indiánů bylo sice značně vzdálené kruté realitě, avšak postava Nattyho Bumppa měla významnou mravní funkci. Cooper ve svém hrdinovi zdůraznil vlastnosti, které podle jeho představ měl mít každý americký pionýr: čestnost, morální pevnost, spoléhání na sebe sama, lásku k přírodě a ochotu pomoci bližnímu. Tím celá pentalogie sehrála významnou roli ve vytváření amerického národního hrdinského mýtu a tím i při konstituování amerického národa.\n\nRomán Lovec jelenů \"(The Deerslayer)\" je dějově prvním dílem celé pentalogie, ačkoliv byl napsán jako poslední až roku 1841. Odehrává se zhruba v letech 1740 až 1745 v oblasti jezera Otsego. Seznámíme se s postavami, které celou pentalogii spojují. Je to Nathaniel Bumppo (Kožená punčocha), zde zvaný Lovec jelenů nebo Dlouhá karabina, a jeho přítel, náčelník indiánského kmene Mohykánů, Čingačgúk neboli Velký had. Obsahem románu je střetnutí hrstky bělochů žijících ve srubu na jezeře s proradným kmenem Huronů, který usiluje bělochům o život.\n\nRomán Poslední Mohykán \"(1826, The Last of the Mohicans)\" je dějově druhý a také nejslavnější částí celé pentalogie a mnohými je považován za nejlepší indiánku všech dob. Odehrává se v několika srpnových dnech roku 1757 za války mezi Francouzi a Angličany, jejímž důsledkem byl konec koloniálního panství Francouzů na území dnešních Spojených států amerických. Hlavní hrdina je zde znám jako Sokolí oko.\nDějově třetí část pentalogie, román Stopař \"(1840, The Pathfinder)\") byl napsán jako předposlední. Kniha se odehrává roku 1759 v oblasti jezera Oswego. Angličané a Francouzi tu zápolí o nadvládu a používají pro své cíle kromě vlastních vojáků i divoké indiánské kmeny. Do toho rámce je zasazen příběh neohrožené dívky, která se přes četná nebezpečí vydává za svým otcem, anglickým seržantem, provázena zkušeným zálesákem Stopařem a jeho věrným indiánským druhem.\n\nRomán Průkopníci \"(The Pioneers)\" je dějově čtvrtou částí pentalogie, byl však napsán jako první již roku 1823. Příběh se odehrává v letech 1793-1794, kdy jsou oba hrdinové, Natty Bumppo i náčelník Čingačgúk, již staří muži. Svět kolem nich se změnil z divočiny v civilizovaný kraj, ve kterém již není místo pro lovce, přivyklé ničím neomezovanému a nesvazovanému životu ve volné přírodě, ale spíše pro prohnané darebáky, kteří se snaží vytěžit z civilizace co nejvíc. Na konci románu Čingačgúk umírá a Natty Bumppo odchází prožít zbytek života na západ, daleko od lidských obydlí.\nZávěrečný svazek celé pentalogie, román Prérie \"(1827, The Prairie)\" byl napsán jako třetí v pořadí. V příběhu, odehrávajícím se kolem roku 1805, vyhání postupující civilizace devadesátiletého Nattyho Bumppa z lesů a nutí ho uchýlit se na volnou prérii. I sem ovšem již pronikají ozvuky civilizace, ale dosud zde také žijí silné indiánské kmeny, Siouxové a Pawneeové, mezi nimiž prožívá stařec svá poslední dobrodružství i poslední chvíle svého života.\n\n\n"}
{"id": "94112", "url": "https://cs.wikipedia.org/wiki?curid=94112", "title": "Unknown Pleasures", "text": "Unknown Pleasures\n\nUnknown Pleasures (Neznámá potěšení) je první studiové album skupiny Joy Division, vydané v roce 1979. Produkoval ho Martin Hannett a nahrané bylo Strawberry Studios, Stockport, Anglie.\nNávrh obálky: Joy Division, Peter Saville a Chris Mathan .\n\n\n"}
{"id": "94117", "url": "https://cs.wikipedia.org/wiki?curid=94117", "title": "Znělá alveolární afrikáta", "text": "Znělá alveolární afrikáta\n\nZnělá alveolární afrikáta je souhláska, která se vyskytuje v mnoha jazycích. V mezinárodní fonetické abecedě se označuje symbolem ', pro zdůraznění současné artikulace lze zapsat s vázacím znakem ', číselné označení IPA je 104 (133), ekvivalentním symbolem v SAMPA je dz.\n\n\nV češtině se tato hláska zaznamenává spřežkou Dz, dz.\n\nJako samostatný foném se /dz/ v češtině prakticky nevyskytuje, obvykle se jedná o znělou realizaci (alofon) neznělého /ts/. Jako se může vyslovovat i spojení psaného /d/ a /z/ (při tvoření slov), např. ve slově \"podzim\" , v pečlivé výslovnosti se však obě hlásky raději vyslovují odděleně: .\n"}
{"id": "94121", "url": "https://cs.wikipedia.org/wiki?curid=94121", "title": "Znělá postalveolární afrikáta", "text": "Znělá postalveolární afrikáta\n\nZnělá alveolární afrikáta je souhláska, která se vyskytuje v mnoha jazycích. V mezinárodní fonetické abecedě se označuje symbolem ', pro zdůraznění současné artikulace lze zapsat s ligaturou ', číselné označení IPA je 103 (135), ekvivalentním symbolem v SAMPA je dZ.\n\n\nV češtině se tato hláska zaznamenává spřežkou Dž, dž.\n\nJako samostatný foném se /dž/ v domácích slovech vyskytuje výjimečně, např. ve slově \"džbán\", obvykle se jedná o znělou realizaci (alofon) psaného /č/, např. ve slově \"léčba\". Jako se může vyslovovat i spojení psaného /d/ a /ž/, např. ve slově \"Bydžov\" , v pečlivé výslovnosti se však obě hlásky raději vyslovují odděleně: .\n\nNejčastěji se /dž/ používá při počeštěném psaní přejatých slov, např. \"džem\", \"džez\" (angl. \"jam\", \"jazz\").\n"}
{"id": "94122", "url": "https://cs.wikipedia.org/wiki?curid=94122", "title": "Rychlořezná ocel", "text": "Rychlořezná ocel\n\nRychlořezná ocel ( zkracované na označení HSS) je druh oceli určený pro výrobu obráběcích nástrojů namáhaných vysokou teplotou vznikající při vysoké řezné rychlosti při obrábění. Rychlořezná ocel se používá na netvrzenou (nekalenou) ocel a další kovy, k obrábění tvrdších materiálů se používají zejména slinuté karbidy.\n\nMezi její významné vlastnosti patří vysoká tvrdost a žárupevnost (zůstává tvrdá i po zahřátí). Používá se k výrobě nástrojů jako například pil, pilových pásů, pilových listů, soustružnických nebo hoblovacích nožů, fréz, vrtáků a dalších. Ocel HSS vydrží v místě řezu až 600 °C. \nPro výrobu se používá ocel třídy 19 (podle ČSN), která se dále kalí a popouští. Nevýhodou HSS je nízká životnost, rychlé opotřebení a v neposlední řadě i fakt, že při velkém zahřátí v místě řezu se změní struktura kovu, ocel se začne drolit a je dále nepoužitelná.\n\nRychlořezné oceli vznikly počátkem 20. století a umožnily několikanásobné zvýšení řezné rychlosti a tím i výkonu. Zatímco tehdejší nástrojové oceli ztrácely ostří už při teplotách kolem 200 °C, rychlořezné oceli mohly pracovat až do 600 °C. Proto se ve 20. letech velmi rozšířily a dřívější nástrojové oceli prakticky vytlačily. Už po roce 1930 se však objevily slinuté karbidy a další materiály, které dovolily výkon opět třikrát až čtyřikrát zvýšit. Proto se dnes rychlořezné oceli užívají hlavně na vrtáky, pily a podobně, kdežto soustružnické nože a frézy mají zpravidla karbidová nebo keramická ostří. \nPodle ČSN se oceli třídy 19 dělí na:\n\nRychlořezné oceli patří mezi legované (19 8XX), a to zejména wolframem (5-20 %), případně molybdenem, dále chromem (4 %) a vanadem (1-4 %), pro nejvyšší výkony ještě kobaltem (5-10 %). \n\nRychlořezné oceli Poldi užívaly obchodní označení \n\n\n\n"}
{"id": "94127", "url": "https://cs.wikipedia.org/wiki?curid=94127", "title": "Poslední Mohykán", "text": "Poslední Mohykán\n\nPoslední Mohykán \"(The Last of the Mohicans)\" je nejslavnější román amerického spisovatele Jamese Fenimora Coopera z roku 1826. Jde o druhý díl románové pentalogie \"Příběhy Kožené punčochy\" \"(Leatherstocking Tales)\", kam ještě patří romány \"Lovec jelenů\" \"(1841, The Deerslayer)\", \"Stopař\" \"(1840, The Pathfinder)\", \"Průkopníci\" \"(1823, The Pioneers)\" a \"Prérie\" \"(1827, The Prairie)\" a ve které je vylíčen život zálesáka Nathaniela Bumppa a jeho přítele, indiánského náčelníka kmene Mohykánů Čingačgúka neboli Velkého hada.\n\n\"Poslední Mohykán\" je historicko-dobrodružný román, mnohými považován za nejlepší indiánku všech dob. Příběh se odehrává v několika srpnových dnech roku 1757 za sedmileté války mezi Francouzi a Angličany (1756–1763), jejímž důsledkem byl konec koloniálního panství Francouzů na území dnešních Spojených států amerických a Kanady. Dobu děje lze datovat zcela přesně, protože Cooper popsal skutečnou historickou událost – masakr britské posádky pevnosti William Henry Indiány z kmene Huronů za tichého přihlížení Francouzů, kterým se tato posádka předtím vzdala a byl jí dle dohod umožněn volný odchod.\n\nHlavním hrdinou románu není však Natty Bumppo (zde nazývaný Sokolí oko), ale Unkas, syn náčelníka Čingačgúka. Proti němu a skupině jeho přátel stojí Magua, několikanásobný přeběhlík a zrádce, který se chce pomstít veliteli pevnosti, plukovníkovi Munrovi za to, že jej kdysi nechal zbičovat a tím zostudit. Magua doufá, že díky pomstě znovu získá svou čest, ženu do svého stanu a bude se moci vrátit ke svému kmeni – k Hurónům, možná i jako náčelník. V nastalém zmatku během masakru se zmocní i Munrových dcer, Alice a Cory. Román končí tragicky, když Cora a Unkas, kteří se milují, zahynou rukou Maguou vedených Hurónů, a sám Magua je postřelen Sokolím okem při útěku a zřítí se ze skály. Čingačgúk, který přišel o syna, je nyní posledním z kmene Mohykánů.\nJe pochopitelné, že takto slavný román byl několikrát více či méně úspěšně zfilmován. Již v éře němého filmu vznikly dva americké filmové přepisy, první z roku 1911 a další z roku 1920. Dále můžeme jmenovat rovněž americký film režiséra Georga B. Seitze z roku 1936. Zatím poslední je filmové zpracování románu amerického režiséra Michaela Manna z roku 1992.\nPrvní české vydání je datováno rokem 1852 a od té doby vyšlo již dalších 41 vydání.\n\n"}
{"id": "94129", "url": "https://cs.wikipedia.org/wiki?curid=94129", "title": "Baptisterium San Giovanni", "text": "Baptisterium San Giovanni\n\nBaptisterium San Giovanni, křestní kaple, zasvěcená patronu Florencie sv. Janu Křtiteli, je jednou z nejstarších církevních staveb v tomto italském městě a tradičním křestním místem jeho obyvatel. Nově narozené děti se zde zapisovaly do matriky a na Bílou nebo svatodušní sobotu byly zvány ke křtu. Pokřtění se zde dostalo i jednomu z nejslavnějších florentských rodáků, básníku Dantemu Alighierimu, který stavbu později nazval \"„il bel San Giovanni“.\"\n\nPřesné datum vzniku této světoznámé stavby není známo. Soudí se, že její základy byly položeny ještě v pozdně římském období, ve 4.–5. století. Její dnešní podoba – osmiboká centrální stavba v románském toskánském stylu – pochází z 11.–12. století. Roku 1128 byla křtitelnice zakryta stanovou střechou a současně obložena bílým a zeleným mramorem.\n\nV letech 1059–1128 sloužilo Baptisterium San Giovanni jako florentský biskupský dóm.\n\nDo baptisteria vedou troje bronzové dveře, které jsou považovány za vrchol toskánského umění.\nJižní bránu vyrobil kolem roku 1330 Andrea Pisano, žák významného pisánského sochaře Nicoly Pisana. Jsou na ní výjevy ze života Jana Křtitele a alegorie ctností. Tato brána je pokládána za jeden z posledních výtvorů gotického sochařství ve Florencii.\nAutorem severní brány je Lorenzo Ghiberti, považovaný za prvního významného florentského sochaře 15. století. Ghiberti zvítězil roku 1401 jako třiadvacetiletý v soutěži o zhotovení výplně této brány. Soutěže se zúčastnil například také o rok starší Filippo Brunelleschi, později významný renesanční architekt. Soutěžící měli do roka odlít jednu výplňovou tabuli dveří podle vzoru Andrea Pisana na námět Abrahám obětuje Izáka. Jak soutěžní návrh Ghibertiho, tak Bruneleschiho jsou dnes uloženy v Národním muzeu ve florentském Bargellu. Ghiberti pracoval na těchto dveřích s náměty z Nového zákona až do roku 1424. Nadšení zadavatelé mu poté svěřili práce také na třetí, východní bráně.\nVýchodní bránu nazval svého času Michelangelo Buonarroti Paradiso (Rajskou bránou). Lorenzo Ghiberti na ní pracoval v letech 1425–1452 a mohl si zcela volně vybrat námět. Zvolil výjevy ze Starého zákona na pozadí bohaté architektury. Tuto bránu považoval sám autor za nejpozoruhodnější ze svých děl. Dnes jsou její reliéfy kopie, originály byly po zrestaurování přemístěny do Muzea dómu. Na pravém rámu levého křídla dveří (čtvrtá hlavička shora) se nachází Ghibertiho autoportrét a portréty dalších umělců té doby.\n\nMozaiky v kopuli baptisteria pocházejí ze 13. století. Dominuje jim Kristus na trůnu, jehož obraz je doplněn šesti pásy výjevů. Zdola to jsou: příběhy Jana Křtitele – příběhy Krista – příběhy Josefa – příběhy stvoření světa – nebeský andělský dvůr s Kristem a archanděly.\n\nV prvním patře se nachází \"matroneum\" – ochoz vyhrazený ženám.\n\nZa pozornost dále stojí náhrobek vzdoropapeže Jana XXIII., který byl zhotoven kolem roku 1425 a je společným dílem sochaře Donatella a stavitele Michelozza Michelozziho.\n"}
{"id": "94131", "url": "https://cs.wikipedia.org/wiki?curid=94131", "title": "Kalich (botanika)", "text": "Kalich (botanika)\n\nKalich (\"calyx\") je vnější část obalu květu. Skládá se z kališních lístků (\"sepala\"). Kalich chrání nerozkvetlé poupě před poškozením a bývá kratší než koruna. Je méně nápadný a mívá většinou zelenou barvu, občas jsou však jeho lístky zbarveny stejně jako koruna.\nNěkdy ho doplňuje kalíšek (\"calyculus\"), což bývají zelené lístky vyrůstajících buď těsně pod kalichem, nebo mezi kališními lístky. Bývá menší než kalich.\n\nVývojem vznikly dva typy kalichu, které mají rozdílně vyvinuty kališní lístky. Rozeznáváme:\n\nKalich\n\nV některých případech přebírají kališní lístky funkci chybějících korunních lístků.\n\n\n"}
{"id": "94132", "url": "https://cs.wikipedia.org/wiki?curid=94132", "title": "Valdštejnský palác", "text": "Valdštejnský palác\n\nValdštejnský palác je objekt v Praze na Malé Straně, jedna z nejvýraznějších staveb českého raného baroka a v současné době sídlo Senátu Parlamentu České republiky. Součást komplexu Valdštejnského paláce tvoří také Valdštejnská zahrada a Valdštejnská jízdárna.\n\nSenát spravuje dále sousední Kolovratský palác a Malý Fürstenberský palác.\n\nTento palácový komplex dal v letech 1623–1630 vystavět jeden z nejmocnějších a nejbohatších šlechticů té doby Albrecht Václav Eusebius z Valdštejna na místě Trčkovského paláce, a dalších 23 domů, tří velkých zahrad a cihelny. Palác měl svou velkolepostí zastínit i Pražský hrad. Původně nevýznamný a chudý příslušník české šlechty se výhodnými sňatky i koupěmi domohl značného majetku i postavení na císařském dvoře. Vojevůdce byl povýšený roku 1623 na knížete, roku 1627 jmenovaný vévodou frýdlantským a roku 1629 vévodou meklenburským. V roce 1625 se stal generalissimem císařské armády. Roku 1632 bojoval se Sasy a se Švédy se střetl v bitvách u Norimberku a u Lützenu.\n\nV roce 1634 byl prohlášen císařskými dekrety za zrádce říše a císařskými důstojníky byl zavražděn v Chebu. Jeho majetek v Čechách byl zkonfiskován. V době jeho největší slávy mu patřila značná část Čech od Frýdlantu přes Jičín, ze kterého chtěl zřídit hlavní město svého panství, až skoro ke Hradci Králové. V té době se rozhodl vybudovat honosné sídlo, které by konkurovalo i Pražskému hradu. Pro budování Valdštejnského paláce pozval významné architekty, stavitele, malíře, sochaře i další umělce a řemeslníky.\n\nNa stavbě paláce působilo více stavitelů: Andrea Spezza, který měl za sebou již pozoruhodná díla v Německu, Rakousku a Polsku, Giovanni Battista Pieroni, mj. i autor několika Valdštejnových staveb v Jičíně, a Niccolo Sebregondi, působící předtím především v Římě a Mantově. Situace s architekty paláce je složitá, protože se nedochovaly patřičné historické doklady. Dlouhou dobu byl za architekta považován Andrea Spezza, dnes se ukazuje jako velice pravděpodobné, že byl pouze prováděcím stavitelem a vlastním architektem paláce byl Giovani Battista Pieroni. Niccolo Sebregondi nastoupil do Valdštejnových služeb až roku 1630 nebo 1631 a do podoby paláce zasáhl již jenom několika (i když významnými) jednotlivými zásahy. Uměleckou výzdobu zahrady svěřil Valdštejn někdejšímu císařskému sochaři Rudolfa II. Adrianu de Vriesovi. Ten ve Valdštejnské zahradě vytvořil unikátní soubor soch, sousoší a kašen spojující pozoruhodnou estetiku manýristického typu s dynamikou nastupujícího baroka. Sochy byly v roce 1648 uloupeny švédskými vojsky a teprve v letech 1912–1918 byla zahrada ozdobena jejich věrnými kopiemi.\n\nÚctyhodné jsou především rozměry areálu paláce, jehož délka činí 340 metrů a největší šířka celkem 172 metrů. Pouze obytná část paláce rozložená kolem čtyř nádvoří bez zahrady dosahuje rozměrů cca 150×110 metrů. Soubor budov je členěn na hlavní obytnou budovu se dvěma nádvořími, křídlo koníren (Trčkovské křídlo) s přilehlým třetím dvorem přístupným branou z ulice, následuje jednopatrová budova (Černínské atrium) s nádvořím, původně určená pro pážata a jejich preceptora. Směrem k Jízdárně se nachází ještě jednopatrové protáhlé křídlo. Jižní a jihovýchodní strana zahrady je v délce 200 metrů uzavřena vysokou zdí s 52 oblouky. Na ni navazuje na jihu krápníková stěna s grottami (jeskyněmi) a s voliérou, za kterou byla původně velká centrální prostora, dnes začleněná k sousednímu augustiniánskému klášteru. Na severovýchodě je zahrada ukončena budovou jízdárny, se kterou sousedí bývalý hospodářský dvůr paláce, upravený jako zahradní parter při vstupu do stanice metra. Zdobí jej kopie plastik F. M. Brokoffa. Architektura paláce je členěna stovkami funkčních či slepých oken, desítkami portálů, vikýřů, štukových dekorativních prvků, ve kterých se stejně jako na dřevěných vratech a dveřích objevuje jako součást výzdoby lví hlava – heraldický motiv z valdštejnského erbu. I další umělci, kteří pracovali na výzdobě paláce, patřili k tehdejším špičkám ve svém oboru, jako například tvůrci štukové výzdoby Domenico Canevalle, Santino Galli a hlavně malíř Baccio di Bianco, který vyzdobil freskami nejvýznamnější prostory paláce.\nV Hlavním sále zpodobnil Albrechta z Valdštejna jako boha Marta na válečném voze, ve freskové výzdobě kaple má Valdštejnovy rysy postava sv. Václava. Mytologické náměty zvolil pro Mytologickou (Ovidiovu) chodbu a Audienční síň, astrologické a astronomické symboly ztvárnil v Astrologické chodbě, na jejíž výzdobě se podíleli i další umělci. Jedním z mála domácích umělců byl Vriesův žák Arnošt Heidelberger, který je autorem sochařské výzdoby kaple a jejího oltáře. Kaple patří k nejzajímavějším interiérům paláce. Stísněný půdorys a výška 16 metrů stupňuje její vertikalitu. Stěny jsou pokryty malbami s náměty ze života sv. Václava a s mariánským cyklem s výjevy Zvěstování Panně Marii, Navštívení Panny Marie, Narození Krista, Klanění Tří králů, Útěk do Egypta, Nanebevzetí Panny Marie, Korunování Panny Marie a holubice Ducha svatého uprostřed klenby jako součást scény Zvěstování. V západní stěně jsou prolomena okna oratoří, které sloužily v 1. patře vévodovi, v 2. patře jeho manželce a podstřešní oratoře na půdě byly určeny služebnictvu.\n\nStěny oratoře vévody pokrývají malby s námětem mučednické smrti biskupa, patrně sv. Eusebia. Největší prostorou paláce je Hlavní sál (24×12 metrů), prostupující dvě poschodí. Je situován na místě bývalého Trčkovského paláce s hlavním průčelím směrem na Pražský hrad. Na štukované klenbě jsou kromě fresky boha Marta figury géniů a vojenské emblémy. Mramorové ostění pochází až z roku 1853, kdy sem bylo přeneseno z Černínského paláce na Hradčanech. Kolmo na sál jsou reprezentační místnosti Valdštejnovy – salonky, z nichž první je opatřen koženými tapetami, nad krbem je jezdecký portrét Valdštejna. Nástropní malby jsou dílem P. Maixnera z poloviny 19. století. V nárožní komnatě, audienční síni, zaujme freska antického kováře Hefaista a bohaté nástropní štukatury, rovněž dílo Biancovo. Na straně paláce proti Hlavnímu sálu jsou nad sebou dvě již zmíněné chodby: Mytologická a Astrologická. Strop sousední pracovny, upravené ve 2. polovině 19. století, zdobí rozsáhlá freska s námětem Hélia na voze doprovázeného Hórami, jejíž kompozice je převzata od G. Reniho v Casino Rospigliosi v Římě. Z Mytologické chodby se dá vstoupit do východní části paláce, kde byla v přízemí rozsáhlá konírna pro téměř 40 koní. Zajímavostí je, že každý kůň měl nad úvazem svůj portrét. Interiéry paláce obsahují mimo tyto reprezentační prostory množství dalších obytných místností spojených několika točitými schodišti.\n\nAreál uzavírá na východě monumentální objekt jízdárny – její prostor měří asi 900 m² – s okny na jižní stěně a výhledem do zahrady a na umělý rybníček.\n\n Astrologická chodba Valdštejnského paláce je vymalována symboly srozumitelnými pouze pro zasvěcené do tajných nauk. Palác byl inspirován především severem Itálie (Lombardie, Janov). Byla to oblast, odkud se po bitvě na Bílé hoře rekrutovali umělci, obnovující zpustošený a sociálně převrstvený střed Evropy. Došlo mimo jiné k ústupu protestantské šlechty z Čech, kromě rudolfínské elity izolované jeho esoterismem. Sem patří zejména Johannes Kepler, který byl protestant a v Praze našel útočiště.\n\nByl to nejen urozený muž, ale hlavně vynikající astronom a astrolog. Valdštejn ho poznal již v mládí za svého pobytu v cizině a je velmi pravděpodobné, že s ním měl v Praze, sám astrologii horlivě oddán, úzké styky. Odtud zřejmě pramení přeplněnost Valdštejnského paláce zasvěcenou symbolikou.\n\nK paláci přiléhá rozlehlá zahrada, do které se budova otvírá monumentálními arkádami saly terreny. Zahrada ve stylu francouzského parku se stříhanými živými ploty je ozdobena fontánami a sochami od Adriana de Virese. Dále se v zahradě nachází velká voliéra, grottová stěna a na straně u jízdárny vodní nádrž s malým ostrůvkem. V zahradě jsou chovány ptáci a ryby a pěstovány květiny ve skleníku.\n\nEvropská unie udělila Kanceláři Senátu 9. května 2003 ocenění Europa Nostra za citlivé restaurování a rekonstrukci Valdštejnského paláce. Přípravu celkové rekonstrukce Valdštejnského paláce zahájila Kancelář Senátu v roce 1996 a poslední fáze obnovy byla dokončena v roce 2000. Citlivou rekonstrukcí Valdštejnského areálu se podařilo odstranit řadu stavebních a statických poruch, vedle toho byly odstraněny nevhodné stavební zásahy učiněné v předchozích letech. Podařilo se architektonicky obnovit historický ráz Valdštejnského paláce, zahrady s dominantní salou terrenou a výstavním prostorem ve Valdštejnské jízdárně.\n\nValdštejnský palác je součást národní kulturní památky \"sídlo Parlamentu České republiky\".\n\nV roce 2016 proběhla komplexní památková oprava budovy A, která byla poškozena prasklinami ve zdivu a zatékáním vadnou střešní krytinou.\n\n\n"}
{"id": "94133", "url": "https://cs.wikipedia.org/wiki?curid=94133", "title": "Bitva o Vukovar", "text": "Bitva o Vukovar\n\nBitva o Vukovar byla jednou z největších bitev války v Jugoslávii, při bojích v Chorvatsku ( , ), kde se střetly chorvatské a jugoslávské síly. Chorvatští nacionalisté ji někdy přirovnávají k domácí obdobě Bitvy u Stalingradu.\nBěhem roku 1991, když Chorvatsko získalo nezávislost, se jeho politika začala orientovat na budování národní celistvosti ve svých hlavních centrech a městech. To mělo za následek, že v roce 1991 byla spousta srbských obyvatel vyháněna ze svých území a terorizována chorvatským obyvatelstvem a mnozí Chorvaté v převážně srbských oblastech zase naopak. Od července 1991 začalo soustavné vraždění srbských obyvatel i v širším okolí Vukovaru. Před zahájením operace jugoslávské armády požádal Bělehrad Evropskou unii o zprostředkování jednání, ovšem bezvýsledně. Před boji bylo z města evakuováno přes 6 tisíc chorvatských žen, dětí a starých osob, Srbům evakuace nebyla povolena. Slobodan Milošević dal povel k útoku na Vukovar s tím, že musí chránit srbské obyvatelstvo. V té době měl Vukovar kolem 45 000 obyvatel, z čehož bylo 47 procent Chorvatů a 32 procent Srbů. Většina Srbů v době bojů Vukovar opustila a začala noční můra pro zdejší zůstavší obyvatele.\n\nBitva probíhala od září do listopadu roku 1991. Během několika měsíců těžkých bojů Chorvati město ztratili, pro Jugoslávskou lidovou armádu (JNA) to ale bylo vítězství velmi těžce vybojované. Došlo k rozsáhlé devastaci města a masakrům civilního obyvatelstva. Tato bitva patří k nejrozsáhlejším v celé válce za nezávislost Chorvatska a často je na ni poukazováno jako na selhání mezinárodních společenství.\n\nVlastní bitva začala po dělostřeleckém a leteckém ostřelování srbskou pozemní ofenzívou 25. září 1991. Tento první útok byl Chorvaty odražen. Při další týden trvající ofenzívě v říjnu bylo město obklíčeno, což Srby stálo ztrátu několika desítek bojových vozidel. Materiální situace obránců se poté rychle zhoršovala, zvláště po neúspěšném pokusu o průlom na konci října. Naopak srbské útvary obsadily 1. listopadu obec Marinac, čímž definitivně uzavřeli kruh kolem chorvatských obránců. Odstřihnuta byla poslední cesta, která spojovala Vukovar s územím, které bylo pod kontrolou chorvatských vojsk.\n\nV dalších dnech JNA dobyla Lužac a 11. listopadu také Bogdanovce. Zbylí obránci byli rozštěpeni a stísněni v centru města a předměstí Borovo Naselje. Vzhledem k beznadějné situaci se zbytky chorvatských jednotek pokusily probít z města na západ po malých skupinách na vlastní pěst. Podařilo se to však jen velmi malému počtu, celá skupina vojsk obklíčených v Borovu byla zajata a vojáci převezeni do zajateckých táborů v Srbsku. Po bojích zbyly z města jen rozvaliny.\nPři dobytí města hrály vedle útvarů JNA důležitou roli také různé polovojenské jednotky. Mezi nimi byly zvlášť významné Srbské dobrovolnické gardy Željka Ražnatoviće, zvaného Arkan.\nMěsto zůstalo pod kontrolou Srbů po celou dobu války, až v roce 1998 bylo mírovou smlouvou převedeno pod záštitou OSN pod rámec Chorvatska.\n\n"}
{"id": "94138", "url": "https://cs.wikipedia.org/wiki?curid=94138", "title": "Loutna", "text": "Loutna\n\nLoutna je termín obecně označující typ drnkacího nástroje, pro který je charakteristický vydutý korpus (mušle). Další charakteristikou nástrojů loutnové rodiny jsou struny zdvojené v unisonu nebo v oktávě (sbory). Samotné slovo loutna se používá ve spojení renesanční loutna, barokní loutna a arciloutna; rodina loutnových nástrojů ale zahrnuje široké spektrum typů, které se liší svou hudební funkcí, časovým a geografickým zařazením, systémem ladění, ostruněním či velikostí. Mimo evropskou hudební tradici se také používá ve spojení čínská loutna.\n\nLoutna patří k nejstarším nástrojům lidské historie; první zmínky o loutnovém nástroji najdeme již v Mezopotámii. Původně se zřejmě jednalo o vydlabanou dýni potaženou zvířecí kůží a opatřenou dřevěným krkem se strunami ze zvířecích střev. Do Evropy dorazila loutna z arabských zemí, nejpravděpodobněji přes Španělsko. Arabská loutna - „al ud“ - měla jednoduché ostrunění, které bylo rozezníváno plektrem (trsátkem) a nepoužívala pražce. Plektrum se používalo poměrně dlouhou dobu i v Evropě, ale bylo nakonec vytlačeno hrou prsty, byly přidány vázané pražce a jednoduché ostrunění bylo nahrazeno tzv. sborovým, kdy byly ke stávajícím strunám přidány struny v unisonu nebo v oktávě. Typická renesanční loutna 16. století měla 6 sborů laděných in G nebo in A. Změn průběžně doznávala i konstrukce nástroje samotného a postupně byly přidávány další sbory, takže v polovině 18. století má typická barokní loutna 13 sborů laděných in d. V průběhu evropské historie loutny můžeme napočítat na 40 druhů loutnových nástrojů. Patří mezi ně např. theorba, arciloutna, mandora, cistra, angelika, collascione atd. V průběhu 18. stol. zájem o hru na loutnu upadá, posledním aktivně užívaným typem byla barokní loutna a mandora. V důsledku změny hudebního vkusu i sociální funkce hudby její roli kolem roku 1800 přebírají kytarové nástroje. Obraz loutny zůstal nadále v romantických historizujících představách o potulných muzikantech a kolem roku 1900 se vyráběly kytary s korpusem ve tvaru loutny. Ve 20. století byla loutna i hra na ni obnovena v rámci probuzení zájmu o historicky poučenou interpretaci a stala se součástí běžného instrumentáře souborů staré hudby.\n\nNa loutnu se hraje z not nebo z typické loutnové tabulatury, která se vyvíjela podle regionů, nejstarší je tabulatura německá, dále rozlišujeme italskou, španělskou a francouzskou loutnovou tabulaturu, která posléze v souvislosti s oblibou francouzské loutnové hudby ovládla celý kontinent. Tabulatura je číselný nebo písmenný zápis hmatů na krku nástroje, má většinou šest linek a hmaty jsou opatřeny nad osnovou rytmickými znaménky. Výhoda tabulatury oproti notovému zápisu je ta, že hráč může snadno přeladit nástroj do jiné tóniny anebo hrát na různé drnkací nástroje z tabulatur pro ně určených, protože tabulatura je přímým zápisem hmatů, tím pádem si hráč neláme hlavu s převodem notových hodnot do poloh na pražcích.\n\nV současné době je hra na nástroj a jeho výroba po teoretické, praktické i konstrukční stránce velmi dobře zvládnuta, hra na loutnu se vyučuje v předních hudebních institutech a je pro ni skládána i novodobá hudba.\n\n"}
{"id": "94145", "url": "https://cs.wikipedia.org/wiki?curid=94145", "title": "HSS", "text": "HSS\n\nZkratka HSS má více významů:\n\n"}
{"id": "94149", "url": "https://cs.wikipedia.org/wiki?curid=94149", "title": "Bajt za sekundu", "text": "Bajt za sekundu\n\nBajt za sekundu (značka B/s, Byte/s nebo Bps z anglického Bytes per second) – obecná jednotka udávající přenosovou rychlost počtem přenesených bajtů (byte). Zpravidla platí, že 1 B/s = 8 bit/s.\n\nOd roku 1998 a aktualizace normy IEC 60027-2 jsou přepočty kilo, mega, giga a další násobky 1000 - vysvětlení lze nalézt v článku Bajt.\n\n\n"}
{"id": "94150", "url": "https://cs.wikipedia.org/wiki?curid=94150", "title": "Polootevřená přední nezaokrouhlená samohláska", "text": "Polootevřená přední nezaokrouhlená samohláska\n\nPolootevřená přední nezaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 303, ekvivalentním symbolem v SAMPA je E.\n\n\nV češtině se tato hláska zaznamenává písmenem E, e. Délka samohlásky se vyznačuje čárkou nad písmenem É, é.\n\nVyslovuje se též ve skupinách /dě, tě, ně, bě, pě, vě, fě, mě/ . Písmeno ě tvoří jednotu s předcházející souhláskou, háček naznačuje odlišnou výslovnost této skupiny. Žádné slovo nemůže tedy začínat tímto písmenem.\n\nNa Moravě je tendence tuto hlásku vyslovovat více uzavřeně, v Čechách, zejména v Praze, je naopak tendence k otevřenější výslovnosti.\n"}
{"id": "94154", "url": "https://cs.wikipedia.org/wiki?curid=94154", "title": "Staré Sedlo", "text": "Staré Sedlo\n\nStaré Sedlo je název více obcí:\n\n"}
{"id": "94155", "url": "https://cs.wikipedia.org/wiki?curid=94155", "title": "Publicita", "text": "Publicita\n\nPublicita je neplacený prostor v médiích, který je poskytován osobě, firmě nebo události. Lze jej umístit formou redakční spolupráce. \n\nChápe se většinou v pozitivním slova smyslu, tedy jako pozitivní publicita, tzn. informace, které vylepšují image nebo pomáhají udržet dobrou pověst. Nicméně negativní publicita je také možná.\n\nPublicita je nástrojem a často i cílem public relations. \n"}
{"id": "94159", "url": "https://cs.wikipedia.org/wiki?curid=94159", "title": "Jan Antonín Losy", "text": "Jan Antonín Losy\n\nJan Antonín Losy, hrabě z Losinthalu (psán též Losi, Logi, z Losymthalu, z Losimthalu, z Losintálu; *asi 1650, zámek Štěkeň – 22. srpna 1721, Praha), byl loutnista, houslista a hudební skladatel.\n\nRodina pocházela z kantonu Graubünden (Graubünden) ve Švýcarsku, pravděpodobně z okolí obce Poschiavo. V roce 1627 se přestěhovala do Prahy za příležitostmi, které skýtala třicetiletá válka. Otec Jan Antonín Losy starší (zemřel v roce 1682) působil jako dvorní kancléř, poté se stal inspektorem nad vinnými, pivními a solnými důchody armády. Matka Anna Konstancie zemřela 1690 a Jan Antonín Losy mladší na její počest zkomponoval tombeau, zachované v transkripci pro kytaru. Roku 1648 byl Jan Antonín Losy starší povýšen do hodnosti baroneta a získal i mnohé majetky. 14. srpna 1655 byl povýšen na hraběte. Kapelník Gottfried Heinrich Stölzel uvádí jeho roční příjem z nájmů ve výši 80 000 zlatých a zřejmě není daleko od pravdy. Budovy byly koupeny za symbolickou cenu buď jako poničené třicetiletou válkou, nebo byly získány jako majetek zabavený protestantům, kteří opustili Čechy po bitvě na Bílé hoře. Po koupi několika domů v Hybernské ulici v Praze se Jan Antonín Losy starší rozhodl nechat na jejich místě postavit palác. Ten dodnes stojí na adrese Hybernská 7 a je znám spíše jako Lidový dům, sídlo České strany sociálně demokratické.\n\nV roce 1648 dostal Losy starší též hrad Štěkeň, který rodina využila jako jediné obyvatelné místo na konci třicetileté války. Tam se podle všeho narodil i Jan Antonín Losy mladší. Přesné datum narození neznáme. Jediný spolehlivý časový údaj je rok jeho promoce – 1668. Datum úmrtí také není v historických dokumentech zcela jasné. Ernst Gottlieb Baron ve svém spise o historii loutny uvádí, že zemřel ve věku přibližně 80 let. Dlabacž uvádí věk 83 let a Eitner se odvolává na Matthesona s 80 roky. Je však pravděpodobné, že u všech zmíněných došlo k záměně Losyho mladšího se starším. Podle Emila Vogla bylo loutnistovi v době smrti 71 let, z čehož vyplývá, že se narodil roku 1650. Přesné datum narození však není možné zjistit, neboť údaje ze Štěkně jsou známy teprve od roku 1687, předchozí spisy zničil požár. \n\nLosy získal doktorát z filozofie na Karlo-Ferdinandově univerzitě v roce 1668. Na titulním listě disertační práce s názvem „\"Conclusiones philosophicae, seuphilosophia Margaritis exornata\"“ se nachází i jediný dochovaný portrét mladého loutnisty. Dlabacž o něm píše: „V mládí se chopil loutny a stal se takovým virtuózem, že mu nebylo rovno ani ve Francii, ani v Itálii.“ První kontakt s loutnou poskytl mladému hraběti jeho sluha a učitel Achazius Kazimir Huelse. Další vzdělání ve hře na loutnu získal zřejmě při svých studijních cestách, o nichž však nemáme žádné spolehlivé informace. Je ale jasné, že více než italský styl ho ovlivnila novofrancouzská loutnová škola v čele s Denisem Gaultierem. Jistě víme jen to, že se Jan Antonín Losy zúčastnil v roce 1697 hudební soutěže v Lipsku. Na této soutěží ve hře na loutnu soutěžil také Bachův předchůdce v úřadu kantora u svatého Tomáše Johann Kuhnau na klavír a Pantaleon Hebenstreit na pantaleon (jím vynalezený nástroj podobný cimbálu). Dobové prameny hovoří o tom, že Losy údajně zahrál tak vznešeně jako Besard. \n\nPodle Dlabacže si Losy údajně každý nový nápad okamžitě zapisoval a byl kvůli tomu ochoten i zastavit koně. Mnoho nespal, ráno vstával brzy, dopoledne se věnoval svému úřadu, ale odpoledne už v sále hrál na housle doprovázen křídlem. Často prý držel prodlevy na disonanci velmi dlouho a volal „È una nota d’oro!“ načež stejný úsek přehrál třikrát i čtyřikrát. \n\nLosy byl člověkem veselé povahy a vtipným společníkem, v kompozici předčil všechny Francouze. Byl obdivovatelem Jeana-Baptiste Lullyho, a každý večer přehrával čísla z jeho nových oper, čímž se udržoval v kondici. \n\nKdyž zemřel, obdivovatelé ovázali loutnu a housle černou stuhou, aby naznačili, že jejich zvuky jsou mrtvé. Dlabacž udává jako příčinu smrti mozkovou mrtvici. Kromě Lullyho se nechal Losy rád unášet hudbou Johanna Josepha Fuxe, s níž se zřejmě stýkal při svých služebních cestách do Vídně. Jak Lullyho, tak i Fuxe propagoval pořádáním koncertů ve svém paláci v Hybernské ulici.\n\nMěl syna Adama Filipa Losyho z Losinthalu (1705–1781), který 29. srpna 1723 v přítomnosti císařské rodiny na Pražském hradě zpíval bas při komorní gratulační serenatě \"Il Giorno felice\" u příležitosti narozenin císařovny Alžběty Kristýny.\n\nPrvní autor zmiňující se o Losym je loutnista Philipp Franz Le Sage de Riché, jenž vydal Losyho „Courante extraordinaire“ ve své sbírce \"Cabinet des Lauten\" (Wrotzlaw 1695). Je to jediná skladba v tomto sborníku jiné než francouzské provenience a jediná Losyho skladba vydaná za jeho života tiskem. O tom, jak si Le Sage Losyho cenil, svědčí i titulní list této sbírky, kde je zobrazeno pět knih ležících jedna na druhé. Spodní je otočena hřbetem jinam, takže nepřečteme jméno, dále ale můžeme číst Gaultier, Mouton, Dufaut a na nejvrchnější Losy. V předmluvě se dále dočteme, že Losy je princem všech loutnistů. V roce 1715 Losyho navštívil Stölzel a zmiňuje se o tom, že hrabě trávil rána v posteli a hrál na loutnu. Tehdy mu bylo 65 let a zřejmě prodělal nějaké srdeční onemocnění, případně Dlabacžem zmíněnou mrtvici.\n\nDatum smrti bylo dlouho neznámé. Adolf Koczirz uvádí v Rakouské loutnové hudbě v letech 1650–1720 rozmezí 9. 8. a 2. 9. 1721 a argumentuje sepsáním závěti a zapsáním závěti do státního registru. Vogl však našel zápis v jiné farnosti, než kam náležel palác v Hybernské ulici, kde stojí, že Losy zemřel 22. 8. 1721 ve věku 71 let na vodnatelnost. Pohřben byl, stejně jako jeho otec, v nedalekém kostele Neposkvrněného početí Panny Marie. Ten byl součástí kláštera irských františkánů (Hybernů), který padl za oběť josefínským reformám, roku 1810 získal empírovou podobu a byl přestavěn na skladiště tabáku. Při této přestavbě byla Losyho hrobka zničena. Od roku 2006 známe tuto budovu jako dům U Hybernů.\n\nZachovalo se několik desítek jeho skladeb pro loutnu a přepisy loutnových skladeb pro další nástroje (kytara, mandora, angelika, klávesy, melodický nástroj (housle?)).\n\nPo 300 letech zazněla hudba J. A. Losyho v jeho rodném zámku Štěkeň. \n\n\n"}
{"id": "94161", "url": "https://cs.wikipedia.org/wiki?curid=94161", "title": "Ostrov pokladů", "text": "Ostrov pokladů\n\nOstrov pokladů ( \"Treasure Island\", česky též jako \"Poklad na ostrově\" nebo \"Zlatý ostrov\", 1883) je nejznámější dílo skotského spisovatele Roberta Louise Stevensona. Jedná se o klasický pirátský příběh s pokladem, zakopaným na neznámém ostrově, který byl také mnohokrát zfilmován, upraven pro rozhlas i divadlo a motivy z něj se nacházejí i v dílech jiných autorů.\n\nHlavní hrdina, mladík Jim Hawkins, zjistí, že muž, jenž zemřel v hostinci jeho matky, je starý bukanýr Bill Bones, který svým bývalým druhům ukradl mapu Ostrova kostlivců, kde je zakopán poklad slavného pirátského kapitána Flinta. Jim mapu nalezne mezi věcmi mrtvého a ukáže jí zemanovi Trelawneyovi a lékaři (a zároveň smírčímu soudci) Liveseyovi. Oba muži pak zorganizují námořní výpravu na lodi \"Hispaniola\" za pokladem, které se Jim zúčastní jako stevard a plavčík.\n\nPřes varování kapitána Smoletta najme Trelawney jednonohého kuchaře Johna Silvera, řečeného Dlouhý, a na jeho doporučení i značnou část posádky. Během plavby Jim zjistí, že John Silver je bývalý pirát a že většina námořníků na lodi patří k bývalé Flintově posádce. Stačí ještě upozornit své přátele na připravovanou vzpouru, která pak skutečně propukne.\n\nNa Ostrově kostlivců pak probíhá krutý boj mezi Jimovými přáteli a vzbouřenci. Přestože je vzbouřenců několikrát víc než těch, co zůstali věrní kapitánovi a majiteli lodi, záhy se poměr sil vyrovná, protože piráti se vraždí i mezi sebou. Z pirátů je nadán inteligencí jediný Dlouhý John Silver, který má sice přirozené vůdcovské schopnosti, ale zvládnout chamtivé piráty je i nad jeho síly.\n\nJim na ostrově potkává pomateného Bena Gunna, který zde byl piráty vysazen před několika lety. Pak se mu dokonce podaří vymanit z moci pirátů \"Hispaniolu\". Při návratu ke svým přátelům je ale zajat Johnem Silverem. Ten ho naštěstí ušetří a Jim se tak stane rukojmím a nedobrovolným účastníkem hledání pokladu. Piráti však nevědí, že poklad dávno vykopal Ben Gunn a že na místě označeném na mapě na ně již čekají Jimovi přátelé. John Silver je zajat, poklad přenesen na \"Hispaniolu\" a piráti (kromě Johna Silvera) jsou ponecháni svému osudu na ostrově. John Silver se pak z lodi ztratí v jednom z karibských přístavů.\n\n\n\n"}
{"id": "94163", "url": "https://cs.wikipedia.org/wiki?curid=94163", "title": "INXS", "text": "INXS\n\nINXS byla australská rocková skupina, která vznikla 16. srpna 1977 v Sydney.\n\nPůvodně se skupina jmenovala \"The Farriss Brothers\", v roce 1979 se přejmenovali na INXS (vyslovuje se „In Excess“, v překladu „v přebytku“). Až do roku 1997 tvořili kapelu Andrew Farriss, Michael Hutchence, Tim Farriss, Jon Farriss, Garry Gary Beers a Kirk Pengilly. První album vydali v roce 1980, kapela se prosadila nejdříve doma v Austrálii, později zaznamenala úspěchy i v USA. Nakonec dobyla i starý kontinent a zbytek světa. Mezi jejich hity patří „Never Tear Us Apart“, „Need You Tonight“, „Disappear“, „By My Side“.\n\n22. listopadu 1997 byl zpěvák Hutchence nalezen oběšený v hotelu Ritz Carlton v Sydney. Okolnosti jeho smrti dodnes nejsou vyjasněné. Od té doby skupina střídala zpěváky a snažila se udržet na hudebním poli. V roce 2005 uspořádala v USA reality show. Novým zpěvákem se stal J. D. Fortune. S novým frontmanem vydala skupina desku \"Switch\".\n\nV listopadu 2012 skupina oznámila ukončení své kariéry.\n\n\n\n\n\n"}
{"id": "94164", "url": "https://cs.wikipedia.org/wiki?curid=94164", "title": "Fakulta sociálních věd Univerzity Karlovy", "text": "Fakulta sociálních věd Univerzity Karlovy\n\nFakulta sociálních věd je druhou nejmladší ze sedmnácti fakult Univerzity Karlovy.\n\nFakulta sociálních věd byla ustavena 1. června 1990 jako nástupce v sedmdesátých letech zrušené Fakulty sociálních věd a publicistiky. U jejího vzniku stáli zástupci bývalé Fakulty žurnalistiky, z které FSV vzešla, Barbara Köpplová a Jan Jirák, dále Miloslav Petrusek, Rudolf Kučera, Milan Šmíd, Jiří Hlaváček a Aleš Havlíček. Prvním děkanem fakulty se stal novinář Čestmír Suchý.\n\nZpočátku byl jedinou budovou FSV palác Hollar na Smetanově nábřeží, ve kterém do 70. let působilo Sdružení českých umělců grafiků, později patřil Fakultě žurnalistiky. Krátce po vzniku byl k fakultě přičleněn obnovený Ústav sociálně-politických věd UK a sociologové tak získali prostory přímo v Karolinu. Další místnosti přibyly po vzniku Centra pro německá a rakouská studia, které se usídlilo v budově bývalého kláštera sv. Havla v Rytířské ulici.\n\nV roce 1993 došlo k organizačnímu rozčlenění fakulty na instituty a o rok později přibyl k původním čtyřem (Institut komunikačních studií a žurnalistiky, Institut ekonomických studií, Institut sociologických studií, Institut politologických studií) ještě Institut mezinárodních studií.\n\n\nFakulta sociálních věd nyní funguje ve třech budovách – v paláci Hollar na Smetanově nábřeží, v budově v Opletalově ulici a v novém univerzitním Areálu Jinonice.\n\nNa FSV studuje více než 4 000 studentů.\n\nFakulta se organizačně člení na 5 institutů a tzv. další součásti. Instituty mají v rámci fakulty poměrně širokou samostatnost a člení se dále na katedry. Tento silný mezičlánek mezi fakultou a jednotlivými katedrami je v českých poměrech zatím ojedinělý, avšak na FSV se ukázal jako velmi efektivní. V čele jednotlivých institutů stojí ředitel, v čele kateder vedoucí.\n\nInstitut ekonomických studií vznikl v květnu 1993 při reorganizaci fakulty z Katedry ekonomie a Institutu ekonomických věd. Ředitelem institutu je doc. PhDr. Martin Gregor, Ph.D. Institut sídlí v budově FSV v Opletalově ulici.\n\nBakalářské studium je zaměřené na intenzivní výuku matematiky a statisticko-ekonometrických postupů spolu s teoretickými koncepcemi ekonomické vědy. Magisterské studium se potom dělí do tří specializací – ekonomická teorie, evropská ekonomická integrace a hospodářská politika a finance, finanční trhy a bankovnictví.\n\nV rámci IES existují tyto katedry:\n\nHlavní náplní práce institutu je vědecká a výzkumná činnost, která se týká komunikace, médií a žurnalistiky.\n\nInstitut, který vede PhDr. Jakub Končelík, Ph.D., sídlí v budově Hollar na Smetanově nábřeží 6 v Praze 1. Člení se na následující katedry:\n\n\nPod fakultu spadá i Centrum pro mediální studia FSV UK (CEMES).\n\nNa IKSŽ jsou v současné době otevřené tyto obory:\n\nInstitut, který vznikl v roce 1994, se zabývá vědeckou činností dotýkající se zejména moderních dějin a teritoriálních studií. Ředitelem je doc. PhDr. Tomáš Nigrin, Ph.D. Institut sídlí v Areálu Jinonice. Institut se člení na následující katedry:\n\nV jeho rámci v současnosti existují tyto obory:\n\nbakalářské:\nmagisterské:\nplacené cizojazyčné magisterské obory:\ndoktorské:\n\nInstitut, vedený PhDr. Petrem Jüptnerem, Ph.D., se soustřeďuje na politologii, mezinárodní vztahy, evropskou integraci a bezpečnostní studia. Sídlí v budově FSV v Jinonicích.\n\nNa institutu jsou v současnosti otevřené tyto obory:\n\nV současnosti se IPS dělí na tři katedry:\n\nPod IPS dále spadají výzkumná centra Středisko bezpečnostní politiky a Deutsch Security Square.\n\n\"Podrobnější informace naleznete v článku Institut sociologických studií Fakulty sociálních věd Univerzity Karlovy\"\nInstitut vznikl v roce 1993 sloučením bývalé Katedry sociologie a sociální politiky a Ústavu sociálně politických věd FSV. Ředitelem je doc. PhDr. Zdeněk Uherek, CSc. Činností institutu je nejen vzdělávání v oblastech sociologie, sociální antropologie, sociální politiky a veřejné politiky, ale i rozsáhlá výzkumná činnost v těchto oblastech.\n\nNa ISS je v současnosti možné studovat tyto obory:\n\nISS zahrnuje dvě katedry:\n\nKromě pěti institutů tvoří Fakultu sociálních věd také tzv. další součásti (2 odborná vědecká centra a specializované části pro informace, výuku jazyků a IT):\n\n\n"}
{"id": "94168", "url": "https://cs.wikipedia.org/wiki?curid=94168", "title": "Lineární písmo A", "text": "Lineární písmo A\n\nLineární písmo A (anglicky: Linear A) je nerozluštěné písmo používané v letech 2500 až 1450 před n.l. v starověké Krétě (spolu s ním také krétské hieroglyfy). Je podobné lineárnímu písmu B, které bylo rozluštěno v 50. letech 20. století Michaelem Ventrisem a bylo používáno k zapisování starověké řečtiny.\n\nLineární písmo A se vyvinulo z písma hieroglyfického, nejstarší doklady jím psané jsou ve Faistu z doby okolo roku 1900 př. n. l., což je doba, kdy se ještě souběžně používalo hieroglyfické písmo. Na nápisech z Malie lze nalézt hieroglyfický zápis, na druhé straně pak zápis v lineárním písmu A. Lineární se nazývá proto, že jeho znaky se nekreslily souvislými tahy, ale ryly se krátkými čarami v liniích. Rozšířením je lineární písmo A doloženo mnohem méně (zhruba 350 nápisných dokladů) než jemu příbuzné lineární písmo B.\n\nZ lineárního písma A (ale i jiných zdrojů) se vyvinulo písmo kypersko-mínojské. To by mělo pomoci k jeho vyluštění, nicméně kypersko-mínojský jazyk není znám, takže teoretické čtení textů písma A nelze nijak ověřit. Ačkoli písma A a B sdílejí mnoho symbolů, aplikování slabik lineárního písma B na lineární písmo A produkuje slova nesouvisející s žádným známým jazykem. Předběžně zjištěná struktura písma neodpovídá hláskovému utváření indoevropských jazyků, hypoteticky se proto tvrdí, že jazyk lineárního písma A je některý z rodiny neindoevropských středomořských jazyků, mezi něž patří například karština, jazyk Etrusků či Sumerů. Málo pravděpodobné jsou hypotézy, že se pod lineárním písmem skrývá řečtina, chetitština, nebo jazyk Luvijců, blízkých etnických příbuzných Chetitů. \n\nPrvní seznam předpokládaných slabičných znaků vytvořil v roce 1945 Ital G. Pugliese-Carratelli. Teprve rozluštění lineárního písma B Michaelem Ventrisem v letech 1951-53 poskytlo možnosti k širším souvislostem. Komparační metodou vznikla potom dešifrovací tabulka dvou autorů: Itala P. Meriggiho a Švéda A. Furumarka. Z asi 70 dnes uznávaných znaků lineárního písma A se jim podařilo určit slabičnou hodnotu zhruba poloviny.\n\n\n"}
{"id": "94169", "url": "https://cs.wikipedia.org/wiki?curid=94169", "title": "Iskanderkul", "text": "Iskanderkul\n\nIskanderkul ( , ) je horské jezero v Sogdijské oblasti v Tádžikistánu. Má rozlohu 3,4 km². Dosahuje maximální hloubky 72 m. Leží v nadmořské výšce 2195 m.\n\nNachází se na severním svahu Hissarského hřbetu. Je to jedno z nejkrásnějších jezer ve Střední Asii. Jezero je vytvořené za morénou, která byla zasypána při sesuvu půdy.\n\nDo jezera ústí řeky Sarytag, Chazormeč a další. Odtéká z něj řeka Iskanderdarja.\n"}
{"id": "94171", "url": "https://cs.wikipedia.org/wiki?curid=94171", "title": "Jašilkul", "text": "Jašilkul\n\nJašilkul (rusky \"Яшилькуль\") je jezero na Pamíru v Horním Badachšánu v Tádžikistánu. Vzniklo v důsledku sesuvu, který přehradil údolí řeky \"Aličur\". Má rozlohu 35,6 km². Dosahuje maximální hloubky 52 m. Leží v nadmořské výšce 3734 m.\n\nZdroj vody je sněhový a ledovcový. Do jezera ústí řeka Aličur a odtéká z něj řeka Gunt (povodí Amudarji).\n"}
{"id": "94174", "url": "https://cs.wikipedia.org/wiki?curid=94174", "title": "Veserkare", "text": "Veserkare\n\nVeserkare (Userkare) byl druhým egyptským faraonem 6. dynastie. Vládl přibližně v letech ~ 2278 – 2277 př. Kr.\n\nVeserkare nastoupil na trůn po Tetim, kterého pravděpodobně zavraždil nebo nechal zavraždit. Byl uzurpátor trůnu. (Soudí se tak, protože Pepi I. ve svých nápisech rád zdůrazňoval, že je řádný a zákonný vládce a taky z toho důvodu, že Veserkarův předchůdce Teti zemřel násilnou smrtí.) Mnoho o něm nevíme, není známa přesná délka jeho vlády ani místo, kde je pohřben. Manehto ho nezaznamenal, o jeho existenci víme jen díky Ebozevská deska a Turínskému královskému papyru. Brzy po nástupu na trůn zřejmě zemřel, nejspíš násilnou smrtí. Víme totiž, že památku na jeho osobu se snažil zničit jeho nástupce Pepi I..\nVeserkareovo jméno v doslovném překladu do češtiny znamená: \"Silná je duše Reova.\"\n"}
{"id": "94175", "url": "https://cs.wikipedia.org/wiki?curid=94175", "title": "Drnkací nástroj", "text": "Drnkací nástroj\n\nDrnkací nástroj je strunný nástroj – chordofon, jehož struny se rozechvívají drnkáním plektrem (trsátkem) nebo prsty. Trsátko může být drženo v ruce, jak je tomu u většiny drnkacích nástrojů, nebo může být spojeno s mechanismem klaviatury, jak je tomu např. u cembala, virginalu nebo spinetu.\n\nDrnkací nástroje se vyvinuly z luku.\n\nV současné evropské hudbě patří k nejrozšířenějším drnkacím nástrojům:\n\n\nV minulosti byly často používány různé druhy louten, lyr a citer.\n\n"}
{"id": "94176", "url": "https://cs.wikipedia.org/wiki?curid=94176", "title": "Rangkul", "text": "Rangkul\n\nRangkul ( ) je jezero na Pamíru v Horním Badachšánu v Tádžikistánu. Má rozlohu 7,8 km². Převážně je hluboké 2,5 m. Leží v nadmořské výšce 3782 m.\n\nBřehy jsou ploché, místy bažinaté.\n\nZ jezera odtéká řeka Uzjukdarja do západně ležícího jezera Šorkul.\n\nSlanost vody kolísá. Někdy je mírně slaná, většinou však sladká.\n"}
{"id": "94178", "url": "https://cs.wikipedia.org/wiki?curid=94178", "title": "Sarezské jezero", "text": "Sarezské jezero\n\nSarezské jezero ( ) je jezero na Pamíru v Horním Badachšánu v Tádžikistánu. Leží mezi Severoaličurským hřbetem a hřbetem Muzkol. Má rozlohu 86,5 km². Je 75 km dlouhé a maximálně 3,4 km široké. Průměrně je hluboké 190 m a dosahuje maximální hloubky 505 m. Leží v nadmořské výšce 3239 m.\n\nZdroj vody je převážně ledovcový. Rozsah kolísání úrovně hladiny je přibližně 6 m. Přes jezero protéká řeka Murgab.\n\nZamrzá na konci prosince až v první polovině ledna a rozmrzá od konce března do května.\n\nJezero vzniklo v r 1911 v důsledku zemětřesení a následného sesuvu půdy, který přehradil údolí řeky \"Murgab\".\n\n"}
{"id": "94183", "url": "https://cs.wikipedia.org/wiki?curid=94183", "title": "Nu metal", "text": "Nu metal\n\nNu metal (též známý jako nü metal, new metal nebo aggro metal) je podžánr alternativního metalu, který se stal populární v polovině 90. let a zažíval svou největší slávu až do začátku 21. století.\n\nTento styl se vyznačuje kombinováním elementů heavy metalu s elementy jiných žánrů, zejména hip hopu, grunge, funku, ale také elektronické hudby, hardcore punku a dalších. Nu metal převzal také prvky z jiných podžánrů heavy metalu, a to z rap metalu, funk metalu, thrash a groove metalu, industrial metalu... \n\nNu metal dává, na rozdíl od jiných metalových žánrů, důraz na rytmus, náladu a strukturu než na komplexnost a melodii. Je z velké části postaven na zkreslených kytarových riffech, čehož kytaristi dosahují podlaďováním kytar, zvuk pak zní temněji a silněji. Některé kapely také používají sedmistrunné (zřídka i osmistrunné) kytary namísto klasických šestistrunných. Kytarová sóla jsou v nu metalových písních jen velmi zřídka.\n\nBasisti hrají v nu metalu větší roli než v jiných metalových žánrech. Společně s bubeníky dodávají písni rytmus a tempo; inspirováni hip hopem a funkem hrají groovy přirozené pro tyto žánry. Některé skupiny užívají tzv. slap techniku hraní pro dosažení požadovaného zvuku. Pětistrunné basové kytary nejsou pro tento žánr výjimkou.\n\nStejně jako basisti i bubeníci jsou ovlivněni hip hopem a funkem. Pro nu metal není obvyklé užití bicí soupravy s dvojitým basovým bubnem.\n\nKapely tohoto žánru mívávají DJ, který jim zprostředkovává elektronickou hudbu na pozadí, samply a další dodatečné syntetické zvuky.\n\nNu metaloví zpěváci mohou v jedné písni vystřídat i několik typů vokálů, jedná se o běžný zpěv, rap (vliv hip hopu), ale i screaming a growling (death metal a jiné extrémní metalové žánry, hardcore punk).\n\nTexty bývají plné hněvu, frustrace, úzkosti a bolesti, což je, do jisté míry, vlivem grunge. Mohou vyjadřovat osobní prožitky zpěváka, popř. celé skupiny.\n\nStruktura nu metalové písně sestává z následujících částí: \"intro - sloka - refrén - sloka - refrén - bridge - refrén - (outro)\". Vrcholnou částí písně obvykle bývá bridge. Právě ve slokách a refrénech nejčastěji dochází ke střídání rozsahů vokálů. Elementy struktury mají své podobnosti ve stylu grunge. Vzhledem k absenci složitých a dlouhých kytarových sól a střednímu až rychlému tempu mívají songy délku okolo 3-4 minut.\n\nPočátkem 90. let se začaly objevovat skupiny, které utvářely tento styl a dostávaly jej do povědomí ostatních. Tvůrce a průkopník nu metalu je skupina KoЯn, roku 1993 kdy vznikla (vytvořila jej v témže roce) - (album Neidermeyer's Mind), která ovlivnila další skupiny jako Deftones, Limp Bizkit a mnoho dalších, kupříkladu Linkin Park, Papa Roach, Static-X, P.O.D. atd; na české scéně pak nejvýrazněji skupina Cocotte Minute.\n\nPár let po překročení tisíciletí začal nu metal ustupovat do pozadí. Do popředí se dostaly jiné žánry jako metalcore.\n\n"}
{"id": "94185", "url": "https://cs.wikipedia.org/wiki?curid=94185", "title": "Merenre II.", "text": "Merenre II.\n\nMerenre II. byl egyptským faraonem 6. dynastie. Vládl přibližně v letech ~2152 př.Kr. S jistotou se ví jen, že se stal nástupcem Pepiho II. a vládl nanejvýš 1 rok.\n\nPoslední roky vlády jeho otce Pepiho II. byly doprovázeny rozkladem vládních struktur země, mocenskými rozbroji mezi jednotlivými nomarchy a četnými nepokoje v hraničních oblastech. Země upadala do chaosu a rozkladu ekonomických vazeb. Merenre II. ve svém krátké období vlády kolaps nezvládl, moc centrální moci faraóna se rozpadla. Podle některých zdrojů byl zavražděn . Kolem jeho smrti později vznikla legenda, kterou popsal Herodotus . Údajně jeho manželka snad i sestra Netocris osnovala pomstu všem, kdo se na vraždě manžela (bratra) podíleli. V podzemní místnosti je utopila přivedenou vodou z Nilu.\n\nIdentifikovaných nálezů vztahujících se ke jménu Nemtyemsaf je velmi málo. Jeden nápis byl přečten z poškozených falešných dveří, nalezených poblíž pyramidy jeho matky Neit . Další byl identifikován mezi nápisy v pohřebním chrámu Neit (v okolí pyramidy Pepiho II. a satelitních pyramid jeho žen).\n\nÉrou Pepiho II. a Merenrea II. se zakončila historie 6. dynastie, která zanechala množství památek ze Staré říše. První přechodné období, které přetrvávalo v letech ~2118–1980 př. Kr., ukončilo opětné sjednocení říše až za vlády Mentuhotepa II. (~2009–1959) a nástupu 11. dynastii v období Střední říše.\n\n"}
{"id": "94189", "url": "https://cs.wikipedia.org/wiki?curid=94189", "title": "Tatra Smíchov", "text": "Tatra Smíchov\n\nOznačení Tatra Smíchov může představovat\n"}
{"id": "94193", "url": "https://cs.wikipedia.org/wiki?curid=94193", "title": "Osorkon II.", "text": "Osorkon II.\n\nOsorkon II. byl egyptským faraonem 22. dynastie. Vládl přibližně v letech 874–850 př. n. l. Trůnním jménem se jmenoval Vesermaatre Setpenamon.\n\nOsorkon II. byl pravděpodobně pouze králem Dolního Egypta, Horní Egypt byl v té době v moci kněží boha Amona z Vasetu. Podle vzoru Šešonka I., zakladatele 22. dynastie, se na rozdíl od svých předchůdců pokusil oživit zahraniční politiku. V době jeho vlády narůstalo nebezpečí, které Egyptu hrozilo od sílící Asýrie. Osorkon II. se tedy rozhodl, že pomůže syrsko-palestinské koalici králů, která čelila výbojům asyrského krále Salmanassara III. Dochované asyrské nápisy nám sdělují, že v bitvě u Karkary na Orontu bojovalo na straně Sýrie a Palestiny 1000 Egypťanů. Později se Osorkon však s asyrskými výboji smířil. Na důkaz přátelství poslal králi Asýrie mnoho darů, mezi nimi dokonce dva velbloudy či hrocha.\n\nNápisy Osorkona II. se zachovaly na různých místech v Egyptě. V jeho sídelním městě, kterým byla Perbastet, se zachovaly zbytky jeho staveb. U druhého pylonu chrámu v Karnaku se zachoval obelisk, na němž je napsáno, že v 15. roce vlády Osorkona II. nastalo zatmění Měsíce.\n"}
{"id": "94194", "url": "https://cs.wikipedia.org/wiki?curid=94194", "title": "Australský dolar", "text": "Australský dolar\n\nAustralský dolar je oficiální měnou Australského svazu (je používán i na australských obydlených zámořských teritoriích: Kokosové ostrovy, Vánoční ostrov a Norfolk) a tří ostrovních států v Pacifiku: Nauru, Kiribati a Tuvalu. Dva z těchto států (Kiribati a Tuvalu) vydávají vlastní mince, které na jejich území kolují společně s australskými mincemi a bankovkami. \n\nISO 4217 kód této měny je AUD. Pro označení se používá symbol $, často se však doplňuje písmenem (písmeny) na tvar A$ nebo AU$, aby se předešlo záměně s jinou měnou, která se také jmenuje „dolar“. Jedna setina dolaru se jmenuje cent. Někdy je dolar nazýván též „Aussie battler“; v nepříznivém období roků 2001 až 2002 se mu někdy přezdívalo „pacifické peso“. \n\nAustralský dolar patří mezi celosvětově nejvýznamnější měny. Je šestá nejčastěji obchodovaná měna na světě (po americkém dolaru, jenu, euru, britské libře a kanadskému dolaru). Přibližně 4–5 % celosvětových transakcí je prováděno v australské měně. Australský dolar je oblíbený díky minimálním zásahům australské vlády na zahraničních trzích a stabilnímu ekonomickému a politickému prostředí v Austrálii. \n\nV koloniálním období používala Austrálie měnu svého kolonizátora – britskou libru. 4. září 1909 byla ustanovena australská libra, která měla paritní hodnotu k britské libře a dělila se na 20 šilinků nebo 240 pencí.14. února 1966 vznikl australský dolar, který vyšel z libry v poměru \"„1 libra = 2 dolary“\". Nově vzniklý dolar už používal desítkovou soustavu. \n\nNominální hodnoty současných mincí jsou 5, 10, 20 a 50 centů a dále 1 a 2 dolary. V období mezi roky 1966 a 1991 byly v oběhu i mince o hodnotách 1 a 2 centy, pro svou malou kupní hodnotu však byly staženy z oběhu. Na rubové straně všech mincí je vyobrazená australská královna Alžběta II..\n\nBankovky jsou tištěny v hodnotách 5, 10, 20, 50 a 100 dolarů. V roce 1988 se stala Austrálie první zemí na světě, která zavedla polymerové bankovky. Všechny dnes platné australské bankovky jsou z polymeru.\n\n\n"}
{"id": "94197", "url": "https://cs.wikipedia.org/wiki?curid=94197", "title": "Romana", "text": "Romana\n\nRomana je ženské jméno římského původu, pocházející z latiny. Mužská forma tohoto jména je Roman. Význam tohoto jména je „Římanka“.\nZdrobněliny: Romule, Romča, Romanka, Romi\n\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,4%.\n\n"}
{"id": "94199", "url": "https://cs.wikipedia.org/wiki?curid=94199", "title": "Partidul Social-Liberal", "text": "Partidul Social-Liberal\n\nSociálně-liberální strana (rumunsky \"Partidul Social-Liberal\", PSL) byla sociálně liberální politická strana v Moldavsku. Vznikla v roce 2001. Předsedou strany byl Dr. Oleg Serebrian. V posledních volbách do parlamentu (2005) strana získala 3 ze 101 křesel. Strana zanikla 10. února 2008 sloučením s \"Partidul Democrat din Moldova\" (PDM). Oleg Serebrian se stal místopředsedou PDM.\n"}
{"id": "94202", "url": "https://cs.wikipedia.org/wiki?curid=94202", "title": "Kalich (hrad)", "text": "Kalich (hrad)\n\nKalich () je zřícenina hradu nad obcí Třebušín v okrese Litoměřice. Nachází se na vrcholu stejnojmenného vrchu v Českém středohoří v nadmořské výšce okolo 530 metrů. Hrad založil husitský hejtman Jan Žižka roku 1421. Po husitských válkách se v jeho držení vystřídalo několik majitelů, ale koncem patnáctého století byl hrad již opuštěn. Jeho pozůstatky jsou od roku 1964 chráněné jako kulturní památka.\n\nExistenci staršího opevnění na vrcholu kopce, kterou zmiňovali August Sedláček, Rudolf Anděl nebo Tomáš Durdík, s velkou pravděpodobností vyloučil archeologický výzkum. Podle něj na hradě nestál ani okrouhlý bergfrit, který ve svém díle popsal František Alexandr Heber. Věž se údajně stupňovitě rozšiřovala směrem nahoru, a svým tvarem tak údajně připomínal kalich jako symbol husitství.\n\nPrvní písemná zmínka o Kalichu pochází z roku 1421 a nachází se v \"Husitské kronice\" Vavřince z Březové. Jako své rodové sídlo ho založil husitský hejtman Jan Žižka předtím, než husité zahájili obléhání Litoměřic. Jedním z úkolů nového hradu bylo chránit obléhatele před útoky katolické šlechty ze severozápadních Čech, k niž patřili zejména Vartenberkové. Stavba hradu započala v květnu roku 1421 a rychle pokračovala, protože již v září téhož roku jej neúspěšně obléhal Zikmund Děčínský z Vartenberka. Od roku 1422 Jan Žižka začal používat používat predikát z Kalicha.\n\nNejspíše v době obléhání byl na blízkém kopci Zikmundem z Vartenberka založen hrad Panna a někdy v letech 1423–1427 také hrad Litýš. Dva katolické hrady v těsném sousedství představovaly pro husity riziko, a proto se roku 1422 pokusili Pannu neúspěšně dobýt. Žižkovo vojsko ji po měsíčním obléhání dobylo až roku 1423.\n\nJan Žižka zemřel roku 1424, a pánem na Kalichu se stal nejspíše jeho bratr Jaroslav z Kalicha. Po jeho smrti okolo roku 1428 se majitelkami hradu staly Žižkova sestra Anežka a další příbuzná Anna, ale podrobnější zprávy o jejich životech se nedochovaly. Pouze v roce 1434 se Anežka neúspěšně soudila o dům na Novém městě pražském. O posádce hradu se předpokládá, že se podílela na menších vojenských akcích v severozápadních Čechách a také se nejspíše zúčastnila bitvy u Ústí roku 1426.\n\nRoku 1437 Zikmund z Vartenberka dobyl a pobořil Pannu. Existují zprávy, že ve stejné době měl být dobyt a zbořen i Kalich, ale k tomu nedošlo. Hrad byl sice dobyt, ale připadl nejspíše Heníkovi z Valdštejna, kterému císař Zikmund zastavil býčkovické panství.\n\nPo roce 1438 se majitelem hradu stal Vilém z Ilburka. Kdy přesně a za jakých okolností k tomu došlo, je nejasné. Zcela jistě se hrad nacházel ve Vilémově držení roku 1444, kdy v predikátu používal formulaci seděním na Kalichu. Hrad nechal významně přestavět, ale nejspíše ho považoval zejména za významný vojenský opěrný bod než za pohodlné sídlo. Později se Vilém postavil proti králi Jiřímu z Poděbrad. Ačkoliv o tom neexistuje žádný písemný doklad, předpokládá se, že Kalich byl dobyt, nebo dokonce bez boje vydán královskému vojsku, které roku 1467 dobylo blízkou Roudnici a Helfenburk.\n\nBrzy poté hrad od krále získal do zástavy Petr Kaplíř ze Sulevic, který však sídlil zejména na Vimperku a Kalich mu sloužil pouze jako pevnost. Neznámým způsobem se dalším držitelem hradu v letech 1471–1488 stal Ješek Svojanovský z Boskovic. Ani on na hradě nesídlil a nejspíš ho ani neudržoval. Hrad přesto byl v té době ještě obyvatelný. Roku 1489 jej Václav z Vartenberka připojil ke svému litýšskému panství, ale když Václav roku 1532 měnil majetek s bratrancem Kryštofem, hrad ve smlouvě již uveden nebyl.\n\nRoku 1868 měl být z hradu odvezen základní kámen pro Národní divadlo, což zakázal hejtman Litoměřického kraje. Kámen byl proto převezen do Lounek a v roce 1893 byl v Krabčicích použit jako náhrobní kámen politika Václava Kratochvíla, který celou akci inicioval. V osmdesátých letech devatenáctého století byl na hradě postaven vyhlídkový pavilon s restaurací, která pro malý počet návštěvníků zanikla brzy po roce 1886.\n\nOd roku 2015 má hrad v pronájmu sdružení Hrady Českého středohoří, které zříceninu udržuje. V roce 2017 byla během archeologického výzkumu obnovena bašta z nasucho kladených kamenů.\n\nPřístupová cesta na hrad pravděpodobně vedla z Třebušína směrem k Zababeči a Hlupicím v trase shodné s existující asfaltovou silnicí. V ne zcela jasném místě z ní odbočila cesta, která po východním a severovýchodním úbočí vystoupala do severního sedla vrchu, odkud vstoupila do prvního oddílu hradu. Existují však také méně výrazné doklady pro vedení cesty po západním úbočí.\n\nZ prvního oddílu hradu se dochovaly zejména terénní relikty opevnění tvořeného na východě a severozápadě vnějším valem a příkopem, který je na severozápadě přibližně dva metry široký a 0,5 metru hluboký. V severní části oddílu se nachází plošina s nepatrnými pozůstatky zahloubené stavby o rozměrech minimálně 3,7 × 3 metry. První oddíl hradu představoval lehce opevněné předsunuté opevnění, které mělo chránit místo styku přístupových cest.\n\nCesta dále pokračovala ke druhé bráně, která stávala v místech, kde se úzká šíje spojující severní baštu předsunutého opevnění napojuje na vrcholové skály kopce. Předsunuté opevnění (tzv. druhý oddíl hradu) se skládalo z polygonální bašty v severní části hradu a úzkého spojovacího koridoru. Obě části umožňovaly efektivní kontrolu a obranu přístupové cesty. Bašta se dochovala v podobě asi desetiboké vyvýšeniny s plentou z nasucho kladených kamenů. Z kamenů je vyskládané celé těleso pahorku, jehož průměr na vrcholu je asi dvanáct metrů. Na tomto umělém pahorku původně stávala vrchní část zkonstruovaná ze dřeva a bez malty poskládaných kamenů. Přístupový koridor k baště je v nejužším místě široký pět metrů a z obou stran ho chrání přibližně tři metry široké valy.\n\nNad přístupovým opevněním se nachází hradní jádro rozdělené do několika výškových úrovní. Na druhou bránu se napojovalo vnější opevnění severozápadní strany jádra. Tvořila ho hradba široká v dochované podobě nejméně 3,7 metru a příkop na vnitřní straně. Z hradby se dochoval pouze val. Podobné vnější opevnění se nacházelo také na jihovýchodní straně hradního jádra.\n\nDo jádra se vstupovalo soustavou dalších tří bran. Třetí brána se zachovala jen v náznacích. Za ní cesta vedla po východní straně skaliska a z druhé strany ji svírala hradba široká okolo jednoho metru a dochovaná jen v nepatrné výšce. Její kameny byly spojované pouze hlínou. Před zdí bývala archeologicky doložená berma s parapetní zídkou. Po dvaceti metrech se cesta zužuje v místě předpokládané čtvrté brány a dále pokračuje k páté bráně.\n\nPátá brána se částečně dochovala. Má obdélný půdorys s rozměry 8,3 × 6,7 metru. Postavená byla z místního trachytu za použití vápenné malty a ojedinělých cihel. Brána měla jediný vstupní otvor široký asi 1,9 metru. Podle dochovaného drobného fragmentu z budovy brány vybíhala zaniklá hradba východní strany jádra. Lépe se dochoval krátký úsek hradby, která vybíhala ze severního rohu brány a dále pokračovala obloukem kolem okraje severního skaliska, kde měl podle historických popisů stát bergfrit. V terénu se na skále dochovala okrouhlá prohlubeň, která však není pozůstatkem věže, ale obdélné stavby s rozměry 7,8 × 5,6 metru. Budova stávala na zbytcích starší stavby postavené částečně z drobného štěrku.\n\nProstor jádra vymezují tři skaliska: severní, západní a jihozápadní. Na jihozápadním stávala stavba pokládaná za čtverhrannou obytnou věž s půdorysem o rozměrech 13,3 × 8,9 metru. Přízemí věže členila příčka na dvě místnosti. Dochovaný kruhový základ budovy je pozůstatkem altánu z konce devatenáctého století. Ve střední části jádra, mezi severním a západním skaliskem, stával palác. Jediným jeho výraznějším pozůstatkem je část klenutého sklepa, který byl v devatenáctém století upraven a používán k uskladnění nápojů. Vnější rozměry paláce měřily 34 × 9 metrů. Severně od něj bývala studna nebo cisterna chráněná ze severní strany silnou hradbou. Mezi bránou a palácem se dochovaly nepatrné zbytky dvou staveb, které pravděpodobně pochází až z devatenáctého století.\n\nDochované části hradu neumožňují přesnou rekonstrukci původní podoby. Základem opevnění byly náspy s vnější šikmou zdí z nasucho kladených kamenů a vnitřní kolmou stěnou. Kameny mohly být spojeny hlínou, ale valy se často dochovaly jen v podobě rozvolněných kamenů. Uložení kamenů bez použití malty zvyšovalo odolnost stavby vůči ostřelování palnými zbraněmi. Na kamenné spodní části byla postavena dřevěná, nejspíše bedněná nebo komorová konstrukce. Kamennou předprseň by spodní část pravděpodobně neunesla a palisáda by se špatně ukotvovala. Podobný způsob opevnění byl použit u řady dalších hradů (např. Himlštejn, Panna, Oltářík, Rýzmburk, Ostrý).\n\n\n\n"}
{"id": "94209", "url": "https://cs.wikipedia.org/wiki?curid=94209", "title": "Jodoform", "text": "Jodoform\n\nJodoform, nazývaný též trijodmethan, je organická žlutá krystalická látka, která se hojně používá v lékařství jako desinfekce. Její vzorec je CHI. Vzniká například reakcí ethanolu s jódem v přítomnosti zásady. Má antiseptické (dezinfekční) vlastnosti.\n\n"}
{"id": "94217", "url": "https://cs.wikipedia.org/wiki?curid=94217", "title": "V. S. Naipaul", "text": "V. S. Naipaul\n\nSir Vidiadhar Surajprasad Naipaul, T. C., známější jako V. S. Naipaul, (17. srpna 1932, Chaguanas, Trinidad a Tobago – 11. srpna 2018, Londýn, Spojené království) byl britský romanopisec hindského vyznání a indo-trinidadské etnické příslušnosti.\n\nChaguanas, kde se Naipaul narodil, je převážně hinduistické městečko. Střední školu vystudoval v hlavním městě země Port of Spain. Do Anglie se odstěhoval roku 1950. Studoval v Oxfordu. Po studiích pracoval sedm let jako rozhlasový reportér a novinář.\n\nJeho první čtyři romány – \"The Mystic Masseur\" (Mystický masér, 1957), \"The Suffrage of Elvira\" (Elvířin hlas, 1958), \"Miguel Street\" (Miguelova ulice, 1959) a \"A House for Mr Biswas\" (Dům pro pana Biswase, 1961) se odehrávají na rodném Trinidadu. Na fiktivní ostrov Isabelu je umístěn román \"The Mimic Men\" (Lidé nápodoby, 1967). Mezi jeho další knihy patří \"Mr. Stone and the Knights Companion\" (Pan Stone a Knightsův průvodce, 1963), \"A Flag on the Island\" (Prapor nad ostrovem, 1967), \"In a Free State\" (Ve svobodném státě, 1971), za kterou obdržel Booker Prize. K dalším jeho známým dílům patří autobiografie \"The Enigma of Arrival\" (Tajemství příjezdu, 1987) či \"Half a Life\" (Půl života, 2001). V českém překladu vyšly jeho romány \"Dům pro pana Biswase\", \"V ohybu řeky\" a \"Pouť\". \n\nNaipaul žil v Wiltshiru v Anglii. V roce 1990 mu byl udělen královnou Alžbětou II. rytířský titul a v roce 2001 obdržel Nobelovu cenu za literaturu. Výběr švédské akademie vyvolal však v jeho případě množství odmítavých reakcí. Naipaul je totiž autorem dvou kontroverzních knih \"Among the Believers: An Islamic Journey\" (1981) a \"Beyond Belief: Islamic excursions among converted peoples\" (1998), kterými si ostrou kritikou islámu znepřátelil muslimské čtenáře.\n\nJeho ženou byla bývalá žurnalistka Nadira Naipaul. Byl potomkem politicky vlivné trinidadské rodiny Capildeo. Jeho otcem byl Seepersad Naipaul, mladší bratr Shiva Naipaul, synovec Neil Bissoondath a bratranec Vahni Capildeo.\n\n"}
{"id": "94221", "url": "https://cs.wikipedia.org/wiki?curid=94221", "title": "Nicole Vaidišová", "text": "Nicole Vaidišová\n\nNicole Vaidišová (* 23. dubna 1989 Norimberk) je bývalá česká profesionální tenistka, která na okruh ITF vstoupila v roce 2003 a kdy se téhož roku stala profesionální tenistkou.\n\nV březnu 2010 po sérii neúspěchů a propadu v žebříčku až na 176. místo ukončila ve 20 letech kariéru. V září roku 2014 se vrátila do profesionálního tenisu vítězstvím v prvním kole turnaje ITF v Albuquerque. Dne 20. července 2016 oznámila po sérii neúspěchů a zdravotních problémech ve 27 letech definitivní ukončení kariéry. Jejím posledním turnajem v kariéře tak zůstane turnaj série ITF v Győru, kde vypadla v osmifinále.\n\nVe své kariéře na okruhu ITF získala dva tituly ve dvouhře, přičemž ten první si připsala v říjnu 2003 v Plzni. Na okruhu WTA vyhrála šest turnajů ve dvouhře, když první titul si připsala v srpnu 2004 na jediném ročníku turnaje ve Vancouveru, kde se ziskem titulu stala šestou nejmladší vítězkou singlového turnaje WTA v historii, když jej vyhrála ve věku 15 let, 3 měsíců a 23 dnů. Ve čtyřhře nezískala žádný titul.\n\nNa žebříčku WTA byla ve dvouhře nejvýše klasifikována v květnu 2007 na 7. místě, ve čtyřhře pak v říjnu 2006 na 128. místě.\n\nVe českém fedcupovém týmu debutovala v roce 2005 v Praze v rámci světové skupiny II, když se Česko snažilo probojovat do semifinále přes tým Japonska. Debut zahájila výhrou nad Aiko Nakamuraová 6–3, 6–1. Česko vyhrálo i díky jednomu bodu Vaidišové 3–2. Ve své kariéře v soutěži nastoupila k čtrnácti mezistátním utkáním s bilancí 11–1 ve dvouhře a 1–1 ve čtyřhře.\n\nČesko reprezentovala na Letních olympijských hrách 2008 v Pekingu, kde ve dvouhře prohrála v prvním kole s Francouzkou Alizé Cornetovou 6–4, 1–6, 4–6. Ve čtyřhře spolu s Ivetou Benešovou nepřešly přes úvodní kolo, když podlehly americké dvojici a pozdějším olympijským vítězkám Sereně a Venus Williamsovým 6–4, 5–7, 1–6.\nNa okruhu ITF debutovala v roce 2003, kdy se probojovala do finále tří turnajů v řadě a bez ztráty setu zvítězila v říjnu 2003 na turnaji v Plzni.\n\nDruhý triumf na okruhu ITF vybojovala v únoru 2004 v Columbusu. Na okruhu WTA debutovala v březnu 2004 v Acapulcu, kde postoupila do čtvrtfinále. První turnajový titul získala v srpnu 2004 ve Vancouveru, který byl teprve jejím třetím turnajem WTA, na který se jako kvalifikantka probojovala, a porazila zde čtyři z pěti nejvýše nasazených hráček. Ve věku 15 let, 3 měsíců a 23 dnů se tak stala šestou nejmladší vítězkou turnaje WTA v historii, nejníže umístěnou hráčkou na žebříčku (180. místo) a druhou kvalifikantkou ze tří, které v roce 2004 na okruhu WTA zvítězily. V říjnu 2004 jako 103. hráčka žebříčku získala na turnaji v Taškentu svůj druhý titul WTA a postoupila na 72. místo. Sezónu 2004 zakončila jako 77. hráčka žebříčku. Přestože úspěchů mezi dospělými dosahovala již ve svých 14 letech, je třeba zmínit její finálovou účast v juniorce Australian Open v lednu 2004.\n\nV dubnu 2005 postoupila mezi nejlepších 50 hráček žebříčku WTA a zaznamenala první vítězství nad některou z hráček elitní světové desítky, když v 2. kole turnaje v Charlestonu porazila ve třech setech světovou šestku Anastasiji Myskinovou.\n\nV říjnu 2005 triumfovala na třech turnajích během tří týdnů v Soulu, Tokiu a Bangkoku, když vyhrála 15 utkání v řadě. Stala se šestou ženou v historii, která vyhrála 5 turnajů okruhu WTA před dovršením 17 let. Sezónu 2005 zakončila na 15. místě žebříčku.\n\nV květnu 2006 získala ve Štrasburku svůj šestý turnajový titul. Na grandslamovém French Open v červnu 2006 postoupila do semifinále, když ve 4. kole vyřadila světovou jedničku a nejvýše nasazenou hráčku Amélii Mauresmovou a ve čtvrtfinále 11. nasazenou Venus Williamsovou. Při svém debutu na turnaji ve Stanfordu se jako 3. nasazená hráčka dostala do semifinále, kde podlehla 7:5 6:2 nejvýše nasazené a pozdější celkové vítězce Kim Clijstersové. Na turnaji v San Diegu se jako 7. nasazená znovu dostala do semifinále, kde opět podlehla nejvýše nasazené Kim Clijstersové 6:2 7:6(0).\n\nPo úspěchu v San Diegu se Vaidišová posunula v žebříčku z 12. na 9. místo, poprvé tak pronikla mezi deset nejlepších hráček žebříčku WTA a stala se 12. nejmladší hráčkou v historii, které se podařilo do top 10 dostat (17 let, 3 měsíce, 2 týdny). Ve čtvrtfinálovém utkání Kremlin Cupu v Moskvě podruhé v sezóně porazila Amélii Mauresmovou, když se jí podařilo zvrátit nepříznivý stav 1:6 2:5 a odvrátit tři mečboly. V semifinále však prohrála s Naděždou Petrovovou. Na turnaji US Open vypadla již ve třetím kole, když podlehla pozdější semifinalistce Jeleně Jankovićové. Sezónu zakončila poprvé v kariéře jako hráčka světové desítky – patřilo jí 10. místo.\n\n Rok 2007 zahájila semifinálovou účastí na turnajích v Sydney (podlehla Jankovićové) a Australian Open (prohrála s pozdější vítězkou Serenou Williamsovou), které ji posunuly na 9. místo žebříčku WTA. Ve Fed Cupu 21.–22. dubna proti Slovensku porazila jak dvojku Dominiku Cibulkovou, tak jedničku Danielu Hantuchovou.\n\nNa Roland Garros se probojoval do čtvrtfinále, kde nestačila na čtvrtou nasazenou Jelenu Jankovičovou. O necelý měsíc později ve Wimbledonu ji ve čtvrtfinále porazila turnajová šestka Ana Ivanovićová ve vyrovnaném zápase, který prohrála kvůli nepodařenému závěru, kdy vedla již 5:2, ovšem Ivanovičová tento set vyhrála. Po Wimbledonu se potýkala s mononukleózou, i kvůli tomu se propadla v žebříčku až na 16. pozici.\n\nNa US Open skončila ve 3. kole, kde ji přehrála nasazená sedmnáctka, Izraelka Šachar Pe'erová. Na závěr sezóny se ukázala ještě v Curychu a Linci, na obou turnajích skončila v semifinále – v Curychu se světovou jedničkou Justine Heninovou z Belgie a v Linci se Slovenkou Danielou Hantuchovou. Tyto výsledky ji zajistily konečné 12. místo.\n\nPrvním turnajem v roce 2008 se stal Gold Coast, kde ve čtvrtfinále podlehla čínské tenistce Li Na. O týden později na turnaji v Sydney postoupila až do semifinále, kde ji ve dvou setech porazila druhá nasazená Světlana Kuzněcovová. Na Australian Open se probojovala do 4. kola, když porazila po řadě Olaruovou z Rumunska, domácí Molikovou, Japonku Sugiyamaovou a nestačila na sedmou nasazenou Serenu Williamsovou.\n\nNa začátku února hrála Fed Cup o postup do I. světové skupiny  opět se Slovenskem, kde suverénně vyhrála nad oběma soupeřkami, poté se však rozhodla dočasně z Fed Cupu odejít a soustředit se na vylepšení aktuálního 19. místa v žebříčku WTA. V současné době se Nicole velice trápí. Její hra přestává být intenzivní, nehýbe se na kurtu tak, jako na začátku roku. Dokonce se rozešla se svým trenérem, nevlastním otcem, Alešem Kodatem. Po pár dnech ovšem našla náhradu. Oficiálně od 10. dubna ji trénoval bývalý kouč Tima Henmana a Xaviera Malisse - David Felgat.\n\nTéměř po třech měsících se konečně dočkala výhry. V Birminghamu, přípravném zápasu na Wimbledon, porazila Nathalie Dechyovou a konečně mohla slavit svoji první výhru s novým trenérem. Ve Wimbledonu se Nicole nadmíru dařilo, když se propracovala až do čtvrtfinále, například přes světovou osmičku Annu Čakvetadzeovou.\n\nTotéž však nedokázala zopakovat na Olympijských hrách 2008 v Pekingu, když vypadla už v prvním kole s Alizé Cornetovou ve třech setech 4:6, 6:1, 6:4. Na začátku roku 2009 osobně požádala opět o otcovu pomoc. Hned ze začátku Kodatova působení v prvních pěti turnajích přešla přes 1. kolo.\n\nNávrat do profesionálního tenisu proběhl téměř po pěti letech 16. září 2014, když na americkém turnaji okruhu ITF v Albuquerque s dotací 75 000 dolarů porazila v prvním kole 191. hráčku žebřičku Sesil Karatančevovou, reprezentující Kazachstán, výsledkem 6–3 a 6–4. Ve druhém však nestačila na Britku Johannu Kontaovou 6–1, 1–6 a 4–6.\n\nS tenisem začala ve věku 6 let, její trenér byl David Felgat. Trénovala mimo jiné v proslulé Tenisové akademii Nicka Bollettieriho. Vyznává celodvorcovou hru, její největší zbraní je forhend. Je pravačka, hraje obouručný bekhend. Hovoří česky, německy (v Německu žila do svých 6 let) a anglicky, učí se francouzsky. V březnu 2010 ukončila ve 20 letech profesionální kariéru a v září 2014 se po dlouhých čtyřech letech vrátila na tenisové kurty.\n\nDne 17. července 2010 se v Praze v katedrále svatého Víta provdala za českého tenistu Radka Štěpánka, se kterým se o 3 roky později rozvedla. V roce 2018 se podruhé vzali. V témže roce se jim narodila dcera Stella.\n\n\"Stav tabulky k turnaji BNP Paribas Open v Indian Wells, který skončil 11. března 2009.\"\n\nVzájemný poměr zápasů Vaidišové s hráčkami první světové desítky (ty, které byly na 1. místě žebříčku WTA jsou tučně zvýrazněny):\n\n"}
{"id": "94222", "url": "https://cs.wikipedia.org/wiki?curid=94222", "title": "Score (časopis)", "text": "Score (časopis)\n\nScore je časopis o počítačových hrách vydávaný v České republice a Slovenské republice od roku 1994. Jedná se o měsíčník, současným vydavatelem je společnost Omega Publishing Group vlastněná Adolfem Kalinou.\n\nMagazín má momentálně 130 stran, na kterých jeho čtenáři najdou rubriky Novinky, Téma, Preview, Zoom, Recenze, Underground, Mody, Online, Reinstall, Progaming, Techbox, Kultura a Dopisy. Součástí časopisu je i dvojice DVD o velikosti 18 GiB, obsahující plné hry (tzv. covermount), demoverze, modifikace k populárním titulům, tapety a software.\n\nPrvním vydavatelem časopisu byla společnost Art Consulting vlastněná Oldřichem a Tomášem Hejtmánkovými. Prvním šéfredaktorem se stal tehdy osmnáctiletý Jan Eisler, zástupcem šéfredaktora Andrej Anastasov. Současným šéfredaktorem je Jan Modrák. Dřívějšími šéfredaktory byli Jan Vrobel, Mikoláš Tuček, Lukáš Bašta, Jan Modrák, Tomáš Zvelebil, Jan Eisler, Andrej Anastasov, Karel Papík, Tomáš Mrkvička.\n\nČasopis je od svých začátků zaměřen na určitou skupinu čtenářů a od prvních čísel je doprovázen odvážným až kontroverzním stylem psaní. Původními redaktory byli jen Jan Eisler (často vystupující pod přezdívkou \"Ice\") a Andrej Anastasov (\"Andrew\"), oba měli zkušenosti z podobného časopisu \"Excalibur\" a oba se stali pro svůj svérázný styl psaní a humor velmi oblíbenými redaktory mezi vyhraněnou hráčskou komunitou, postupně se okolo časopisu vytvořila kultovní atmosféra.\n\nV časopise se zpravidla objevují recenze a preview na nové počítačové hry a videohry, v některých číslech lze objevit i recenze na hudební alba a knižní tituly. Prostor je věnován i hardware, v prvních číslech v rubrice nazvané \"techbox\". Dnes časopis vychází pravidelně se dvěma DVD a minimálně jednou plnou hrou.\n\nČasopis byl doprovázen také několika aférami např. „plná“ verze hry Descent 3, zavirovaná reklamní disketa k filmu \"Síť\" (externě dodaná firmou Bonton Home Video), k předplatnému nikdy nedodané (v roce 2000 ještě velmi drahé) optické myši Microsoft, aféra kolem Andreje Anastasova atd…\n\nOd čísla 20 z roku 1995 byl součástí CD-ROM přílohy i samostatný diskmag Pařeniště a někteří jeho autoři psali i přímo do Score. Pařeniště se později přesunulo do nového multimediálního CD-ROM časopisu KLAN, který v prosinci 1996 založil původní šéfredaktor Score Jan Eisler. Nutno dodat, že i KLAN později skončil jako příloha časopisu PC Gamer a v konkurenci on-line obsahu zanikl úplně.\n\n\n"}
{"id": "94228", "url": "https://cs.wikipedia.org/wiki?curid=94228", "title": "Verner Lička", "text": "Verner Lička\n\nVerner Lička (často nesprávně uváděn jako Werner) (* 15. září 1954 Hlučín) je bývalý český fotbalista a současný trenér. Je bývalým generálním manažerem klubu FC Baník Ostrava. Jeho synové Marcel Lička a Mario Lička jsou rovněž fotbalisté.\n\n\n\nV letech 1993–1998 působil jako asistent u české fotbalové reprezentace.\nV červenci 2015 vedl český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul.\n\nV dubnu 2016 se stal hlavním trenérem polského třetiligového klubu RKS Radomiak Radom, asistentem se stal jeho syn Marcel.\n\n"}
{"id": "94232", "url": "https://cs.wikipedia.org/wiki?curid=94232", "title": "Brumby", "text": "Brumby\n\nBrumby je australský zdivočelý kůň. Vznikl mísením koní, kteří utekli lidem (osadníkům) a přežili v drsných australských podmínkách. Žijí v na mnoha místech po celé krajině, nejznámější jsou však koně žijící v oblasti Australských Alp v jihovýchodní Austrálii. Nejvíc jich žije v Severním teritoriu a druhá nejpočetnější populace se nachází v Queenslandu. Jsou velmi inteligentní, přizpůsobiví a obratní. Využívají tyto vlastnosti k úniku před člověkem a skoro se nedají zkrotit. Mají výborný orientační smysl.\n\n"}
{"id": "94241", "url": "https://cs.wikipedia.org/wiki?curid=94241", "title": "Mark Webber", "text": "Mark Webber\n\nMark Alan Webber (* 27. srpna 1976 v Queanbeyan, Nový Jižní Wales, Austrálie) je bývalý australský pilot Formule 1. Jeho otec Alan prodával motocykly. Webber se při svém debutu stal prvním Australanem od roku 1994, kdy závodil David Brabham.\nPo závodění v rodné Austrálii se Webber v roce 1995 přestěhoval do Velké Británie, kde započal svou jezdeckou kariéru. Zaznamenal řadu úspěchů, ale také kontroverzní situaci při řízení sportovního vozu Mercedes-Benz v Le Mans, v roce 1999, když se mu staly dvě nehody, v tréninku a ve warmupu. Chyba byla v aerodynamice a Webber se tak dvakrát dostal s autem do přemetů. Mercedes se ze závodu odhlásil a Mark začal spolupracovat se svým krajanem Paulem Stoddartem, v té době vlastníkem týmu European Racing, v sérii Formule 3000. Když poté Stoddart odkoupil tým Minardi ve F1, Webber se stal pilotem F1 právě ve voze Minardi.\nWebber je náruživým sportovcem i mimo tratě. Už třikrát vyhrál každoročně pořádaný tenisový turnaj F1 Pro-Am v Barceloně. Mark se také věnuje charitativním akcím, například v Tasmánii.\n\nSe sportem se dostal Mark už jako malý chlapec, kdy podával míče při ragbyové lize, ve které hrál tým Canberra Raiders, se kterým spolupracoval. Malého Marka ale i tak velice zajímal motorsport, za své dětské idoly udává světové šampióna F1 Alaina Prosta a motocyklového závodníka, Kevina Schwantze. Webber začal závodit na motorkách, ale v roce 1991 přešel na 4 kola, a začal závodit na motokárách ve velmi pozdním věku, až v 15 letech. Vyhrál šampionát státu New South Wales v roce 1993, poté přešel do Australské Formule Ford, když mu jeho otec půjčil od Craiga Lowndese vůz Van Diemen FF1600. Ve své debutové sezóně skončil Webber na 14. místě, mezi závody ještě pracoval na okruhu v Sydney jako závodní instruktor. V roce 1995 pokračoval v tomto šampionátu a už několikrát zvítězil, a vyhráli doprovodný závod na formulovém okruhu Adelaide. Celkově skončil na 4. místě, což ale je asi důležitější, jeho známý Ann Neal mu zajistil sedmileté sponzorství Australských Zlatých stránek. Dále mu také pomohl k jeho cestě za závoděním v Evropě.\n\nWebberovi byl umožněn test na okruhu Snetterton s týmem Van Diemen. A zajistil si místo v týmu v roce 1995 ve Formuli Ford Festival, na okruhu Brands Hatch. Ve svém prvním mezinárodním závodě skončil na 3. místě. Tímto výsledkem si zároveň pojistil místo v týmu i pro rok 1996. Před úplným odstěhováním do Evropy, vyhrál ještě Webber závod Formule Holden. Během působení v Britské Formuli Ford v roce 1996, vyhrál Webber čtyři závody, celkově skončil druhý a ještě navíc vyhrál Formuli Ford Festival. A dál také vyhrál závod ve Spa-Francorchamps ze série Formule Ford Euro Cup, a celkově v této sérii skončil třetí, přestože odjel jen 2 ze 3 závodů. Jeho výsledky během sezóny znamenaly, že byl vyhlášen australským nejúspěšnějším mladým závodníkem roku („Young Achiever“) a nejúspěšnějším mezinárodním jezdcem roku („International Achiver“). Dva dny po vítězství ve Formule Ford Festival, absolvoval Webber test v týmu Alan Docking Racing a podepsal s tímto týmem smlouvu na rok 1997 ve Formuli 3.\n\nTým ale měl problémy s financemi a tak se Webber pohyboval spíše v druhé polovině startovního pole. Markovi se ale dostalo pomoci od ragbyové unie a od legendy ragby, Davida Campeseho, a mohl tak alespoň dokončit ročník. Webber si pak připsal vítězství na okruhu Brands Hach, když vyhrál stylem start-cíl, a ještě zajel rekord okruhu. Poté ještě skončil 4× na stupních vítězů, včetně druhého místa z doprovodného závodu Grand Prix Velké Británie. Celkově skončil v bodování čtvrtý. Webber také zaznamenal pěkné výsledky při Marlboro Masters na Zandvoortu (3. místo) a při Grand Prix Macaa F3 (4. místo), oba výsledky zaznamenal při své premiéře na těch okruzích. Během sezóny 1997 Webber dostal nabídku od Mercedesu-AMG, že by pro něj mohl závodit v závodě sportovních vozů. Na dohodu však nedošlo, na konci roku ale Mark pro tento tým testoval na okruhu A1-Ring v Rakousku. AMG bylo s Markem spokojeno a tak byl ohlášen oficiálním juniorským jezdcem Mercedesu pro rok 1998 v šampionátu FIA GT, po bok tehdy uřadujícího šampióna, Bernda Schneidera. Webber se Schneiderem. procestovali během závodů mnoho zemí, závodil v USA, Japonsku a Evropě. Vyhráli 5 z 10 závodů a celkově skončili na 2. místě. Porazili je jen jejich týmoví kolegové, Klaus Ludwig a Ricardo Zonta, a v posledním závodě vyhráli jen o 8 sekund, což jim stačilo na zajištění titulu.\n\nWebber pokračoval s AMG i v roce 1999, ale tentokrát už jezdil jen on sám. Avšak jeho závodnická kariéra ve sportovních vozech skončila velice brzy, když se při závodu 24 Le Mans dostal se svým autem do přemetů. Způsobila to aerodynamická chyba, způsobená týmem, jelikož stejná havárie se stala i druhému jezdci, Peteru Dumbreckovi. Oba jezdci vyvázli bez zranění, avšak Mercedes se rozhodl v šampionátu nepokračovat. Webber se tak zase o krok přiblížil k závodním formulím. Mark se sešel s Eddie Jordanem, šéfem týmu Jordan, a ten ho seznámil s Paulem Stoddartem. Stoddart poskytl Webberovi finanční podporu a zajistil mu místo ve svém týmu Eurobet Arrows, závodícím v roce 2000 v sérii Formule 3000. Zároveň si Webber poprvé vyzkoušel vůz F1, když v prosinci 1999 testoval pro tým Arrows.\n\nWebber podepsal s týmem Arrows smlouvu jako testovací jezdec pro rok 2000, a zároveň získal sponzora od australského výrobce piva, Foster’s, když závodil ve Formuli 3000. Webber získal vítězství v druhém podniku šampionátu, na okruhu Silverstone. Dále zajel 2 nejrychlejší kola a byl ještě 3× na stupních vítězů. Celkově skončil na 3. místě a stal se nováčkem roku. Smlouva, kterou Mark podepsal obsahovala i tu část, že nesmí nikdy řídit vůz Arrows A21, a smlouva byla zrušena v červenci 2001. Ve Formuli 1 ale zůstal, když 3 dny testoval pro tým Benetton na konci roku. V Estorilu, kde se testování konalo porazil i takové jezdce, jako Giancarlo Fisichella a Ralf Schumacher. Jeho výsledky mu pojistily pozici testovacího jezdce pro rok 2001 a současně se domlouval s Flaviem Briatorem ohledně financí na sezónu ve Formuli 3000. Webber se připojil ke špičkovému týmu Super Nova Racing, ale i přes 3 vítězství (v San Marinu, Monaku a Francii) skončil až druhý, za šampiónem, Justinem Wilsonem. Pro rok 2002 už Webbera nahradil jako testovacího jezdce Fernando Alonso, ale Mark se připojil k týmu Minardi jako závodní jezdec, po bok Alexe Yoonga. Tým Minardi v té době patřil Paulu Stoddartovi, se kterým se Webber znal. Mark se tak stal po delší době (od roku 1994, kdy jel David Brabham) dalším Australanem ve F1.\n\nWebber si svůj debut ve F1 odbyl při domácím závodě, Grand Prix Austrálie 2002. Kvalifikoval se jako 18 z 22 vozů, za pole position zaostal o 4 sekundy, ale skončil o 1,4 sekundy rychleji než jeho stájový kolega, Alex Yoong. Závod odstartovala havárie Ralfa Schumachera a Rubense Barrichella, po které odstoupilo ze závodu celkem 8 vozů. Webber, který měl se svým vozem problémy, bojoval s poškozeným diferenciálem, nakonec ale odrazil útoky Miky Sala a vybojoval bodované 5. místo. Stal se tak teprve čtvrtým Australanem, který si připsal body a zároveň to byly první body pro Minardi od roku 1999, kdy bodoval Marc Gené. V druhém závodě sezóny Mark odstoupil ze závodu, ale v dalších dvou skončil na slušném 11. místě. Ve Španělsku ale stejně jako jeho stájový kolega Yoong nemohli startovat, kvůli nebezpečným přítlačným křídlům. V dalších závodech si připsal Webber mnohá slušná umístění, 2× byl 11., další body ale už nevybojoval. Ve zbytku sezóny skončil nejlépe na 8. místě v Maďarsku. V tom závodě ztratil Webber 2 kg na váze, jelikož po celý závod jel bez přísunu tekutin kvůli rozbité lahvi s vodou.\nWebber porazil ve všech kvalifikacích stájového kolegu Yoonga (a stejně tak Anthonyho Davidsona, který Yoonga nahradil v Maďarsku a Belgii) a Webberovy body z prvního závodu byly pro Minardi v sezóně jediné. Minardi tak skončilo v Poháru konstruktérů na 9. místě, před týmy Toyota a Arrows.\nSvými výsledky si Mark vybojoval cenu pro Nováčka roku v časopise F1 Racing. Stejnou cenu si vysloužil i v hlasování časopisu Autosport a také obdobnou cenu při každoroční Grand Prix Party „Bernie“ Awards.\nNa začátku sezóny přirovnal Peter Windsor Webbera k Nigellu Mansellovi, mistrovi světa z roku 1992.\n\nV listopadu 2002 bylo oznámeno, že Webber se připojuje k týmu Jaguar Racing, kde bude závodit po boku Brazilce Antonia Pizzoniho.\n\nWebberova kariéra u Jaguaru začala nepříliš dobře, když se v Austrálii kvalifikoval na 14. místě a už v 15. kole závodu musel odstoupit kvůli poruše zavěšení. Následující závod v Malajsii ale zlepšení nepřinesl. Giancarlo Fisichella do něj ještě na startovním roštu nacouval a Webberovi začal do obličeje stříkat hasicí přístroj v jeho voze. A už v 8. kole závodu odstoupil kvůli úniku oleje. Reputaci si Webber napravil v tréninku na Grand Prix Brazílie, který vyhrál o 0,138 s před tamějším jezdcem, Rubensem Barrichellem. Dobrými časy pokračoval i v sobotu a v kvalifikaci skončil na 3. místě, což byl nejlepší výkon v kariéře Webbera i týmu Jaguar Racing. V závodě, který poznamenal déšť se Webber usadil na 7. příčce. Mark si chtěl ochladit pneumatiky v kalužích vody v poslední zatáčce okruhu, naneštěstí ztratil přilnavost a těžce narazil do boxové zdi z pneumatik, což mělo za následek další velkou havárii. Závod byl červenou vlajkou ukončen, Webber byl původně klasifikován jako 7., FIA ale našla chybu v měření kol a Webbera posunula na 9. místo. Markovy dobré kvalifikační výsledky se přenesly i do San Marina, ale hned v první zatáčce závodu se propadl z 5. na 11. příčku kvůli problému, který postihl oba Jaguary. V 54. kole odstoupil kvůli problému s hnací hřídelí. Byl to tak 3. závod ze 4, který nedokončil. Štěstí se ale na něj konečně usmálo v dalších závodech, první body si připsal ve Španělsku a také podepsal novou, 2letou smlouvu a měl si vydělat něco kolem 6 milionů dolarů za sezónu. Na bodech poté skončil v 5 ze 6 následujících závodech a v poháru jezdců se posunul do top 10. Sérii bodovaných umístění mu přerušil jen závod v Monaku, kde odstoupil kvůli poruše motoru. Jeden z jeho nejlepších závodů přišel v Rakousku, kde i přes start z boxů a trest projetí boxovou uličkou, zajel 3. nejrychlejší kolo závodu (pouze za oběma jezdci Ferrari) a skončil na 7. místě.\nPři Grand Prix Velké Británie se Webber připletl do incidentu s mužem jménem Neil Horan, který vběhl během závodu na trať a mával nápisy „Čtěte Bibli“ a „Bible má vždy pravdu“. Mark se ale šílenému muži vyhnul a nakonec dojel na 14. místě.\n\nPo Silverstonu měl na kontě Webber celkem 12 mistrovských bodů, zatímco Pizzonia ani jeden. A tak se vedení Jaguaru rozhodlo nahradit Pizzoniu Justinem Wilsonem, který ze začátku sezóny jezdil za tým Minardi. Německá Grand Prix znamenala pro Australana šestý výpadek v sezóně, nicméně závody v Maďarsku a Itálii dopadly umístěním na bodech a Webber se posunul na 9. místo v poháru jezdců. Svou pozici ale neudržel, protože v USA závod nedokončil a zklamáním bylo i 11. místo z posledního závodu v Japonsku. A i přesto, že Wilson zaznamenal v USA bod, Marka v kvalifikaci ani jednou neporazil. Jaguar byl spokojen a pro rok 2004 zajistil vedle Webbera nováčka, Christiana Kliena. Webberovy výsledky v sezóně 2003 mu také vynesly ocenění „Jezdec roku“ od magazínu Autocar.\n\nV roce 2004 tedy Webber pokračoval s Jaguarem, hned v prvním závodě sezóny skončil v kvalifikaci na 6. příčce, ale v závodě opět nedokončil, tentokrát kvůli převodovce. Kvalifikace na závod v Malajsii se velice vydařila, když si Mark vyjel nejlepší umístění v kvalifikaci v kariéře, rozdělil dominantní vozy Ferrari a byl druhý. Závod nakonec ale dopadl zklamáním, neodstartoval dobře a tvrdý boj s Ralfem Schumacherem vyvrcholil kolizí. Další chyba přišla v boxech, kam Webber zamířil, překročil povolenou rychlost a musel na trest projetí boxovou uličkou. Problémy ale neskončily, ke konci závodu se dostal mimo trať a nakonec odstoupil. Zlepšení přišlo v Bahrajnu, kde přišly taktéž první body. A také taková zajímavost, Webber udělal chybu v kvalifikaci a poprvé v kariéře byl poražen týmovým kolegou. Ve sbírání bodů ale Mark už příliš nepokračoval, problémy s elektronikou mu to znemožnily v San Marinu, špatná přilnavost ve Španělsku, Webber se musel spokojit s 13., respektive 12. místem.\nV jednom závodě se Jaguar představil s logem filmu Ocean’s Twelve a diamantem společnosti Steinmetz Group. Webberovy to ale úspěch nepřineslo, měl hned 2 poruchy motoru při tréninku na Grand Prix Monaka. Musel si dokonce hasit sám svůj vůz, jelikož nemohl najít žádného maršála. V závodě samotném musel odstoupit znovu kvůli motoru, v následujícím závodě už ale získal konečně 2 body za 7. místo.\nPoté následovaly 2 výpadky, v Kanadě (kolize s Klienem) a v USA (problém s olejem) a také 9. místo ve Francii. 8. místo ve Velké Británii znamenalo další bod do sbírky, ale sezóna zatím bodově zaostávala za tou minulou, Webber měl na kontě zatím jen 4 body, oproti 12 z minulého roku. V té době nahradil bývalý kolega Webbera Antonio Pizzonia zraněného Ralfa Schumachera v kokpitu Williamsu a po svém návratu obvinil Jaguar, že Webber dostával nové součástky jeden nebo dva závody dříve než Pizzonia. To bylo kategoricky zamítnuto šéfem Jaguaru, Davidem Pitchforthem. Webber se k situaci nechtěl vyjádřit a raději se soustředil na závodění, v Německu dosáhl nejlepšího umístění v sezóně, když vybojoval 6. místo. A jelikož Jaguar stále nevěděl, jestli bude v roce 2005 závodit, podepsal Mark 28. července smlouvu s Williamsem na sezónu 2005. Na konci sezóny už Webber nebyl schopen dojet na bodech, i když jim byl velmi blízko v několika závodech. 13. místo v poháru jezdců tak už nevylepšil. Derniéra v Jaguaru nedopadla vůbec dobře, Mark kolidoval s Klienem a ze závodu odstoupil. Zbytek závodu sledoval z trávy za zatáčkou číslo 1.\n\nWebber byl ze smlouvy s Jaguarem uvolněn dříve než vypršela, aby mohl přes zimu testovat Williams. Jeho týmovým kolegou měl být Jenson Button, tomu se ale do Williamsu vůbec nechtělo a raději zůstal u týmu BAR. A tak to vypadalo na „rozstřel“ mezi Nickem Heidfeldem a Pizzoniou. Novým stájovým kolegou se nakonec stal Nick Heidfeld.\n\nHeidfeld byl oficiálně oznámen jako Webberův stájový kolega 31. ledna, Mark konstatoval, že je s rozhodnutím vedení spokojen. Webberův přesun k Williamsu také přinesl srovnání s Alanem Jonesem, posledním australským mistrem světa (také ve Williamsu). Od Webera se očekávaly velké věci, zejména Paul Stoddart mu předpověděl, že v roce 2005 získá svou první výhru. Sam Michael, technický šéf Williamsu dokonce prohlásil, že Webber by mohl být schopen získat s Williamsem titul mistra světa. V prvním závodě za nový tým se Mark kvalifikoval na 3. pozici, ale už v první zatáčce jej předjel David Coulthard, v cíli byl Webber na 5. místě. Vylepšit své dosavadní maximum v závodě chtěl v Malajsii, kde se kvalifikoval na 4. místě. Webber se dostal za Giancarla Fisichellu, oba se nakonec navzájem střetli a byli nuceni odstoupit.\nDalší dobrou kvalifikaci zajel v Bahrajnu, kde byl na 5. pozici. V závodě ale chyboval pod tlakem od Kimi Räikkönena a dojel na 6. příčce. V dalším závodě byl v kvalifikaci 4., v závodě ale bylo zklamáním až 10. místo. Štěstí mu ale přálo, a když byly diskvalifikovány oba vozy BAR a penalizován Ralf Schumacher, posunul se Webber na konečné 7. místo. Skvělá kvalifikace přišla ve Španělsku, kde se kvalifikoval na 2. místě, v závodě ale spadl na 6. místo. Bylo to 4. bodované umístění z 5 závodů.\n\nMonako dopadlo pro Australana skvěle, obsadil v něm totiž své první stupně vítězů v kariéře, když dojel na 3. místě. Nejlepší umístění v kariéře ale záhy vystřídalo jedno z nejhorších. Při Grand Prix Evropy se kvalifikoval na 3. místě, ale problémy s brzdami znamenaly kolizi s Juanem Pablem Montoyou hned v první zatáčce. Jeho stájový kolega Heidfeld dojel na 2. místě a přeskočil ho v poháru jezdců. Kvalifikace v Kanadě dopadla mizerně, 14. místo bylo zklamáním, závod se ale vydařil a 5. místo přineslo další 4 body. Pak ale přišlo USA, kde nakonec startovalo pouze 6 vozů a Webberova mizerná série 7 závodů, ve kterých jen jednou bodoval. Propadl se tak z 6. na 10. místo v poháru jezdců. Turecko vylepšení nepřineslo, Webber tam kolidoval s Michaelem Schumacherem a poškodil vůz.\n\nHeidfeld se během sezóny zranil a jeho místo na čas zaujal Antonio Pizzonia, se kterým se Webber znal za působení v Jaguaru. A hned v Itálii Pizzonia Webera porazil. Zatímco Brazilec dojel 7., Australan po incidentu z první zatáčky dokončil až 14. Role se ale opět prohodily v následujícím závodě, kde odstoupil zase Pizzonia. Když se rozšířily zvěsti, že Heidfeld podepsal na rok 2006 BMW Sauber, zůstal Pizzonia v kokpitu i na domácí půdě v Brazílii. Tam ale došlo k incidentu mezi oběma Williamsy a Markovo auto bylo poškozeno, dojel jako 17., ale mezi klasifikovanými nebyl. Poslední 2 závody přinesly alespoň malý úspěch ziskem 4. a 7. místa. Webber si tak upevnil 10. místo v poháru jezdců. Mark popsal sezónu 2005 jako „frustrující“, a také že jeho reputace značně klesla. Rozhodl se ale zůstat u Williamsu i přes nabídku od BMW Sauber. Webberovým stájovým kolegou pro rok 2006 se stal mladý Nico Rosberg a byl už 7. stájovým kolegou pro Webbera od roku 2002.\n\nPoprvé ve Weberově kariéře nestartoval šampionát v Melbourne, nýbrž v Bahrajnu. Solidní kvalifikaci zakončil celkově 6. místem v závodě. Byl však trochu zastíněn Rosbergem, který při svém debutu zajel nejrychlejší kolo. Následující 2 závody Mark kvůli mechanickým potížím nedokončil. V Malajsii to byla hydraulika, v Austrálii zase převodovka. 6. místo v San Marinu znamenalo úspěch, hned ale následovala další potíž s hydraulikou při Grand Prix Evropy.\nVe Španělsku se Mark poprvé po zavedení nového systému kvalifikace nekvalifikoval do top 10. V závodě dojel na 9. místě. Velké zlepšení v kvalifikaci nastalo v Monaku, kde startoval společně s Michaelem Schumacherem z první řady. Ze závodu ho ale vyřadil problém s elektronikou. V Británii zase kolidoval v prvním kole s Ralfem Schumacherem a Scottem Speedem a odstoupil. Série nedokončených závodů pokračovala a nezměnilo to ani Německo, kde bojoval o stupně vítězů. Potřetí a také naposledy bodoval Webber v Číně, kde skončil na 8. příčce. Celkově skončil s pouhými 7 body na 14. místě.\n\nWebberův dvouletý kontrakt s Williamsem měl vypršet na konci roku 2006. A přestože měl tým na Webbera opci i na rok 2007, snažil se ho prodat i přes to, že Mark by klidně zůstal. Williams tak Webberovi nabídl závodnické místo, ale s nižším platem než který měl dostávat. Na radu svého manažera, Flavia Briatoreho si tak začal shánět nové angažmá. Williams narychlo povolal svého testovacího jezdce, Alexandera Wurze.\n\nPo spekulacích, že bude jezdit za Renault, kde působil jeho manažer Briatore, podepsal 7. srpna 2006 smlouvu s týmem Red Bull Racing na rok 2007. V týmu měl závodit po boku veterána Davida Coultharda a měl nahradit Christiana Kliena. Povídá se, že Red Bull Webbera přijal pod podmínkou, že Renault jim bude dodávat motory. Poprvé si Mark vyzkoušel vůz 26. ledna 2007 ve Španělsku. Podle testů to vypadalo, že by Red Bull měl být lepší než v sezóně předchozí. Ve voze byly zabudovány motory Renault RS27.\nV prvním závodě sezóny 2007 se Webber kvalifikoval na solidním 7. místě a tuto pozici držel na začátku závodu, po problémech se ale propadl až na 13. místo.\n\nPři Grand Prix Malajsie znovu porazil v kvalifikaci zkušenějšího Coultharda a dojel na 10. pozici. Bahrajn probíhal také úspěšně pro oba jezdce Red Bullu, jezdili na 6. a 7. pozici. Ale to jen do chvíle, kdy je vyřadily mechanické potíže.\n\nGrand Prix Španělska se nepovedla Markovi moc dobře. Jeho týmový kolega Coulthard ho jasně předčil v kvalifikaci, když se vešel do top 10, zatímco Webber se potýkal s problémy s hydraulikou, které ho provázely i v závodě. Nakonec dokončil na 9. místě, zatímco zkušenější Skot vybojoval pro Red Bull Racing první body v sezóně za 5. místo.\n\nSkvělý závod přišel při Grand Prix Evropy. Ze 6. místa z kvalifikace se dostal Mark na konečnou 3. pozici a získal své 2. pódium v kariéře. Pravdou je, že k tomuto výsledku mu dopomohl hlavně déšť a výpadek Kimiho Räikkönena, který jezdil právě na 3. místě.\n\nNejvětší šance na vítězství v závodě nastala při Grand Prix Japonska, kde za deště Webber exceloval. Jezdil na 2. místě a zajížděl 3. nejrychlejší čas za oběma McLareny. Mark se držel druhý za Lewisem Hamiltonem, radost mu ale pokazil mladíček Sebastian Vettel, který po výjezdu safety caru narazil zezadu do Webbera a oba museli ze závodu odstoupit. Mark se tak držel na druhé pozici mezi jezdci s nejvíce starty, kteří nevyhráli závod a byl mu přiřknut titul „největší smolař v moderní F1“.\n\nDobře se držel i v posledním závodě v Brazílii, když se kvalifikoval jako 5. V závodě ještě o příčku poskočil, ale mechanická závada mu nedovolila závod dokončit. Velice smolnou sezónu tak zakončil na celkovém 12. místě s 10 body.\n\nMark dle smlouvy pokračoval v Red Bullu i v sezóně 2008. V trénincích v Austrálii přímo zářil a držel se na špici. Kvalifikaci mu ale zkazil poškozený pravý, brzdový kotouč. Závod pro něj ale skončil po havárii velice brzy. V dalších dvou závodech skončil shodně na 7. místě.\n\nPo pátém místě v kvalifikaci na Grand Prix Austrálie obsadil čtvrté místo. Čtvrtý skončil i v GP Malajsie. Po sedmém místě obsadil čtvrtou příčku i v Číně, když v závěru předjel svého týmového kolegu Sebastiana Vettela. Po startu ze třetího místa jej předjel Romain Grosjean a Australan skončil v Bahrajnu opět čtvrtý. Ve Španělsku odstartoval jedenáctý a na této pozici dojel do cíle. V Monaku po penalizaci vítěze kvalifikace Michaela Schumachera startoval první a dojel si tak pro první výhru v sezoně. V průběžné pořadí drží třetí místo za 73 bodů.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "94246", "url": "https://cs.wikipedia.org/wiki?curid=94246", "title": "Zemský prezident", "text": "Zemský prezident\n\nZemský prezident byl v dobách zemského zřízení politickým představitelem země, jakožto správní jednotky státu.\n\nV některých zemích (např. ve Slezsku) příslušel titul zemského prezidenta úředníkovi, jenž v jiných zemích nesl titul místodržitel.\n\nZa první Československé republiky byl zemský prezident nejvyšší politický představitel země, podřízený ministrovi vnitra. Byl jmenován československým prezidentem na doporučení ministerstva vnitra. V jedné osobě spojoval funkci přednosty Zemského úřadu, předsedy Zemského zastupitelstva, Zemského výboru a (formálně) i zemských komisí.\n\nV letech 1918–1928 existovaly samostatně země Slezská, jejímž jediným zemským prezidentem byl Josef Šrámek, a země Moravská, jejímž zemským prezidentem byl (oficiálně až od roku 1920, fakticky však již dříve) Jan Černý, který se také po sloučení obou zemí stal prvním zemským prezidentem nově vzniklé země Moravskoslezské.\n"}
{"id": "94262", "url": "https://cs.wikipedia.org/wiki?curid=94262", "title": "Wolfgang Jeschke", "text": "Wolfgang Jeschke\n\nWolfgang Jeschke (19. listopadu 1936 Děčín – 10. června 2015 Mnichov) byl německý spisovatel a vydavatel literatury sci-fi. \n\nJeschke vyrostl v Aspergu u Ludwigsburgu. Vyučil se nástrojařem, v roce 1959 si dodělal maturitu a studoval pak germanistiku, anglistiku a filosofii na Mnichovské universitě. Roku 1969 spolupracoval na vydání literárního slovníku \"„Kindlers Literaturlexikon“\", a začal se zajímat o fantastickou literaturu. Hlavním námětem jeho knih jsou cesty časem. Mimo vlastní díla vešel ve známost i jako vydavatel sborníků tohoto žánru, mimo jiné i řady \"„Sci-fi pro znalce“\" (\"„Science Fiction für Kenner“\") v nakladatelství Lichtenberg Verlag, později redigoval různé řady v nakladatelství Heine-Verlag. Zemřel v Mnichově. \n\nKromě velkého počtu vlastních děl a povídek vydal W. Jeschke přes sto antologií a dále ročenek sci-fi, kde zveřejnil nejen mnoho jím objevených autorů a povídek, ale též různé eseje a rozhovory k tomuto tématu.\n\n\n"}
{"id": "94269", "url": "https://cs.wikipedia.org/wiki?curid=94269", "title": "Depersonalizace", "text": "Depersonalizace\n\nDepersonalizace je psychický symptom s širokou škálou projevů. Nejobecněji řečeno se vyznačuje zdáním neskutečnosti sebe sama. \n\nZahrnuje tyto vybrané projevy: Vlastní existence, já anebo tělo se jeví být neskutečné, nereálné, neexistující, nevlastní, cizí. Od svých psychických a tělesných pochodů se osoba cítí být oddělena, odcizena, izolována. To se může týkat všech smyslových modalit – když se např. něčeho dotýká, je to jako by se toho dotýkal někdo jiný; když mluví, slyší mluvit jakoby někoho cizího apod. Někdy se lekne při pohledu do zrcadla, neboť místo sebe sama vidí v zrcadle jakoby někoho neznámého. Může se cítit odhmotněná, jako by nestála pevně na zemi, ale nadnášela se – jako by její tělo bylo zhotoveno z prázdna, vzduchu nebo třeba vaty. Může trpět strachem, že každou chvíli zmizí, zešílí nebo zemře – jako by se v nejbližší chvíli měla oddělit její duše od těla nebo se již oddělila. Časté jsou také pocity ztráty kontroly – osoba má dojem, že neovládá svoje tělo a jeho části, připadá si např. jako loutka bez vlastní vůle nebo jako pozorovatel spíše než činitel svého života. Sama sebe může prožívat jako by byla stroj, robot nebo automat.\n\nPříznačné je také změněné vnímání času (běží mnohem rychleji, jindy naopak velmi pomalu), změněné vnímání těla a prostoru (zvětšuje se nebo zmenšuje), ztráta smyslu pro tělesné hranice, ztráta nebo otupění emocí a empatie, ztráta životní motivace, ztráta smyslu pro důsledky svého chování, zhoršená soustředěnost, paměť a představivost, smyslová otupělost, závratě, mimotělní zážitky aj.\n\nDepersonalizaci často doprovází derealizace, která se ji podobá, ale týká se vnějšího okolí, hmotných objektů a druhých lidí. Obě se mohou vyskytovat i nezávisle na sobě. Osoba v průběhu derealizace prožívá okolí jakoby nebylo opravdu skutečné a reálné. Zdá se jí např., jakoby žila ve snu. Okolní svět se jeví jako by stál za oponou, sklem, mlhou nebo záclonou. Může se zdát plochý a dvojrozměrný podobně jako kresba na papíře nebo obrázek na monitoru počítače. Nebo jakoby se celý život odehrával v televizi nebo kině a osoba jej sledovala jen jako pasivní divák. Dobře známá místa mohou být najednou prožívána jako cizí a neznámá. Blízcí lidé se mohou rovněž zdát cizí. Druzí mohou být vnímáni jako stroje, roboti či jako herci na divadelním jevišti. Osoba může mít pocit, jakoby věci kolem ní nebyly hmotné a skutečné, jakoby se jí jen zdály nebo doopravdy neexistovaly.\n\nDepersonalizace a derealizace je přechodně prožívána v nejrůznějších situacích a v různé míře s ní má zkušenost velká část populace. Může se objevit po stresu, při únavě, v průběhu dětství, dospívání nebo jiných vývojových etap, také se objevuje bez zjevného důvodu. Pokud je zažívána trvale nebo se opakovaně, epizodicky vrací, může být příznakem psychické poruchy, která je dle MKN-10 nazývána depersonalizační a derealizační syndrom a dle DSM-IV depersonalizační porucha (depersonalization disorder). \n\nDepersonalizační a derealizační syndrom býval považován za vzácnou poruchu, nověji se ale ukazuje, že jím trpí 1 % až 2 % populace. MKN-10 jej řadí mezi neurotické poruchy, DSM-IV mezi disociativní poruchy. Oba manuály shodně uvádějí neporušené testování reality, tzn. že nejde o psychotickou poruchu, osoba netrpí bludy a halucinacemi, svůj stav si uvědomuje, je jím značně znepokojena a obtěžována a zpravidla jej chce změnit.\n\nSvůj stav se snaží popsat metaforicky („cítím se \"jako bych\" byl stroj, \"jako bych\" ani neexistoval…“), čímž dává najevo uvedený náhled, ale také obtíže, které jí uchopení zvláštních stavů činí.\n\nDepersonalizační a derealizační syndrom může začít náhle z čista jasna (např. po požití drogy, často společně s panickou atakou) nebo se může postupně léta plíživě rozvíjet. Existují i fyzické příčiny depersonalizace a derealizace. Typicky začíná v období dospívání, ale osoba jím může být postižena i od nejranějšího dětství či dospělého věku. Často se jedná o dlouhodobou obtíž trvající měsíce, léta i desetiletí. Syndrom je stejně rozšířen mezi muži a ženami.\n\nDepersonalizace a derealizace bývají často spoluzažívány s celou řadou jiných psychických poruch a symptomaticky se s nimi překrývají. Vyskytují se společně s depresí, úzkostí, se záchvaty paniky, s poruchami příjmu potravy, posttraumatickou stresovou poruchou, obsedantně kompulzivní poruchou, poruchami osobnosti aj. Žádná z těchto poruch však nepředurčuje přítomnost symptomů depersonalizace a derealizace ani jejich intenzitu, což podporuje koncepci depersonalizačního a derealizačního syndromu jako samostatné poruchy s nezávislým průběhem. Někdy se rozlišuje primární a sekundární forma syndromu, podle toho, zda v klinickém obraze pacienta syndrom dominuje nebo je naopak přidružen k jinému psychickému onemocnění. Současná psychiatrická praxe preferuje diagnostiku úzkostných, afektivních, osobnostních a jiných poruch na úkor depersonalizačního a derealizačního syndromu a ten většinou chápe jen jako sekundární, přidružený fenomén.\n\nEtiologie syndromu není zcela známá. Kromě neurobiologických faktorů se na jeho vzniku může podílet psychické trauma. Znecitlivující a disociační komponenty depersonalizace a derealizace se v průběhu traumatu jeví jako účelné a adaptivní. Mimo oblast psychiatrie a psychologie se objevují teorie přičítající vznik depersonalizace a derealizace oslabení imunity (rtuť, toxiny, leaky gut syndrom). \n\nLéčba syndromu je obtížná. Užívají se psychofarmaka (antidepresiva skupiny SSRI v kombinaci s lamotriginem, benzodiazepiny aj.) a doporučuje se dlouhodobá psychoterapie (psychodynamické, kognitivně behaviorální terapie aj.). Léčbu syndromu komplikuje, že je zřídkakdy diagnostikován. V případě postupného, plíživého počátku syndromu může být jeho význam podceněn a často je mylně interpretován a léčen jako tělesná porucha. V případě náhlého počátku syndromu se pacient může obávat počátečního šílenství a negativního nálepkování a o svém problému raději mlčí. \n\nOkolí na postižené osobě zpravidla přítomnost syndromu nerozpozná. Ta může být přes obtížnost svých psychických stavů docela dobře sociálně adaptovaná. Otupění či ztráta emocí a empatie může nicméně komplikovat navázání a udržení partnerského vztahu a poruchy v kognitivní oblasti mohou zhoršit pracovní výkon nebo dokonce způsobit pracovní neschopnost.\n\nTermín depersonalizace (dépersonalisation) poprvé použil francouzský psychiatr Ludovic Dugas roku 1898. Zprávy o prožitcích pacientů, které depersonalizaci připomínají, se datují ale již dříve, minimálně od první poloviny 19. století (např. J.E. Esquirol, A. Zeller, M. Billod, W. Griesinger, později M. Krishaber). Termín derealizace zavedl a jako samostatný koncept vyčlenil německý psychiatr Wilhelm Mayer-Gross (1889–1961) roku 1935. V Čechách se depersonalizaci poprvé a nejvíce věnoval Antonín Heveroch (1869–1927), který roku 1910 v periodiku Časopis lékařův českých v šestidílném seriálu \"O poruchách jáství\" demonstroval 8 vlastních a 29 převzatých chorobopisů.\n\n\n"}
{"id": "94270", "url": "https://cs.wikipedia.org/wiki?curid=94270", "title": "Koherence", "text": "Koherence\n\nKoherence (z lat. \"co-haereo\", držím pohromadě) znamená soudržnost, ať už fyzickou nebo logickou. \n\nZvláštní významy:\n\n"}
{"id": "94272", "url": "https://cs.wikipedia.org/wiki?curid=94272", "title": "Hanušovice", "text": "Hanušovice\n\nHanušovice (německy \"Hannsdorf\") jsou město ležící asi 15 km severně od Šumperka, na soutoku řeky Moravy a říčky Branné. Nachází se zde významná železniční křižovatka a pivovar Holba. Žije zde obyvatel.\n\nV katastru obce jsou evidovány tyto kulturní památky:\nPamátky nechráněné zákonem:\n\nDalší stavby:\n\n\nMěsto Hanušovice se dělí na pět částí, které jsou shodné s katastrálními územími:\n\n\nHanušovice jsou obec s pověřeným obecním úřadem. Pod jeho správu spadají Branná, Hanušovice, Jindřichov, Kopřivná, Malá Morava, Staré Město, Šléglov a Vikantice\n\n\n\n"}
{"id": "94273", "url": "https://cs.wikipedia.org/wiki?curid=94273", "title": "František Neužil", "text": "František Neužil\n\nFrantišek Neužil, známý také pod řadou pseudonymů jako Franta Pozořický nebo Fráňa Jezer, (9. května 1907 Jezera (Pozořice) – 22. listopadu 1995 Brno) byl český básník, romanopisec, autor knih pro mládež, učitel, archivář a redaktor.\n\nNarodil se v Jezerech u Brna (dnes součást městyse Pozořice). V Brně navštěvoval učitelský ústav, na kterém maturoval v roce 1926. Později studoval při zaměstnání pedagogickou fakultu brněnské univerzity (1952). \n\nUčil v Šumvaldě u Uničova, v Novém Jičíně, Pozořicích, Rybníčku u Uničova (1933–1936) a Olomouci. V letech 1937–1939 působil jako redaktor Českého slova v Praze. Od roku 1939 učil ve Středoklukách a Kojeticích u Prahy, v Ústí nad Labem (1945–1948), v Orlovicích u Vyškova a v Želči u Prostějova (1950–1959). Před odchodem do důchodu byl několik let ředitelem okresního archivu ve Vyškově.\n\nV roce 1967 odešel do penze. Je pochován na hřbitově v Brně-Řečkovicích.\n\nPo básnických začátcích, v nichž jednoduše vyjadřoval dojmy a idylické nálady, se soustředil na vesnickou a historickou prózu. Vyšel z ruralismu, od jehož politického zaměření se však distancoval. Romány, jejichž hrdinové jsou sedláci a venkovští dělníci, situoval do rodného kraje a ladil do chmurné tóniny.\n\nV padesátých letech 20. století uvedly \"Literární noviny\" o jeho tvorbě, že „...Neužilovo poctivé úsilí o dobrou lidovou tvorbu naráželo na nepřesné vidění společenské situace...“\n\n\n\n"}
{"id": "94281", "url": "https://cs.wikipedia.org/wiki?curid=94281", "title": "Lucius Varius Rufus", "text": "Lucius Varius Rufus\n\nLucius Varius Rufus (74 př. n. l., někdy se udává 70 př. n. l. – pravděpodobně 14 př. n. l., někdy se udává 15 př. n. l.), římský epický a tragický básník.\n\nJeho první básně sice vznikly ještě za republiky, ale největšího uznání dosáhl v Augustově době, kdy patřil k největším oblíbencům Cilnia Maecenata.\nPřátelil se s Vergiliem a Horatiem. Vergilius mu odkázal své dílo, především Aeneis, kterou po jeho smrti s Plotiem Tuccou vydal. Ačkoliv Varius slíbil, že dílo nevydá, slib nedodržel; lze říci, že právě vydáním Aeneidy se nejvíce proslavil.\n\nJeho dílo se zachovalo pouze v několika málo zlomcích.\n\nVyjma těchto děl napsal několik oslavných básní na Augusta.\n"}
{"id": "94284", "url": "https://cs.wikipedia.org/wiki?curid=94284", "title": "Franz von Werra", "text": "Franz von Werra\n\nFranz von Werra (13. července 1914 – 25. října 1941) byl německým stíhacím esem (21 potvrzených sestřelů), jemuž se za druhé světové války podařilo utéci z britského zajateckého tábora a jako jedinému německému pilotovi se mu podařilo vrátit do vlasti a opět se zapojit do bojů.\n\nFranz von Werra se narodil 13. července 1914 zchudlým švýcarským rodičům v Leuku (kanton Wallis). Spolu se svojí sestrou se však už v patnácti měsících dostal jako adoptivní dítě do péče německé aristokratické rodiny. Jeho novým otcem byl pruský major Oswald Carl a matkou Židovka baronka Louisa von Haber. Rodina žila nejdříve ve Ville Donaueck (dnes dům \"Maria Trost\") v Beuronu, roku 1925 se přestěhovala do Kolína. V roce 1932 se rodina ocitla ve finanční krizi, adoptivní rodiče se rozešli a Werra se jako černý pasažér dostal do amerického New Orleans. Po svém návratu viděl svoji budoucnost v armádě, a tak se roku 1936 stal stíhačem v Luftwaffe.\n\nNa začátku války sloužil ve Francii v letce Jagdgeschwader 3. Jako schopný důstojník se stal adjutantem II. Gruppe, JG3, navzdory svému playboyskému vystupování a častému vychloubání (v německém tisku se objevil se svým plyšovým lvem Simbou, kterého při sobě nosil jako maskota jednotky). Také používal titulu baron, ačkoliv na to neměl právo. V každém případě však zlikvidoval dva francouzské bombardéry a byl vyznamenán železným křížem 2. třídy.\n\nBěhem bitvy o Británii sestřelil během jednoho dne šest nepřátelských letadel, za což byl odměněn železným křížem 1. třídy. Pak následovalo ještě 5 Spitfirů a 9 Hurricanů (z toho 6 na zemi), přesně zdokumentováno je ale do Werrova zajetí jen 8 sestřelů. 5. září 1940 byl Werrův Messerschmitt Bf 109 nad Kentem sestřelen Spitfiry z 41. letky. S poničeným letadlem se mu podařilo přistát v poli, kde byl ihned zajat a poslán do London District Prisoner of War Cage. Osmnáct dní byl vyslýchán a poté převezen do zajateckého tábora POW Camp No.1 v Grizedale Hall v hrabství Cumbria.\n\n7. října se pokusil o útěk poprvé, a to během denní vycházky mimo tábor. Plán si připravil dopředu a domluvil se na něm s ostatními zajatci. Na pravidelné zastávce využil chvíle, kdy ho kryl vozík s ovocem i kamarádi, přeskočil cihlovou zídku a zmizel v poli. Po odhalení Werrova zmizení armáda zalarmovala místní farmáře i domobranu. 10. října ho dva příslušníci domobrany chytili ve vepříně, on jim ale znovu utekl. Až 12. října byl definitivně chycen, když se zkoušel skrýt pod vodou. Byl odsouzen ke 21 dnům samotky a 3. listopadu byl převezen do tábora Camp No 10 ve Swanwicku (Derbyshire).\n\nNa své další zastávce, v táboře Camp No 13 také známém jako Hayes camp, se Werra připojil ke skupince, která si sama říkala \"Swanwick Tiefbau A. G.\" (Swanwickští kopáči,a.s.). Zajatci plánovali vykopat tunel, kterým by mohli uprchnout. Práce jim zabrala měsíc, tunel byl hotov 17. prosince 1940. Zajatci si dokázali opatřit peníze i falešné doklady. 20. prosince von Werra se čtyřmi druhy utekli tunelem, kryti protiletadlovou palbou a zpěvem táborového sboru. Werrovi druzi byli chyceni už za několik dní. 15. prosince byl zatím Werra v nepřítomnosti vyznamenán rytířským křížem.\n\nVon Werra se rozhodl utíkat na vlastní pěst. Vzal si s sebou svůj letecký oblek a rozhodl se vydávat za kapitána \"Van Lotta\", nizozemského pilota RAF. Namluvil důvěřivému řidiči, že je sestřeleným pilotem bombardéru, který se snaží dostat ke své jednotce, a požádal ho, aby ho zavezl na nejbližší základnu RAF. V Codnor Park Station ho místní úředník vyslechl s podezřením, nakonec ale rozhodl, že mu zařídí dopravu na letiště RAF v Hucknallu poblíž Nottinghamu. Vyslechla ho i policie, ale von Werra všechny přesvědčil, že je zcela neškodný. V Hucknallu se ho velitel letky \"Boniface\" ptal na jeho umístění, Werra tvrdil, že spadá pod základnu Dyce poblíž Aberdeenu. Zatímco to Boniface ověřoval, von Werra se omluvil a rozběhl se k nejbližšímu hangáru, kde zkusil přesvědčit mechanika, že byl pověřen testovacím letem. Tehdy však už dorazil Boniface a pomocí zbraně ho zajal. Werra byl poslán zpátky do tábora Hayes a tam byl hlídán ozbrojenou stráží.\n\nV lednu 1941 byl Werra poslán do Kanady spolu s velkou skupinou německých zajatců. Jeho skupina byla umístěna v táboře na severním břehu Hořejšího jezera v Ontariu; Werra se tedy rozhodl uprchnout do stále neutrálních USA. 21. ledna vyskočil z okna vlaku jedoucího z Montrealu, opět za pomoci ostatních zajatců.\n\nDopadl poblíž Smiths Falls 30 mil od řeky Svatého Vavřince. Ze stejného vlaku se pokusilo utéci sedm dalších vězňů, všichni však byli brzy chyceni. Von Werrovo zmizení bylo zaznamenáno až příští odpoledne.\n\nVon Werra se dostal přes hranice do Ogdensburgu a sám se přihlásil na policii. Imigrační úředníci prohlásili, že do země vstoupil ilegálně, Werra proto kontaktoval německý konzulát. Brzy se mu dostala pozornosti tisku, kterému sdělil značně přikrášlenou verzi svého útěku. Zatímco americké a kanadské úřady jednaly o Werrově vydání, německý vicekonzul mu pomohl přes hranice do Mexika. Odsud von Werra pokračoval do Ria a dále do Barcelony a Říma. Do vlasti dorazil 18. dubna 1941.\n\nVon Werra se stal hrdinou. Hitler mu mohl osobně předat jeho rytířský kříž a Werra se oženil. Vyjádřil se také k podmínkám v německých zajateckých táborech, nepříznivě je srovnávaje s britskými, což mohlo vést ke zlepšení situace britských zajatců. Von Werra se vrátil k Luftwaffe, původně byl umístěn na ruskou frontu, kde dosáhl 13 sestřelů, později jako hlídka k Severnímu moři.\n\n25. října 1941, nyní u Jagdgeschwader 53, zmizelo Werrovo letadlo na obyčejném hlídkovém letu severně od nizozemského Vlissingenu. Pravděpodobně se jednalo o poruchu motoru. Jeho poslední, rádiem zachycená slova byla: „Mein Motor ist sauer. Versuche Bruchlandung.“ (Motor nepracuje. Zkusím nouzově přistát.)\n\n\n"}
{"id": "94289", "url": "https://cs.wikipedia.org/wiki?curid=94289", "title": "Juraj Jánošík", "text": "Juraj Jánošík\n\nJuraj Jánošík či \"Juro Jánošak\", polsky ', maďarsky ' (1688 Terchová – 17. března 1713 Liptovský Mikuláš) byl slavný slovenský zbojník.\n\nJuraj Jánošík se narodil v kysucké vsi Terchová, pravděpodobně na kopaničářské samotě U Jánošů. Byl pokřtěný v kostele Nejsvětější Trojice ve Varíně dne 25. ledna 1688. Jeho rodiči byli Martin Jánošík a Anna rozená Cesneková, kmotry Jakub Merjad a Barbara Krištofiková z Terchové. Podle stejné matriky měl Juraj sourozence Jana, Martina, Adama a Barbaru. Chlapců totožného jména a příjmení se však v matrice vyskytuje několik. Někteří vědci na základě jiných dobových dokumentů považují za správné datum Jánošíkova křtu 16. květen 1688, za jeho rodiče Michala Jánošíka a Barbaru rozenou Cingelovou, za kmotry Pavla Laurinčíka a Dorotu Bobanovou, všechny z Terchové. Podle této teorie měl Juraj staršího bratra Jana a mladší sestru Barbaru. \n\nOkolo roku 1706 Jánošík vstoupil do oddílů podporujících Františka II. Rákócziho, který se roku 1703 postavil do čela stavovského povstání proti Habsburkům. Jánošík strávil několik let v pěším pluku pod velením plukovníka Wilhelma Winklera (Viliam Vinkler). Zřejmě po rozhodující porážce kuruckého vojska v bitvě u Trenčína 30. srpna 1708 se vrátil do Terchové, ale již zanedlouho vstoupil do císařské armády – není známo, zda dobrovolně, či z přinucení. Byl posádkou na hradě v Bytči, kde byl tenkrát uvězněn zbojník Tomáš Uhorčík. Tvrzení některých historiků, že Uhorčíkovi pomohl k útěku, není ověřitelné a zakládá se pouze na zmínce v soudním protokolu, který uvádí, že Jánošík vězni „poskytl mnohá dobrodiní“. Z protokolu také vyplývá, že k Uhorčíkově útěku došlo až poté, co byl na podzim roku 1710 Jánošík z vojenské služby vykoupen rodiči a propuštěn.\n\nPo Jánošíkově návratu do Terchové ho roku 1711 vyhledal Uhorčík a přizval ho k účasti na zboji. V říjnu se Jánošík s Uhorčíkovou družinou účastnil přepadení bohatého žilinského kupce Jana Šipoše pod hradem Strečno. Tomáš Uhorčík následně Jánošíkovi předal vedení skupiny, oženil se s dcerou jablunkovského ovčáka Stoligy a usadil se v Klenovci v Malohontské župě pod jménem Martin Mravec.\n\nDružina pod Jánošíkovým vedením působila necelé dva roky. Její první akcí bylo přepadení židovských kupců ve Vsetíně v listopadu 1711. Během roku 1712 přepadla a okradla několik šlechticů, kupců a duchovních, ale také ženu faráře, vdovu po císařském důstojníkovi či statkářku. Zbojníci operovali v Trenčínské, Nitranské, Turčanské, Liptovské, Oravské, Zvolenské a Malohontské župě, ale také na východní Moravě, ve Slezsku a pravděpodobně i v polském Podhalí.\n\nZbojnickou družinu nelze vnímat jako homogenní skupinu. Tu Jánošíkovu tvořili Slováci, Moravané a Poláci. Jedni členové v průběhu roku odcházeli, jiní přícházeli, některé zájemce o členství Jánošík odmítl. Takzvaní „horní chlapci“ zbojničili od jara do podzimu, kdy se kolem svátku svatého Michala (29. září) rozcházeli sloužit do vsí a na samoty zpravidla jako čeledínové s tím, že se na svatého Vojtěcha (23. dubna) na smluveném místě opět sejdou. Jánošík se přes podzim a zimu zpočátku ukrýval v Terchové, později v Kokavě nedaleko Klenovce, kde byl častým hostem u Uhorčíka alias Mravce.\n\nPoprvé Jánošíka dopadli společně s Uhorčíkem v říjnu 1712, kdy byli uvězněni na zámku v Hrachově. Na svobodu se dostali díky intervenci Malohontského podžupana Pavla Lányiho, podporovatele kuruckého povstání. Definitivně byl Jánošík dopaden liptovskými hajduky v březnu 1713 společně s Uhorčíkem zřejmě v jeho chalupě v Klenovci a oba byli uvězněni na zámku Vranovo v Palúdzce u Liptovského Mikuláše.\n\nSoudní proces se konal v Liptovském Mikuláši ve dnech 16. a 17. března 1713. Soudu předsedal liptovský podžupan Ladislav Okolicsányi, žalobcem byl Alexandr Čemický. Jánošík byl vyslýchán zástupci trenčínské a liptovské župy a konfrontován s některými ze svých okradených obětí. Kromě loupežných přepadení a spojení s kuruckými povstalci v polské emigraci byl obviněn z vraždy faráře Juraje Vrtíka z Domaniže. K některým bodům obžaloby se Jánošík přiznal, jiné – jako vraždu domanižského kněze – odmítl a k některým se nevyjádřil. Jeho obhájce ex offo Baltazar Palugyai pro něj požadoval milost s odůvodněním, že obžalovaný byl ke zboji sveden, nebyla mu dokázána jediná vražda, svou vinu přiznal a činů lituje. Prokurátor však trval na prokázaném zbojnictví i vraždě, přičemž obojí bylo podle tehdejších zákonů hrdelním zločinem. Juraj Jánošík byl podroben lehkému i těžkému útrpnému právu a po zapsání dodatečných přiznání odsouzen k trestu smrti zavěšením na hák za levý bok. \"Poneváč predepsaný obžalovaný Juro Janošak, zavrhnuvše prikázaní jak božské tak též i zákon krajinský, predo dvema roky dal se na zbojstvo a vudcem aneb hajtmanem takovým se učinil, který s tovariši svými na cestách zastavujíce mnohých lidí o statek, áno i jako se z jeho vlastného vyznania zdá, jeho tovariši kdy on též bol prítomný, pána patera z Domaníže prostrelili a bezbožne zamordovali. Tak též i jinších, jako jest predepsané, zlých skutkuv se dopustil. Potom pre takové veliké zlé účinky a prikázaní prestúpení má byť na hák na levém boku prehnatý a tak na príklad jinších takovich zločincov má byť zavesený.\"Lze předpokládat, že rozsudek byl vykonán na městském popravišti Šibeničky. Datum popravy není známo. Někteří vědci za něj považují následující den 18. března (Melicherčík, Kočiš), jiní, že poprava proběhla podle dobových zvyklostí ještě 17. března, aby odsouzený po předchozím těžkém mučení nezemřel a neunikl tak spravedlivému trestu (Sroka). Podle polského historika Stanisława Dzięciołowského byl Jánošík pravděpodobně pohřben buď u zdi hřbitova v Liptovském Mikuláši, nebo na kuruckém hřbitově v nedalekých Čemicích.\n\nPrakticky jedinými dochovanými prameny o životě legendárního zbojníka jsou protokoly ze soudních řízení s Jurajem Jánošíkem a Tomášem Uhorčíkem, matrika křtů z farnosti ve Varíně, žádost o propuštění z císařské vojenské služby a několik dalších doplňujících dokumentů. Z nich lze poskládat jen velmi omezený obrázek o životě a působení člověka, jehož obraz národního hrdiny začal být budován teprve sto let po jeho smrti slovenskými obrozenci a během 20. století utvrzován socialistickými historiky. Vzhledem k často nekritickému přejímání konstruktů a tezí jednotlivých historiků, které často ignorovaly dobový kontext, případně nezakrytě sloužily některé z ideologií, je s osobou Juraje Jánošíka spojeno poměrně mnoho domněnek, které nemají v pramenných materiálech žádnou oporu.\n\nPodle slovenského lidového podání byl Juro Jánošík obdařen magickými předměty (kouzelná valaška, čarovný opasek), které mu dodávaly nadpřirozené schopnosti. Okrádal především šlechtice, trestal panské dráby a ze svého lupu vyděloval část pro chudé, tedy \"bohatým bral a chudým dával\". Pro svůj odpor k vrchnosti byl slovenskými obrozenci představován jako romantický hrdina bojující za slovenský národ proti maďarskému útlaku. Socialističtí badatelé jej vnímali jako bojovníka proti feudálnímu útlaku. Podle podhalských pověstí působil legendární zbojník i v Polsku, kde jeho popularitu značně zvýšil televizní seriál a později film \"Janosik\", které v 70. letech 20. století natočil režisér Jerzy Passendorfer.\n\n\n\n\nV roce 1947 byla vydána v Československu dvoukoruna s portrétem Jánošíka.\n\n\n\n"}
{"id": "94290", "url": "https://cs.wikipedia.org/wiki?curid=94290", "title": "Užhorod", "text": "Užhorod\n\nUžhorod ( / \"Užhorod\"; / \"Ugohrad\"; / \"Užgorod\"; ; ; ) je město oblastního významu na západní Ukrajině na řece Uh (ukrajinsky Уж/\"Už\"; odtud také název města), přímo u hranice se Slovenskem. Je centrem Zakarpatské oblasti a okolního Užhorodského rajónu. V roce 2006 mělo město 116 000 obyvatel; je tedy nejen nejzápadnější, ale také nejmenší oblastní metropolí na Ukrajině. Město má dobře rozvinutý průmysl, zastoupený je zejména dřevozpracující, nábytkářský, strojírenský, chemický a potravinářský. Kultura a školství má ve městě bohatou tradici. Nachází se zde několik muzeí, divadlo a od roku 1945 i Užhorodská národní univerzita.\n\nUžhorod patřil před příchodem Uhrů mezi města slovanská; tehdy se zde nacházela východní část území osídleného Bílými Chorvaty. Ti zde vybudovali pevnost a sídlo raně městského typu. Na počátku 10. století se zde objevili Uhři, kteří se města, stejně jako celé Panonské nížiny, zmocnili.\n\nVe středověku byl Užhorod uherským městem; bylo zde centrum Užské župy a ještě kolem roku 1910 tvořili Maďaři kolem 80 % obyvatel. Roku 1872 sem dorazila železnice z Čopu, později prodloužená přes Užocký průsmyk do Lvova. Mezi lety 1919 a 1938 bylo hlavním městem Podkarpatské Rusi, součásti Československa. Po roce 1925 byl dokonce jediným rusínským městem s většinou československé národnosti (38%). V těchto letech probíhal velký rozvoj: vzniklo mnoho budov v typickém československém stylu (např. legiodům), postavily se nové čtvrti (jako například Malé Galago). V září roku 1921 navštívil město prof. dr. Tomáš Garrigue Masaryk, poprvé jako prezident Republiky Československé. Roku 1938 se Užhorod (a celý jih Zakarpatí) stal na základě Vídeňské arbitráže opět součástí Maďarska.\n\nDne 27. října 1944 osvobodil město 4. ukrajinský front. Po II. světové válce byla Podkarpatská Rus předána Sovětskému svazu, a Užhorod se tak stal součástí Ukrajinské SSR. Ještě téhož roku (1945) byla založena Užhorodská národní univerzita. Současné postavení hlavního města Zakarpatské oblasti má Užhorod od roku 1946, od roku 1991 je součástí nezávislé Ukrajiny. Roku 2002 zde byla zřízena busta Tomáše Garrigue Masaryka ve čtvrti Malé Galago v parku na vysokém čtyřhranném pylonu; jeho socha ve městě stála již v roce 1928 na tehdejším hlavním Masarykově náměstí a po okupaci Hortyovským Maďarskem byla v roce 1939 svržena (nalezena Američany v Pasově, po válce byla dvakrát odhalena 1945 a 1968 v Hranicích na Moravě, kam byla předána americkou armádou a roztavena byla teprve v době normalizace v Kroměřížských strojírnách).\nPo vyhlášení nezávislosti Ukrajiny (1991) byl za starostu města několikrát zvolen kontroverzní podnikatel Serhij Ratušňak, jenž se v roce 2009 stal nechvalně známý svými antisemitskými výroky, zejména v souvislosti s tehdejším presidentským kandidátem Arsenijem Jaceňukem.\n\nV Užhorodu, stále oblíbenějším cíli turistů, jsou k vidění architektonické památky nejrůznějších období. Dominantou je Užhorodský hrad, stojící na 30 m vysoké sopečné vyvýšenině; dnes je zde muzeum s několika expozicemi. Nedaleko je také skanzen lidové architektury.\n\nŘeckokatolická katedrála se dvěma věžemi byla postavena roku 1646 a sloužila původně římským katolíkům. Užhorodská synagoga dosud stojí, byla však přeměněna na filharmonii a zbavena všech náboženských předmětů. Dále se zde nachází množství kostelů různých vyznání, kino a také divadlo.\n\nToto město má již 6 turistických známek – č. 1 pro Horjanskou rotundu, č. 6 pro skanzen, č. 18 pro bustu T. G. Masaryka, č. 70 pro synagogu, č. 96 pro Užgorodský hrad a č. 136 pro krčmu „Deci u notáře”.\n\nPodkarpatská astronomická společnost byla založena v roce 1928 jako první pobočka České astronomické společnosti. Jejím hlavním úkolem bylo šíření poznatků z astronomie mezi nejširší veřejností. Zakladatelem byl František Pešta, který působil na finančním úřadě v Podkarpatské Rusi. Na základě dohody s Českou astronomickou společností byl každý člen Podkarpatské astronomické společnosti v Užhorodě zároveň členem České astronomické společnosti v Praze.\n\nMezi nejúspěšnější sporty ve městě patří fotbal a ženská házená.\n\n\n\nUžhorod leží na jednokolejné elektrifikované trati Čop – Sambir – Lvov. Zdejší nádraží bylo počátkem 21. století rozšířeno a rekonstruováno. Odjíždějí odtud rychlíky do celé Ukrajiny a také do Moskvy; mezinárodní a další dálkové vlaky odjíždějí z nedalekého Čopu. Také zde začíná železniční trať Užhorod – Haniska pri Košiciach sloužící pouze pro nákladní dopravu. Město má i autobusové nádraží, ze kterého několikrát denně jezdí linkový autobus do slovenských Michalovců a Košic. Funguje zde také mezinárodní letiště. V Užhorodě končí plynovod Sojuz, který sem přivádí plyn z ruského Orenburgu. Užhorod je jediné oblastní město na Ukrajině, ve kterém není elektrická doprava, přepravu zajišťují pouze autobusy a maršutky (minibusy), v plánu sice bylo zavedení trolejbusové sítě, ke kterému z neznámých důvodu nedošlo.\nDále je Užhorod velkým silničním dopravním uzlem. Vedou zde evropské silnice: E 50, E 58. Krom toho se zde ještě nachází Užhorodská dětská železnice.\nVzdálenost k nejbližším evropským metropolím:\n\nVětší města v okruhu Užhorodu:\nOd středověku do začátku 20. století byli převažující národností Maďaři. Město mělo do holocaustu velmi silnou židovskou komunitu, cca 30 % všech obyvatel města v r. 1941. Časté politické a teritoriální změny však etnickým složením obyvatelstva řádně zamíchaly. Podle sčítání v roce 2001, kdy zde žilo 117 317 obyvatel, tvořili Ukrajinci a Rusíni 77,8 %, Rusové 9,6 %, Maďaři 6,9 %, Slováci 2,5 % a Romové 1,5 %. Mezi vyznáními převládá řecké katolictví a pravoslaví.\n\n\nMěsto se nachází v nadmořské výšce asi 120 metrů v podhůří Karpat na řece Už (105 km na Ukrajině). Rozloha města je 41,56 km². Délka města od severu k jihu je 12 km od východu na západ je 5 km. Nejvyšším bodem je Daybovetska – 224 m n. m. Plocha zeleně a výsadby činí 1,574 hektarů. Navíc je Užhorod obklopen lesy. Velká část území města je pravobřežní (Staré Město). Břehy Už spojuje 7 mostů.\n\nPodnebí je kontinentální s horkými léty a mírnými zimami. Významný vliv na klima ve městě mají Karpaty, které chrání město před studenými větry ze severu.\nPrůměrná roční teplota je 10,1 °C , nejnižší je v lednu (−1,7 °C), naopak nejvyšší je v červenci (20,9 °C).\nBěhem roku ve městě spadne 748 mm srážek, nejméně jich je v únoru a dubnu, nejvíce pak v červnu a červenci.\nMinimální roční úhrn srážek je (443 mm) byl naměřen v roce 1961, maximální (1134 mm) byl změřen v 1980. Maximální denní úhrn srážek je (75 mm) naměřen v červnu.\nKaždý rok napadne ve městě sněhová pokrývka, její výška je však zanedbatelná. Průměrná relativní vlhkost vzduchu je 72 %, nejnižší je v dubnu – 62 %, nejvyšší je naopak v prosinci – 83 %.\n\n\nMěsto má konzuláty v Maďarsku a na Slovensku. Užhorod uzavřel partnerství s následujícími městy:\n\n\n\n"}
{"id": "94291", "url": "https://cs.wikipedia.org/wiki?curid=94291", "title": "Loštice", "text": "Loštice\n\nLoštice (německy \"Loschitz\") jsou město, které leží na řece Třebůvce v jižní části okresu Šumperk v Olomouckém kraji. Město bylo založeno jako trhová ves v polovině 13. století. Žije zde obyvatel. Součástí města jsou i vesnice Žádlovice a Vlčice. Loštice jsou známy zejména díky dlouhé tradici výroby olomouckých tvarůžků.\n\nObec Loštice byla založena jako trhová ves ve 2. polovině 13. století na místě, kde se již dříve nacházela stará slovanská osada. První písemná zmínka o obci pochází z roku 1267, kdy biskup Bruno ze Schauenburku přikoupil od Petra z Loštic popluží. Ve 14. století jsou Loštice označovány jako městečko, kde se pravidelně konaly trhy a výroční slavnosti. Od 15. století je historie města spojena s židovskou komunitou. V Lošticích Židé založili v roce 1544 hřbitov a roku 1571 byla postavena synagoga. V 17. století město zasáhl rozsáhlý požár a letní povodně. Na počátku 18. století v Lošticích žilo téměř dva tisíce obyvatel.\n\nNa počátku 20. století došlo k rozvoji města – bylo zavedeno autobusové spojení s okolními vesnicemi, založen Klub čs. turistů, otevřeno cvičiště, postavena hasičská zbrojnice a založen nový hřbitov. V roce 1938 se v okolích Loštic rozšiřuje henleinovské hnutí, 1941 byla zakázána činnost Sokola, Orla a Skauta. Po válce byl roku 1945 založen Svaz přátel SSSR, 1947 zrušena loštická židovská obec a 1949 začala hromadná likvidace živnostníků.\n\nV současné době ve městě žije přes tři tisíce obyvatel. Symbolem Loštic jsou olomoucké tvarůžky, které zde firma A. W. vyrábí již od roku 1876. Město žije také kulturní životem v návaznosti na tradici výroby tvarůžků probíhají každoročně Slavnosti hudby a tvarůžků (červen) a turistický Pochod za Loštickým tvarůžkem (květen).\nUnikátní poháry hnědé barvy s povrchem pokrytým puchýřky se od konce 14. století do 16. století vyráběly v Lošticích a blízkém okolí. K jejich výrobě používali hrnčíři specifické hlíny těžené poblíž města a vypalovali je při teplotě kolem 1200 °C. Tyto poháry byly ve své době obchodním hitem, najdeme je na mnoha hradech střední Evropy. Jeden z pohárů je dokonce zpodobněn na obraze Hieronyma Bosche \"Zahrada pozemských rozkoší\" z počátku 16. století.\n\nMěsto leží v Olomouckém kraji a jedná se o střední město v okrese Šumperk. Zastupitelstvo města Loštice má 15 členů, ti poté ze svých řad volí Radu města Loštice. Radu města tvoří: starosta, místostarosta a 3 radní.\n\nVe volbách do zastupitelsta obce v roce 2014, konaných 10. a 11. října 2014, zde volební účast byla 52,76 %.\n\n\nNarodili se zde:\n\nV katastru obce jsou evidovány tyto kulturní památky:\n\nNavržená na kulturní památku:\n\nDalší stavby\n\n\n\n\n"}
{"id": "94292", "url": "https://cs.wikipedia.org/wiki?curid=94292", "title": "Šanghajská organizace pro spolupráci", "text": "Šanghajská organizace pro spolupráci\n\nŠanghajská organizace pro spolupráci (zkráceně ŠOS; rusky Шанхайская организация сотрудничества, \"Šanhajskaja organizacija sotrudničestva\" (ШОС), čínsky 上海 合作 组织) je regionální mezivládní organizace, která byla založena 15. června 2001 představiteli Číny, Ruska, Kazachstánu, Tádžikistánu, Kyrgyzstánu a Uzbekistánu. S výjimkou Uzbekistánu byly všechny ostatní členské státy součástí Šanghajské pětky, organizace, která byla založena na základě podpisů smluv v letech 1996 a 1997 mezi Čínou, Kazachstánem, Kyrgyzstánem, Ruskem a Tádžikistánem o posílení důvěry ve vojenské oblasti a o snížení ozbrojených sil ve vzájemných příhraničních oblastech. Indie a Pakistán se plnohodnotnými členy ŠOS stali 9. června 2017 na summitu v Astaně, předtím měli pozorovatelný status.\n\nŠOS není vojenská aliance (jako například NATO), ani otevřeným bezpečnostním fórem (jako například ASEAN), ale profiluje se do neutrální polohy. Hlavními cíli organizace byly vyhlášeny: posílení stability a bezpečnosti v širším prostoru, boj proti terorismu, separatismu a extremismu, boj proti obchodu s drogami, hospodářská spolupráce, partnerství v oblasti energetické, vědecké a kulturní spolupráce.\n\nPozorovatelský status mají Afghánistán, Bělorusko, Írán a Mongolsko. Partnerský dialog pak se Šanghajskou organizací pro spolupráci vedou Arménie, Ázerbájdžán, Kambodža, Nepál, Sri Lanka a Turecko.\n\n"}
{"id": "94293", "url": "https://cs.wikipedia.org/wiki?curid=94293", "title": "Mark Thatcher", "text": "Mark Thatcher\n\nSir Mark Thatcher, 2. baronet ze Scotney (* 15. srpna 1953) je britský podnikatel, syn bývalé premiérky Margaret Thatcherové.\n\nV roce 2004 byl zatčen jihoafrickými úřady pro účast na plánování převratu v Rovníkové Guineji. V následném soudním procesu (leden 2005) přiznal, že se z nedbalosti účastnil přípravy převratu organizované Simonem Mannem, když „zakoupil letadlo, aniž by se řádně staral, k čemu bude použito“, za což byl na základě zákonů zakazujících žoldáctví odsouzen ke 4 letům podmíněně a peněžnímu trestu tří milionů randů.\n"}
{"id": "94294", "url": "https://cs.wikipedia.org/wiki?curid=94294", "title": "Staré Město (okres Šumperk)", "text": "Staré Město (okres Šumperk)\n\nStaré Město (německy \"(Mährisch) Altstadt\") je město ležící na severu Moravy mezi Králickým Sněžníkem, Rychlebskými horami a Hrubým Jeseníkem na říčce Krupá. Žije zde obyvatel. Město lze využít výchozí bod pro turistické a trampské výpravy do okolních hor. Lokální železniční trať spojuje město s Hanušovicemi, kde jsou přípoje na vlaky Olomouc – Jeseník. Podle názvu železniční stanice či katastrálního území je někdy označováno také jako Staré Město pod Sněžníkem, nebo Staré Město pod Králickým Sněžníkem.\n\nMěsto bylo založeno někdy v druhé polovině 13. století jako Goldek (česky \"Zlatý kout\", \"Zlatý roh\"), jméno Staré Město se začalo používat až někdy v 15. století. Město bylo až do konce druhé světové války a následné deportace původních obyvatel osídleno převážně německým obyvatelstvem.\n\n\n\n\n\n\n"}
{"id": "94295", "url": "https://cs.wikipedia.org/wiki?curid=94295", "title": "Čchung-čching", "text": "Čchung-čching\n\nČchung-čching (též Čunking, , anglicky \"Chongqing\") je jedno ze čtyř přímo spravovaných měst na úrovni provincie v Čínské lidové republice. Leží na horním toku řeky Jang-c’-ťiang. K listopadu 2010 měl 28 846 200 obyvatel, a v roce 2015 už 49,17 milionů – což z něj činí nejlidnatější čínské město. Zahrnuje rozsáhlé venkovské oblasti. Vlastní městské osídlení má kolem 6–7 miliónů lidí, mnohem méně než u Šanghaje s 20 milióny lidí žijících v urbanizovaných oblastech. Průměrná hustota zalidnění je proto pouze 350 obyvatel na km², pětkrát menší než např. Brna.\n\nStatus přímo spravovaného města Čchung-čching získal 14. května 1997, do té doby byl jako subprovinční město součástí provincie S’-čchuan. Administrativně se Čchung-čching dělí na 19 městských obvodů, 15 okresů a 4 autonomní okresy.\n\nJe významným kulturním a historickým centrem S’-čchuanu, střediskem průmyslu a dopravní křižovatkou. V letech čínsko-japonské války (1937–1945) byl hlavním městem Čínské republiky. Významné je Muzeum Tří soutěsek.\n\nMěsto má vlastní městský strom – fíkovník (\"Ficus lacor\") a městskou květinu kamélii japonskou (\"Camellia japonica\").\n\nNázev města Čchung-čching sestává ze slov 重 \"čchung\" (což znamená „znovu, opětovně“) a 庆 \"čching\" (což znamená „slavnost, oslavovat“). Dohromady název znamená doslova „Opakující se slavnost.“\n\nVe městě funguje síť metra sestávající k roku 2017 ze čtyř linek.\n\nPřibližně 20 kilometrů severovýchodně od centra Čchung-čchingu v obvodě Jü-pej se nachází mezinárodní letiště Čchung-čching Ťiang-pej, z centra dostupné linkou 3 čchungčchingského metra. Od roku 2006 patří dlouhodobě do desítky nejrušnějších čínských letišť. Kromě něj leží na území města ještě dvě menší letiště: letiště Čchien-ťiang Wu-ling-šan na východním okraji v obvodě Čchien-ťiang a letiště Wan-čou Wu-čchiao v obvodě Wan-čou v severovýchodní části města.\n\nV Čchung-čchingu je několik mostů přes Jang-c’-ťiang, mj. dvoupatrový ocelový obloukový most Čchao-tchien-men dokončený v roce 2009.\n\n\nV tomto tehdy největším městě čínské provincie Sečuan byla francouzská pošta. Tehdejší indočínské poštovní úřady zde používaly v letech 1903 až 1922 známky Francouzské Indočíny s přetisky TCHONGKING nebo TCH´ONG K´ING. Bylo vydáno 67 přetiskových provizorií.\n\n"}
{"id": "94297", "url": "https://cs.wikipedia.org/wiki?curid=94297", "title": "Palečnice", "text": "Palečnice\n\nPalečnice se řadí k mírnějším nástrojům útrpného práva. Jedná se o upravený šroubový lis, složený ze dvou či tří plochých dřevěných (později železných) pásků, spojených suvně stahovacími šrouby. Pro zvýšení účinku byly vnitřní plochy pásků někdy opatřovány rýhováním, hraněním nebo i hroty, v modernější podobě byly pásky mírně prohnuté. Palečnice se používaly převážně k drcení prstů, přičemž nástroj mohl být nasazen na falangu prstu (mírnější podoba) nebo na kloub. Často zmiňované využití palečnic k drcení genitálií či prsů v rámci útrpného práva není (s výjimkou jednotlivostí a excesů) doloženo, modifikované nástroje na bázi palečnic jsou ale častou pomůckou pro BDSM aktivity.\n\n"}
{"id": "94300", "url": "https://cs.wikipedia.org/wiki?curid=94300", "title": "Kuang-tung", "text": "Kuang-tung\n\nKuang-tung (zjednodušené znaky 广东; tradiční znaky: 廣東; pchin-jinem: Guǎngdōng) je provincie Čínské lidové republiky ve středojižní Číně. Od roku 2005 je to nejlidnatější čínská provincie, v roce 2016 v ní žilo téměř 110 miliónů obyvatel. Provinční hlavní město Kanton a ekonomické centrum Šen-čen patří mezi nejlidnatější a nejvýznamnější města v Číně.\n\n"}
{"id": "94309", "url": "https://cs.wikipedia.org/wiki?curid=94309", "title": "Senát Národního shromáždění ČSR", "text": "Senát Národního shromáždění ČSR\n\nSenát Národního shromáždění byla horní komora Národního shromáždění (parlamentu) Československé republiky.\n\nPředchůdkyní prvorepublikového Senátu Národního shromáždění ČSR byla Panská sněmovna rakousko-uherské Říšské rady.\n\nDne 29. února 1920 byla přijata ústava, která po vzoru Rakouska-Uherska, Francie a USA předjímala dvoukomorový parlament. Skládal se z Poslanecké sněmovny s 300 členy a 150členného senátu. Do obou komor se volilo poměrným systémem. Do Sněmovny na 6 let, do Senátu na 8 let. Členem Sněmovny se mohl stát občan starší 30 let, do Senátu bylo možné být zvolen po dosažení věku 45 let. Rozdílnost byla i v nutné délce státního občanství voličů. První volby do Senátu se konaly v květnu 1920.\n\nVzhledem ke stejnému volebnímu systému a současnému ukončování volebního období obou komor bylo politické rozložení obou komor prakticky stejné, a tak Senát nemíval jiný názor než Poslanecká sněmovna. Rozhodující politické půtky se odehrávaly na poslanecké půdě a Senát došlé zákony jen víceméně automaticky schvaloval. Výjimku tvořily dva případy, v nichž senátoři plnili úlohu parlamentní pojistky. V roce 1920 socialističtí poslanci prosadili značný rozpočtový schodek, načež vláda pohrozila demisí. Senát nato ale deficitní rozpočet odmítl a dal tak možnost svým kolegům ze Sněmovny hlasovat odlišně. V roce 1926 došlo k parlamentní krizi, během níž se rozpadla koalice občanských stran se socialisty a parlament nebyl schopen schválit jediný zákon. Na půdě Senátu se dohodla koalice československých občanských stran s německou pravicí a slovenskými klerikály a po překonání krize v Poslanecké sněmovně byla vytvořena první vláda, na které se zúčastnily jak etnicky československé, tak německé strany.\n\nPředpověď Ferdinanda Peroutky se naplnila na sklonku roku 1938, kdy Stálý výbor Národního shromáždění, složený z poslanců i senátorů, v rozporu s ústavou a bez náhrady zrušil téměř sto poslaneckých a senátorských mandátů. Následně se příslušníci obou komor parlamentu podíleli na „zjednodušení politického systému“, kdy byly některé politické strany zakázány (KSČ) a jiné sloučeny do jedné vládnoucí a jedné opoziční strany (strany národnostních menšin měly mít status pozorovatele). Posléze také zmocňovacím zákonem senát spolu se sněmovnou převedl část zákonodárné moci na vládu a prezidenta, čímž uskutečnil přechod od parlamentní demokracie k protofašistickému autoritativnímu režimu (viz Druhá republika).\n\nPrvorepublikový Senát Národního shromáždění sídlil v Thunovském paláci ve Sněmovní ulici v Praze, v prostorách dnešní Poslanecké sněmovny.\n\n\n"}
{"id": "94318", "url": "https://cs.wikipedia.org/wiki?curid=94318", "title": "Angolská fotbalová reprezentace", "text": "Angolská fotbalová reprezentace\n\nAngolská fotbalová reprezentace reprezentuje Angolu na mezinárodních fotbalových akcích, jako je mistrovství světa nebo Africký pohár národů.\n\nV roce 1999 vyhrála Angola poprvé v historii Pohár COSAFA, pořádaný od roku 1993. Na tento úspěch navázala v letech 2001 a 2004. Poháru COSAFA v roce 2015 se spolu s komorskou fotbalovou reprezentací nezúčastnila.\n\nSeznam zápasů angolské fotbalové reprezentace na MS\n"}
{"id": "94319", "url": "https://cs.wikipedia.org/wiki?curid=94319", "title": "Absolutně černé těleso", "text": "Absolutně černé těleso\n\nAbsolutně černé těleso, černé těleso a nebo černý zářič je ideální těleso, které pohlcuje veškeré záření všech vlnových délek, dopadající na jeho povrch. Absolutně černé těleso je současně ideální zářič, ze všech možných těles o stejné teplotě vysílá největší možné množství zářivé energie. Celkové množství energie, které se vyzáří z povrchu absolutně černého tělesa za jednotku času a rozložení intenzity záření podle vlnových délek závisí jen na jeho teplotě. Záření Slunce se poměrně dobře blíží záření absolutně černého tělesa s teplotou přibližně 5800 Kelvinů, reliktní záření odpovídá záření absolutně černého tělesa s teplotou 2,7 K. Tento fyzikální pojem zavedl Gustav Kirchhoff v roce 1862.\n\nSchopnost tělesa vysílat elektromagnetické záření úzce souvisí s jeho schopností pohlcovat záření, protože těleso při konstantní teplotě je v termodynamické rovnováze se svým okolím, tedy získává pohlcováním energie od okolí stejné množství energie, jako do okolí vysílá. Absolutně černé těleso je možno aproximovat dutým tělesem s velmi malým otvorem. Všechno záření, které vniká do dutiny, zůstává v dutině a postupně je stěnami dutiny pohlcené. Stěny dutiny neustále vysílají a pohlcují záření. Záření, které z dutiny uniká přes malý otvor má vlastnosti blížící se záření absolutně černého tělesa.\n\nEmisivita reálného černého tělesa je vždy nižší než emisivita absolutně černého tělesa. Obvykle se pohybuje v rozmezí 0.95 až 0.99 v závislosti na teplotě dutiny. Emisivita jako vlastnost taková je, mimo jiné, závislá na vlnové délce. Tudíž i emisivita reálného černého tělesa vykazuje spektrální závislost. To, jakou emisivitu reálné černé těleso má, se odvíjí od konstrukčního řešení dutiny a od použitého materiálu.\n\nExperimentálně se zjistilo, že množství vyzářené energie závisí na teplotě a je tím větší, čím je teplota tělesa vyšší. Vysílané záření obsahuje elektromagnetické vlny různé vlnové délky a experimentálně se zjistilo, že množství energie záření s jistou vlnovou délkou se též mění. Množství vysílané energie se hodnotí pomocí spektrální hustoty záření I(λ), definované jako množství energie připadající na jednotkový interval vlnové délky. Pro všechny velikosti vlnové délky klesá k nule.\n\nReálná černá tělesa lze použít jako\n\nMaximum spektrální hustoty záření I(λ) je při jisté hodnotě λ(max), přičemž\n\nTento empirický vztah se nazývá \"Wienův posunovací zákon\".\n\nZe zákonů klasické fyziky koncem 19. století Rayleigh a Jeans odvodili zákon záření absolutně černého tělesa ve tvaru:\n\nTento vztah se nazývá Rayleighův-Jeansův zákon. Při snižovaní λ k hodnotám ultrafialové části spektra by formula_3 směrovalo k nekonečnu, což bylo v příkrém rozporu s experimenty. Tento nesoulad klasické teorie s experimentem se ve fyzikální literatuře nazýval \"ultrafialová katastrofa (modrá katastrofa)\".\n\nNěmecký fyzik Max Planck se zabýval problémem záření absolutně černého tělesa a uvažoval, že příčinou selhávání klasické teorie bude něco, co se pokládá za samozřejmé, ale nemusí to být pravdivé. Vyslovil hypotézu, podle které si harmonický oscilátor může vyměňovat energii s okolím jen nespojitě po jistých kvantech.\n\nkde formula_5 je frekvence oscilátoru a formula_6 je Planckova konstanta, její hodnota je formula_7\n\nNa základě představy, že těleso se skládá z velkého množství takovýchto oscilátorů, odvodil zákon záření absolutně černého tělesa, který se vyjadřuje například v některé z těchto podob:\n"}
{"id": "94322", "url": "https://cs.wikipedia.org/wiki?curid=94322", "title": "Droga (léčivo)", "text": "Droga (léčivo)\n\nDrogy jsou usušené nebo jinak konzervované rostliny, živočichové, jejich části nebo produkty jejich metabolismu. \n\nPojmenování pochází z nizozemského slova \"droog\" = suchý, vztahující se k vysušenému stavu zboží. Oklikou přes jiné jazyky toto slovo získalo druhotný český význam škodlivé návykové látky, s nímž se lze nejčastěji setkat v kriminalistice a v senzacechtivých médiích. V důsledku toho vznikla nežádoucí situace, kdy tento hostující, negativní význam slova droga není v češtině vůbec logicky vymezen, a závisí hlavně na médiích a zákonných vyhláškách. Přeneseně se též jako „droga“ někdy označují i jiné zdroje motivace – pro muzikanta může být drogou publikum, pro sportovce vidina medaile atd.\n\nSoubor všech chemických součástí drogy tvoří obsahové látky drogy (hlavní, vedlejší, balastní). Účinné látky se zpravidla hromadí v orgánu, který se používá jako droga. Droga je obecné označení původně používané pro sušené části rostlin a živočichů, nebo jejich výměšky, prodávané a používané jako léčivo. \n\nRostlinné drogy se získávají z různých rostlin. Pojmenovávají se latinskými názvy. Tradiční názvosloví, které najdeme v našich lékopisech až do 4. vydání Československého lékopisu (ČsL4), je v souladu s mluvnickými zvyklostmi latiny. Název tvoří část rostliny a název rostliny (obvykle jen rodové jméno) v genitivu: např. \"Herba melissae\", nať meduňky. Od vydání Českého lékopisu 1997 (ČL97) se v souladu s Evropským lékopisem zavádí opačné pořadí, např. tedy \"Melissae herba\".\n\nNejčastěji se lze setkat s těmito druhy rostlinných drog:\n\n\nK identifikaci jednotlivých drog se používají morfologické znaky (makroskopické i mikroskopické), organoleptické vlastnosti (vzhled, vůně, chuť) a chemické vlastnosti (obsah charakteristických účinných látek).\n\nKromě totožnosti se kontroluje i kvalita drogy – např. požadovaný obsah chemických látek, nepřítomnost určitých látek a cizích příměsí, správné usušení, nepřítomnost plísní, škůdců, příp. další specifické vlastnosti.\n\nDrogou je např. i opium, šťáva z nezralých makovic, která obsahuje morfin a další psychotropní látky. Od rostlinných drog s účinky na psychiku zřejmě vedl posun významu slova \"droga\" k dnešnímu pojetí ve smyslu návykové látky.\n\nV odborných překladech z angličtiny se lze setkat s nesprávnou interpretací slova „drug“, které odpovídá českému slovu „droga“. Farmakologický význam anglického „drug“ je však širší než v češtině, označují se jím nejen přírodní, ale i syntetické látky. S výjimkou přírodních surovin je na místě překládat slovem „léčivo“.\n\n"}
{"id": "94330", "url": "https://cs.wikipedia.org/wiki?curid=94330", "title": "Farmakognozie", "text": "Farmakognozie\n\nFarmakognozie (řec. „farmakon“ = léčivo, „gnosis“ = poznání) je farmaceutická disciplína, která se zabývá popisem léčiv přírodního původu (nejčastěji rostlinného), jejich získáváním, zpracováním, uchováváním a medicínským využitím. Přírodní suroviny se ve farmakognozii označují jako drogy. Dále popisuje chemické složení drog (fytochemie), tedy obsah účinných látek a biosyntézu. Zabývá se i účinky drog a jejich účinných látek na organismus.\n\nLátky získávané ze surovin přírodního původu se rozdělují na primární a sekundární, podle svého zapojení do metabolismu.\n\nJedná se o látky zapojené do základního metabolismu živin a plnící základní stavební funkce:\n\nJedná se o produkty tzv. sekundárního metabolismu. Mají různou funkci, např. obrannou, často může jít i o odpadní produkty metabolismu. Mnohdy není jejich význam pro organismus, který tyto látky tvoří, objasněn. Mezi sekundární metabolity patří např.:\n\n\n"}
{"id": "94333", "url": "https://cs.wikipedia.org/wiki?curid=94333", "title": "Kim Hjon-hi", "text": "Kim Hjon-hi\n\nKim Hjon-hi (* 27. ledna 1962, Kesong, KLDR) je bývalá severokorejská agentka, která 28. listopadu 1987 provedla spolu s dalším agentem Kim Song-ilem atentát na jihokorejské letadlo Korejských aerolinií (KAL). Na jeho palubě tehdy zahynulo 115 lidí. Dne 26. dubna 1989 byla za tento teroristický čin odsouzena k trestu smrti. Později jí byla udělena milost. Kim veřejně nad svým činem vyjádřila lítost.\n\nSeverní Korea odmítá, že by se Kim narodila na jejím území a tvrdí, že celá její biografie je fabulací ze strany jihu. Některé japonské distrikty sponzorují severokorejské školy, které tvrdí, že Kim byla agentem Jižní Korey. Podle její výpovědi jí japonsky (což bylo nezbytné pro její misi) učila Yaeko Taguchi, jedna z nejméně třinácti japonských občanů unesených Severní Koreou. \n\nO pozadí svého činu napsala autobiografickou knihu, kterou v ČR vydalo \"Naše vojsko\" pod názvem \"Slzy mé duše\" (ISBN 80-206-0549-5).\n\nKim se narodila 27. ledna 1962 v Kesongu, ale její rodina se později přestěhovala do hlavního města země, Pchjongjangu. Její otec byl diplomatem, v důsledku čehož rodina nějakou dobu žila na Kubě.\n\nPo připojení-se ke špionážní agentuře bylo Kim dáno nové jméno, Ok Hwa, a byla odeslána do uzavřeného areálu mimo Pchjongjang. Tam se Kim sedm let učila letecké špionáži. Její výcvik zahrnoval bojová umění, fitness cvičení a tři roky japonštiny, kterou jí učila Yaeko Taguchi, která je jednou z japonských občanů unesených KLDR. Později Kim vypověděla, že Taguchi jí byla známa jako Lee Un-hae (李恩惠, 리은혜). Na konci výcviku byla Kim pečlivě otestována. Jednou z částí její závěrečné zkoušky bylo proniknout do (předstírané) ambasády a přečíst a zapamatovat si určitý dokument tam uložený.\n\nPoté byla Kim poslána do Macaa, aby se naučila kantonštinu a mohla v případě potřeby vystupovat jako číňanka. Také byla cvičena v nakupování v supermarketech, používání platebních karet a návštěv diskoték, jelikož taková zařízení v její domovské zemi neexistují.\n\nKim poté vycestovala do Evropy se starším mužem, kterého znala jako Kim Seung-il (金勝一). Napřed vycestovali z Pchjongjangu do Moskvy, odkud jeli do Budapešti. Tam jim byly předány falešné japonské pasy a začali představovat otce a dceru společně cestující po Evropě. Poté odletěli do Bagdádu, aby se připravili na bombový útok na letadlo.\n\nV roce 1987 bylo Kim uloženo uložit bombu do letu Korean Air 858. Bylo jí řečeno, že rukou psaný rozkaz pochází přímo od Kim Ir-sena a že v případě úspěchu se bude moci vrátit, žít se svou rodinou a nebude muset nadále působit jako agent.\n\nCestovala na falešný japonský pas na jméno Mayumi Hachiya spolu s Kim Seung-ilem, který představoval jejího otce a používal jména Shinichi Hachiya. Později se potkali s dalšími severokorejskými agenty v Bělehradě, kteří jim předali materiály potřebné k dokončení jejich mise. Jakmile zanechali bombu ukrytou v radiovém zařízení, letadlo opustili a přesunuli se do Bahrajnu. Tam také byli oba dva zadrženi, poté, co vyšetřovatelé odhalili, že cestovní pasy jsou falešné. Jak Kim Seung-il, tak Kim Hjon-hi se pokusili otrávit-se kyanidem ukrytým v cigaretě, to se podařilo jen Kim Seung-ilovi. Policista vytrhl cigaretu z úst Kim Hjon-hi předtím, než mohla jed plně vstřebat. Kim byla hospitalizována a poté vyslýchána.\n\nPoté, co bylo prokázáno, že jde o severokorejku, byla svázaná a s roubíkem převezena do Soulu, hlavního města Jižní Korey za pomoci silné ostrahy. Nejprve trvala na tom, že její jméno je Pai Chui Hui a je sirotkem ze severní Číny, která potkala staršího japonského muže, se kterým cestovala. Jediná forma čínštiny, kterou hovořila, kantonština, ale neodpovídala části Číny, ze které měla pocházet.\n\nPodle výpovědi na zasedání Rady bezpečnosti OSN byla Kim několikrát vyvedena z vězení, aby viděla prosperitu Soulu. Také jí ukázali televizní programy a zprávy, aby mohla poznat životní styl jihokorejců. V Severní Korey jí učili, že jih je korupcí prolezlé území ovládané Spojenými státy, ve kterém je velmi rozšířená chudoba.\n\nPo devíti dnech přiznala, že skutečně je severokorejka a popsala detaily bombového útoku na let 858. Také uvedla, že akce byla provedená na přímý pokyn Kim Ir-sena.\n\nKvůli spolupráci na bombovém útoku na let Korean Air 858 byla v březnu 1989 odsouzena k trestu smrti. Jihokorejský prezident Ro Tche-u jí ale udělil milost, jelikož Kim byla také obětí skutečného viníka, vlády Severní Korey. Později napsala autobiografii \"Slzy mé duše\", výtěžek darovala pozůstalým po cestujících z letu 858.\n\nPublishers Weekly Kim označil v recenzi knihy \"Shoot the Women First\" jako „podobnou robotu“ a „zcela poslušnou vůči mužské autoritě“.\n\nV rozhovoru pro Washington Post Kim řekla, že byla vedena k tomu, aby věřila, že bombový útok je nezbytně nutný pro znovusjednocení poloostrova. Poté, co spatřila prosperitu Soulu si uvědomila, že „svým činem zabíjela krajany“.\n\nV prosinci 1997 si Kim vzala bývalého agenta Jižní Korey, který také sloužil jako její bodyguard, se kterým má dvě děti.\n\nV březnu 2009 se setkala s rodinnými příslušníky Yaeko Taguchi a zmínila tam, že Taguchi může být stále naživu. V návaznosti na to Japonsko v červenci 2010 navštívila. Po zemětřesení v Tóhoku v roce 2011 darovala jeden milion jenů (čtvrt milionu korun) obětem, jako dárek za péči, která ji při předchozí návštěvě byla dána.\n\nKim nyní žije na neznámém místě v Jižní Korey a je stále chráněna z důvodu strachu před pomstou ze strany vlády KLDR.\n\nV rozhovoru pro BBC Kim řekla, že Severní Korea přátelskost při příležitosti olympijských her v roce 2018 pouze předstírá a že její prioritou stále je jaderný program.\n\nKim si vzala bývalého jihokorejského agenta zabývající se v roce 1997 jejím případem a mají spolu dvě děti. Žije někde v Jižní Korey. \n\nPodle rozhovoru pro BBC z roku 2013 byl zbytek její rodiny v Severní Korey zatčen a poslán do pracovního tábora.\n\n\n"}
{"id": "94337", "url": "https://cs.wikipedia.org/wiki?curid=94337", "title": "Internetový portál", "text": "Internetový portál\n\nInternetový portál je webový server, který slouží jako svého druhu brána do světa internetu. \nV 90. letech 20. století, kdy vyhledávače ještě neposkytovaly dostatečně relevantní výsledky, byly první portály nejnavštěvovanějšími webovými servery, což platí v některých případech dodnes. Typicky obsahují katalog odkazů, díky kterému plnily funkci jakýchsi internetových rozcestníků. \n\nPostupem času portály rostly a začaly nabízet i další služby jako například:\n\nPrvní internetové portály byly obecné, s tím, jak stoupala konkurence, se postupem času začaly rovněž objevovat a rozvíjet cíleněji profilované oborové portály, někdy též zvané vortály, které již neměly ambice pokrýt svým záběrem celou škálu lidských činností, ale zaměřily se jen na určitou tematickou oblast. Jejich návštěvnost je řádově nižší než u velkých portálů a rovněž nabídka služeb je chudší, ale v těch službách, na které se specializují, je odbornější a detailnější, navíc pro osoby, které daná problematika zajímá, představují oborové portály často velice cenný zdroj informací. Typickým případem jsou portály specializované na nákup zboží, nemovitostí nebo například na vyhledávání nabídek práce. Tyto oborové portály bývají často začleněny do struktury služeb výše zmiňovaných portálů - vyhledávačů.\n\nVzhledem k tomu, že na internetové portály přicházejí lidé z celého světa, výše uvedené služby (až na pár výjimek) nebylo možné zobrazit relevantně pro všechny z nich. Musely tak vzniknout lokalizované verze portálů, které pak mohly nabízet místní zprávy, místní počasí, místní televizní program a kurzy místní měny a jízdní řád relativní k lokalitě uživatele.\n\nZe strany provozovatelů internetových portálů je patrná snaha rozšířit služby, konsolidovat všechny tyto služby do jedné stránky, aby mohly svým uživatelům nabídnout komplexní servis; stejně tak zapojit je např. formou soutěží, zpětné vazby apod. do dialogu a vytvořit u nich vztah k jejich portálu, ke kterému by se rádi vraceli. V současné době portály stále představují velmi důležitou součást internetu, řada uživatelů je používá jako domovskou stránku prohlížeče.\n\nSnaha integrovat co nejvíce služeb do jedné stránky nebývá pro provozovatele portálů jednoduchá a levná, na druhé straně získávají oddanost svých uživatelů, oblíbenost a sledovanost, jež mohou využít při pronajímání prostoru pro reklamy, a též cross-branding, kdy nějakém svém produktu mohou referovat na mnoha místech, které vzájemně je propojí odkazy, čímž u něj docílí vyšší povědomí u svých uživatelů.\n\n\n"}
{"id": "94339", "url": "https://cs.wikipedia.org/wiki?curid=94339", "title": "Řisuty", "text": "Řisuty\n\nŘisuty je malá obec v okrese Kladno západně od Slaného na toku Červeného potoka v nadmořské výšce asi 310 m n. m. Rozkládá se asi jedenáct kilometrů severozápadně od Kladna a šest kilometrů západně od města Slaný. Žije zde obyvatel.\n\nNejstarší zmínka o obci pochází z roku 1316.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Řisuty \"(670 obyvatel, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: výroba cementového zboží, holič, 3 hostince, kolář, 2 kováři, 2 krejčí, mlýn, 2 obuvníci, pekař, obchod s lahvovým pivem, 7 rolníků, řezník, sedlář, 3 obchody se smíšeným zbožím, spořitelní a záložní spolek pro Řisuty, trafika, truhlář.\n\n\n\n\n"}
{"id": "94340", "url": "https://cs.wikipedia.org/wiki?curid=94340", "title": "Byšice", "text": "Byšice\n\nByšice jsou obec a vesnice v okrese Mělník, při silnici spojující Mělník a Mladou Boleslav. Rozkládá se asi dvanáct kilometrů východně od Mělníka a žije zde obyvatel. Největším objektem v obci je továrna společnosti Vitana.\n\nPrvní písemná zmínka o obci pochází z roku 1321.\n\nPůsobil zde slavný rabín, astronom, matematik a kronikář David Gans, žák rabbiho Löwa a Johanese Keplera.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Byšice (1235 obyvateli, poštovní úřad, telegrafní úřad, telefonní úřad, četnická stanice, sbor dobrovolných hasičů) byly v roce 1932 evidovány tyto živnosti a obchody: bednář, biograf Osvěta, výroba cementového zboží, cukrář, drogerie, obchod s dřívím, hodinář, 3 holiči, 7 hostinců, klempíř, kolář, 4 kováři, 5 krejčí, mechanik, 2 mlýny, obchod s obuví Baťa, 2 obuvníci, 3 pekaři, 2 porodní asistentky, pila, pokrývač, továrna na výrobu poživatin Gráf a spol., 7 rolníků, sedlář, 3 řezníci, 10 obchodů se smíšeným zbožím, Spořitelní a záložní spolek Pro Byšice a Liblice, 4 švadleny, 4 truhláři, 2 obchody s uhlím, uzenář, velkostatek, 4 zahradnictví, 3 zámečníci.\n\n\nObcí prochází silnice I/16 Slaný - Mělník - \"Byšice\" - Mladá Boleslav - Jičín,Truntov- Královec (CZ/PL). V obci končí silnice II/244 Kostelec nad Labem - Všetaty - Byšice.\n\nObec Byšice leží na železniční trati 070 Praha - Mladá Boleslav - Turnov. Jedná se o jednokolejnou celostátní trať, doprava byla v tomto úseku zahájena v roce 1865.\n\nV obci měly zastávky autobusové linky jedoucí do těchto cílů\n\nV roce 2017 se obec Byšice stala součástí PID( Pražská integrovaná doprava) pásmo 4\n\nLinka 467 Mladá Boleslav- Mělník-Roudnice nad Labem ,\n\nLinka 747 Byšice-Mělník ,\n\nLinka 668 Mšeno-Byšice-Všetaty ,\n\nPo trati 070 vedla linka S3 (Praha-Vršovice - Mladá Boleslav) v rámci pražského systému Esko. V železniční stanici \"Byšice\" zastavoval denně 1 rychlík a 1 spěšný vlak, v pracovní dny 14 osobních vlaků, o víkendech 9 osobních vlaků.\n\n"}
{"id": "94344", "url": "https://cs.wikipedia.org/wiki?curid=94344", "title": "Moskovskaja (linka metra v Minsku)", "text": "Moskovskaja (linka metra v Minsku)\n\nMoskovskaja ( Московская), je jedna ze dvou linek metra v Minsku, hlavním městě Běloruska. \n\nTato linka je nejstarší, její součástí je i první úsek metra otevřený roku 1984. V současné době má stanic devět, městem prochází v ose severovýchod – jihozápad. Celkem je dlouhá 9,5 km.\n\nPrvní úsek této linky byl otevřen již 30. června roku 1984 a měl osm stanic. Od této doby přibyla stanice jen jedna; Vostok, a to 26. prosince 1986. V současné době se linka také prodlužuje, v jižním směru. Dvě stanice na severním konci byly otevřeny v prosinci roku 2007, tři na konci jižním v 2012.\n\nLinka má i vlastní depo, Depo Moskovskoje, kde je umístěno 21 pětivozových souprav typů 81-717/714 a 81-717.5M/714.5M (modernizované).\n\n\"(názvy stanic jsou v ruské transkripci)\"\n"}
{"id": "94356", "url": "https://cs.wikipedia.org/wiki?curid=94356", "title": "Braškov", "text": "Braškov\n\nBraškov je obec v okrese Kladno asi 3 km severozápadně od Unhoště a 4 km jižně od Kladna v nadmořské výšce 416 m. Žije zde obyvatel. Kromě vlastního Braškova je součástí obce též vesnice Valdek, vzdálená necelý kilometr zjz.\n\nNejstarší zmínka o obci pochází z února roku 1249. V blízkosti obce dříve stávala pevná tvrz, v níž sídlil vladyka z Braškova. V roce 2016 zde žilo 1034 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Braškov \"(723 obyvatel)\" byly v roce 1932 evidovány tyto živnosti a obchody: holič, 3 hostince, 2 kapelníci, konsum Včela, krejčí, obuvník, obchod s lahvovým pivem, rolník, 2 řezníci, sadař, 4 obchody se smíšeným zbožím, obchod se střižním zbožím, 2 trafiky, státní velkostatek, zahradník.\n\n\n\n\n"}
{"id": "94357", "url": "https://cs.wikipedia.org/wiki?curid=94357", "title": "Zavřená přední nezaokrouhlená samohláska", "text": "Zavřená přední nezaokrouhlená samohláska\n\nZavřená přední nezaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 301, ekvivalentním symbolem v SAMPA je i.\n\nPři krátké kvantitě je tendence k centralizované výslovnosti, což se v IPA se označuje symbolem , číselné označení IPA je 319, ekvivalentním symbolem v SAMPA je I.\n\n\nPři krátké výslovnosti mají samohlásky v extrémních polohách „vokalického čtyřúhelníku“ tendenci k centralizované výslovnosti (krátký čas na to, aby se mluvidla dostala do krajních poloh). V tomto případě je samohláska více otevřená a jazyk se nachází více vzadu.\n\nV češtině se tato hláska zaznamenává písmenem I, i nebo Y, y. Délka samohlásky se vyznačuje čárkou nad písmenem Í, í nebo Ý, ý. Rozlišení „měkkého“ <nowiki></nowiki> a „tvrdého“ <y> je v pravopisu dáno historicky. „Tvrdé“ <y> se v minulosti vyslovovalo jako střední hláska , již od středověku se však tento rozdíl ve výslovnosti vytratil a dnes se obě hlásky rozlišují jen v některých nářečích severní Moravy a Slezska.\n\nKrátké <nowiki></nowiki> se obvykle vyslovuje centralizovaně .\n\nNa Moravě je tendence tuto hlásku vyslovovat více uzavřeně, v Čechách, zejména v Praze, je naopak tendence k otevřenější výslovnosti.\n"}
{"id": "94362", "url": "https://cs.wikipedia.org/wiki?curid=94362", "title": "Komunikát", "text": "Komunikát\n\nKomunikát je termín označující jazykový (popř. i mimojazykový) projev, promluvu, nebo zprávu. Komunikát je nezbytnou složkou každé jazykové komunikace. Podle modelu, jehož autorem je Roman Jakobson, se každá jazyková komunikace skládá z šesti faktorů. Jedná se o tyto faktory: původce, příjemce, komunikát, kontext, médium, kód. \n\nKomunikáty nesou rozpoznatelně stopy svého původu: vykazují záměr a styl mluvčího, přizpůsobují se chápání a očekávání příjemce, jsou poplatné danému kódu, vztahují se na kontext a jsou ovlivněny mediem, které může být akustické nebo grafické. Všechny tyto rozměry komunikátů zkoumá stylistika. \n\nObecně platí, že komunikát má svého původce, svého adresáta, a čas a místo svého vzniku, a že je složen (sepsán, kódován) určitou mluvou (jazykem). Výjimečně vznikají vícejazykové komunikáty\n(např. makarónská poezie). Ve složitějších situacích (třeba na jevišti divadla) mohou být původce (autor) a mluvčí (posel, herec, tlumočník) dvě různé osoby. Ani příjemce a adresát nemusí být stejná osoba, např. při odposlechu telefonních hovorů.\n"}
{"id": "94364", "url": "https://cs.wikipedia.org/wiki?curid=94364", "title": "Korpus", "text": "Korpus\n\nKorpus (latinsky corpus, tělo, těleso) může být:\n\n\n\n\n\n\n\n\n\n\n\n"}
{"id": "94366", "url": "https://cs.wikipedia.org/wiki?curid=94366", "title": "Martin Scorsese", "text": "Martin Scorsese\n\nMartin Scorsese [skorsesý] (* 17. listopadu 1942 New York, USA) je americký režisér, herec, scenárista a pedagog.\n\nHlavními tématy Scorseseho snímků většinou bývají osudy italoamerické komunity, organizovaný zločin, násilí, silní jedinci i náboženské problémy. Přes četné nominace (např. za filmy \"Zuřící býk\", \"Mafiáni\", \"Věk nevinnosti\", \"Gangy New Yorku\", \"Letec\") Scorsesovo čekání na Oscara trvalo celých 27 let. V roce 2007 získal čtyři ocenění (nejlepší film, režim, střih a adaptovaný scénář) americké Akademie filmových věd a umění za film \"Skrytá identita\". Je považován za jednoho z nejvlivnějších poválečných amerických režisérů.\n\nMartin Scorsese se narodil v newyorském Queensu v dělnické italoamerické rodině. Otec Luciano Charles Scorsese (1912–1993) i matka Catherine Scorsese (1912–1997) byli oba zaměstnáni v oděvním průmyslu. Jako slabé a nemocné dítě, které navíc trpělo astmatem, trávil Martin většinu času doma. V té době se zamiloval do filmového umění. Původní rozhodnutí stát se katolickým knězem bylo přehlušeno touhou po režijní práci; katolický seminář Martin brzy vyměnil za newyorskou univerzitu, kde v roce 1966 dokončil svá filmová studia.\n\nScorsese se zapsal na newyorskou universitu (v roce 1964 získal bakalářský titul z angličtiny, v roce 1966 magisterský z režie), kde natočil svá studentská díla: krátké filmy \"What's a Nice Girl Like You Doing in a Place Like This?\" (1963) a \"It's Not Just You, Murray!\" (1964). Jeho nejslavnějším krátkým filmem z raných let se stal černým humorem oplývající snímek The Big Shave (1967), který pojednává o muži, který se tak dlouho holí, až vykrvácí, protože si břitvou podřízl vlastní krk. Film je Scorseseho příspěvkem k sebezničující americké kampani ve Vietnamu, čemuž nasvědčuje i alternativní název \"Viet '67\". Nehledě na téma snímku, formální zpracování dalo tušit, že se tu rodí nový filmový velikán.\n\nJiž roku 1967 pak Scorsese natočil svůj první celovečerní film, černobílý snímek \"Kdo to klepe na moje dveře?\", kde si zahrál mladíček Harvey Keitel a o střih se postarala Thelma Schoonmaker, z nichž se stali na dlouhá léta věrní Scorseseho spolupracovníci. Film byl čitelnou předzvěstí budoucí Scorseseho slávy, vlastně jakousi zkouškou na sucho \"Špinavých ulic\". Už v této rané formě byly zřejmé hlavní znaky příští Scorseseho tvorby: cit pro vystižení italoamerické atmosféry New Yorku, rychlý střih, soundtrack jako všehochuť rockových melodií a problémy i pochybnostmi pronásledovaný muž v hlavní roli.\n\nScorsese se seznámil s příslušníky nové americké režijní školy sedmdesátých let: Francisem Fordem Coppolou, Brianem De Palmou, Georgem Lucasem a Stevenem Spielbergem. Právě Brian De Palma mu představil Roberta De Nira, jenž se stal blízkým Scorseseho přítelem a spolupracovníkem. Scorsese pracoval jako jeden ze střihačů filmu Woodstock a setkal se i se slavným režisérem Johnem Cassavetesem, který se stal jeho přítelem i učitelem.\n\nRoku 1972 Scorsese natočil depresivní gangsterku \"Berta z dobytčáku\" pro producenta Rogera Cormana, který pomohl nahoru režisérům takových kvalit jako Francisi Fordu Coppolovi, Jamesi Cameronovi a Johnu Saylesi. Ačkoliv je \"Berta z dobytčáku\" považována za méně významné dílo, Scorseseho naučila, jak vyrobit film rychle a levně, a připravila ho na jeho první spolupráci s De Nirem ve \"Špinavých ulicích\".\n\n\"Špinavé ulice\" byly rozhodujícím snímkem pro Scorseseho, De Nira i Harvey Keitela. Scorseseho styl se tu projevil ve své plné síle: mužské naparování, krvavé násilí, téma katolictví a viny a trestu, živý New York, bleskurychlý střih a povinný rockový soundtrack. Přes zcela nový přístup se na Scorseseho stylu zcela jistě podepsal vliv Johna Cassavetese a raného Jean-Luca Godarda. (Samotný snímek byl Johnem Cassavetesem přijat mnohem příznivěji než \"Berta v dobytčáku\", o níž si John Cassavetes myslel, že není hodna režiséra Scorseseho talentu.) Herečka Ellen Burstyn si v roce 1974 vybrala Scorseseho, aby ji režíroval ve snímku \"Alice tu už nebydlí\", za nějž pak získala Oscara pro nejlepší herečku v hlavní roli. Ačkoliv byl film přijat velmi kladně, ve Scorseseho rané kariéře se jedná spíše o výjimku, a to především kvůli pozornosti, která je zde upřena na ženskou postavu.\n\nScorsese se vrátil do newyorské Little Italy, aby se věnoval svým italským kořenům, když natočil snímek \"Italianamerican\", dokument vesměs o svých rodičích Charlesovi a Catherine Scorsese, kteří si posléze zahráli v několika pozdějších filmech svého syna. (Catherine Scorsese mnoho let pracovala jako hlavní nákupčí Scorseseho filmového štábu a Charles Scorsese pomáhal s filmovými kostýmy.)\n\nRoku 1976 Scorsese šokoval filmovou veřejnost kultovním snímkem \"Taxikář\", nemilosrdným, ponurým a násilným portrétem samotáře, který propadá své psychopatii a krutému prostředí nočního Manhattanu.\n\nScorsese režii věnoval obrovskou pozornost a použitím skokového střihu, expresivního osvětlení, záběrů z nejrůznějších zorných úhlů i velmi pomalého pohybu kamery dosáhl dokonalého vhledu do složité hrdinovy osoby. Nesmírná síla \"Taxikáře\" tkví nesporně především ve vynikajícím výkonu Roberta De Nira, zajímavě však svoji kontroverzní roli dětské prostitutky pojala i vycházející hvězdička Jodie Foster.\n\n\"Taxikář\" také zahájil Scorseseho spolupráci se scenáristou Paulem Schraderem. Snímek obsahuje řadu tematických podobností s prací francouzského režiséra Roberta Bressona (včetně výrazných narážek) – především s filmem \"Pickpocket\" (v podstatě opět deník samotáře posedlého utkvělou představou, jenž nachází vykoupení). Schrader se ostatně často obracel k Bressonovým dílům (např. \"Americký gigolo\", \"Muž bez spánku\" nebo Scorseseho \"Počítání mrtvých\").\n\nNa první stránky novin se \"Taxikář\" vrátil o pět let později, když roku 1981 spáchal John Hinckley, Jr. atentát na amerického presidenta Ronalda Reagana a následně tvrdil, že to udělal kvůli postavě Jodie Foster \"Iris\" (v \"Taxikáři\" hlavní hrdina \"Travis Bickle\", uvažuje o atentátu na jistého senátora).\n\n\"Taxikář\" získal Zlatou palmu na festivalu v Cannes a byl nominován na čtyři Oscary, včetně toho za nejlepší snímek.\n\nNadšené přijetí \"Taxikáře\" povzbudilo Scorseseho k realizaci prvního vysokorozpočtového projektu: stylizovaného muzikálu \"New York, New York\". Tato citlivá Scorseseho pocta rodnému městu a klasickým muzikálům starého Hollywoodu se však setkala s malým úspěchem: jak u diváků, tak u kritiky.\n\n\"New York, New York\" byla třetí Scorseseho spolupráce s Robertem De Nirem, v hlavní ženské roli se objevila Liza Minnelli, což byla jedna z mnoha upomínek na jejího otce, legendárního režiséra nejen muzikálů Vincenta Minelliho. Navzdory obvyklému Scorseseho zaujetí a stylistické bravuře mnoho kritiků konstatovalo, že se film příliš podřídil studiové atmosféře a zvlášť v porovnání s předchozími Scorseseho díly působí příliš mdle. Ale ač je snímek často přehlížen, nabízí jeden z Scorseseho pohledů na mužskou paranoiu a nestálost srovnatelný s těmi, které Scorsese zachytil ve \"Špinavých ulicích\", \"Taxikáři\" a později v \"Zuřícím býkovi\".\n\nNeúspěch snímku \"New York, New York\" připravil Scorsesemu těžkou depresi a vážnou závislost na kokainu. Přesto našel dostatek sil, aby vytvořil vysoce ceněný \"The Last Waltz\" (1978), dokument o posledním koncertu skupiny The Band. Dalším Scorseseho dokumentem byl \"American Boy\" (1978) o zajímavém herci Stevu Princovi, představiteli nafoukaného obchodníka se zbraněmi z \"Taxikáře\". Následovalo období divokých večírků, což poničilo beztak slabé Scorseseho zdraví.\n\nPodle mnoha údajů (včetně Scorseseho samého) zachránil Martinovi Robert De Niro život, když ho přesvědčil, aby se zbavil své závislosti a natočil podle názoru většiny kritiků svůj vůbec největší film – snímek \"Zuřící býk\" (1980). Přesvědčen o tom, že nemůže natočit nic jiného, se Scorsese plně soustředil na násilím překypující biografii boxera střední váhy Jaka La Motty, přezdívaného \"Bronx Bull\" (Býk z Bronxu). Snímek je považován za mistrovské dílo a renomovaný britský časopis Sight and Sound ho zvolil nejlepším filmem osmdesátých let. Obdržel osm oscarových nominací, včetně těch za nejlepší snímek, nejlepšího herce pro Roberta De Nira a režii (první Scorseseho nominace). De Niro stejně jako Thelma Schoonmaker za střih si sošku odnesli, avšak Scorsese musel gratulovat Robertu Redfordovi, jenž byl oceněn za svůj režijní debut, snímek Obyčejní lidé.\n\n\"Zuřící býk\", nasnímaný vysoce kontrastní černobílou kamerou, je patrně vrcholem Scorseseho režijního stylu. \"Taxikář\" a \"New York, New York\" byly točeny za pomocí expresionistických metod, aby bylo dosaženo ideálního psychologického obrazu postav. V \"Zuřícím býkovi\" se projevily další výrazné filmařské extrémy: častý pomalý pohyb kamery realizovaný plynulými jízdami a extravagantní deformování perspektivy (časté změny snímané strany během boxerského zápasu). Obsahově je dále rozvíjeno vyhrocené téma \"Špinavých ulic\" a \"Taxikáře\": nestálé mužské postavy, násilí, vina a vykoupení.\n\nAčkoliv v titulcích filmu byli jako scenáristi uvedeni Paul Schrader a Mardik Martin (který dříve spolupracoval na \"Špinavých ulicích\"), konečný scénář se od toho Schraderova výrazně lišil. Byl několikrát přepisován různými autory včetně Jay Cockse (pozdější spoluautor \"Věku nevinnosti\" a \"Gangů New Yorku\"). Do konečné verze ho upravili samotní Scorsese a Robert De Niro.\n\nDalším Scorseseho projektem byla pátá spolupráce s Robertem De Nirem: film \"Král komedie\" (1983). Jednalo se o absurdní satiru na svět médií a celebrit, Scorsese se tak vydal zcela novou cestou. I z formálního hlediska byl snímek natočen klidnějším způsobem s častým použitým statické kamery a dlouhých záběrů. Dřívější Scorseseho expresionismus jako by plynule přešel v takřka surrealistický styl. Stále se však jednalo o typické Scorseseho dílo: kromě newyorského prostředí vykazuje řadu podobností s \"Taxikářem\", a to především postavu posedlého samotáře, který dosáhne úspěchu kriminálním činem (\"Taxikář\" – vražda, \"Král komedie\" – únos). \"Král komedie\" se nedočkal přílišného kasovního úspěchu, zato byl velmi ceněn kritikou a v nynější době stále nabírá na aktuálnosti.\n\nV roce 1983 Scorsese začal pracovat na projektu, o kterém již dlouho uvažoval, \"Posledním pokušení Krista\", vycházejícím z knihy Nikose Kazantzakise z roku 1951. S tímto tématem se Scorsese seznámil prostřednictvím herečky Barbary Hershey, která v druhé polovině šedesátých let navštěvovala stejnou školu. Film měl být natočen pod hlavičkou Paramountu, ale těsně před začátkem natáčení Paramount od projektu odstoupil kvůli kontroverznosti tématu, která vyvolala nevoli mnohých křesťanských skupin. V této nakonec nerealizované verzi z roku 1983 měl Aidan Quinn hrát Ježíše a Sting Piláta. (V roce 1988 si ve vlastním filmu zahrál Ježíše Willem Dafoe a Piláta David Bowie.)\n\nPo krachu projektu \"Posledního pokušení Krista\" se Scorsese opět ocitl v kritické situaci, jak to popisuje v dokumentu \"\" (2004). Pochopil, že stále více komerční Hollywood osmdesátých let už nepřeje stylizovaným a osobním filmům sedmdesátých let, na nichž založila Scorseseho režisérská generace svoji slávu, a rozhodl se naprosto změnit přístup k filmování. Snímkem \"Po zavírací době\" (1985) se vrátil k nezávislému, takřka undergroundovému stylu práce. Film byl natáčen se zanedbatelným rozpočtem v nočním manhattanském SoHo, jedná se o černou komedii o jedné neuvěřitelně smolné noci obyčejného Newyorčana (Griffin Dunne); v drobných roličkách si ve snímku zahráli tak rozdílní herci jako Teri Garr a komediální dvojice Cheech Marin a Tommy Chong. Snímek \"Po zavírací době\" se zařadil k slavným nízkorozpočtovým, ale zkultovnělým dílům osmdesátých let (např. Něco divokého Jonathana Demma nebo Repo Man Alexe Coxe).\n\nPřed světoznámým videoklipem Michaela Jacksona \"Bad\", který Scorsese natočil v roce 1987, pracoval ještě na snímku \"Barva peněz\" (1986) – pokračování klasického filmu s Paulem Newmanem \"Hazardní hráč\" (1960). (Originál natočil Robert Rossen, který je též autorem boxerského snímku \"Tělem a duší\" (1947), jenž velmi ovlivnil \"Zuřícího býka\"). I přes typickou formální svébytnost byla \"Barva peněz\" prvním Scorseseho krokem do světa filmového mainstreamu komerčních snímků. Paul Newman byl za svoji roli oceněn Oscarem a Scorsesemu úspěch filmu zajistil dost vlivu, aby se mohl vrátit ke svému vysněnému projektu: k \"Poslednímu pokušení Krista\".\n\nPo mírném flirtu s komerčním Hollywoodem v polovině osmdesátých let se Scorsese vrátil ke svému osobnímu tématu snímkem \"Poslední pokušení Krista\", ke kterému se konečně dostal roku 1988 a opět pro něj využil scénáře Paula Schradera. Vycházeje z kontroverzního románu Nikose Kazantzakise z roku 1951, převyprávěl Scorsese život Ježíše Krista se zřetelem na jeho lidskou stránku. Ještě před uvedením snímku do kin vyvolalo Poslední pokušení Krista rozporuplné reakce a celosvětové protesty proti údajnému rouhání, které samozřejmě přispěly i k propagaci filmu, jenž se jako nízkorozpočtový stal celosvětovou senzací. Nejošidnějším okamžikem je bezesporu snová sekvence, která ukazuje Krista, jenž se oženil a založil rodinu s Máří Magdalenou.\n\nPřes všechny kontroverze se Poslední pokušení kritice líbilo a v mnohém připomnělo nejvýznamnější a nejdůležitější minulá Scorseseho díla: především důrazem na spirituální a duchovní tón, který se promítnul i do předchozích Scorseseho filmů. Martin byl podruhé nominován na Oscara za nejlepší režii, znovu se sošky ale nedočkal.\n\nSpolečně s Woody Allenem a Francisem Coppolou se v roce 1989 Scorsese podílel na povídkém filmu \"Povídky z New Yorku\", konkrétně svoji povídkou \"Lekce\".\n\nPo zvláštním a problémy přeplněném desetiletí přišel gangsterský epos \"Mafiáni\" (1990), který znamenal bleskový návrat k sebevědomému Scorseseho režijnímu stylu, známému především ze \"Zuřícího býka\". Návrat k Little Italy, De Nirovi a Joe Pescimu nabídl virtuózní ukázku Scorseseho režisérské bravury a obnovil, navýšil a upevnil Martinovu reputaci.\n\nNa druhou stranu \"Mafiáni\" zahájili éru, která znamenala řadu technicky bezchybných, podle některých kritiků však méně podnětných filmů. Pro většinu obyčejných filmových fanoušků se ale právě \"Mafiáni\" stali Scorseseho kultovním dílem.\n\nScorsese byl znovu nominován na Oscara za nejlepší režii, ale opět ho předstihl debutující režisér – tentokrát Kevin Costner. Roku 1990 si Scorsese zahrál malou roličku Vincenta van Gogha ve filmu \"Sny Akiry Kurosawy\" slavného japonského režiséra Akiry Kurosawy .\n\nPoté přišel \"Mys hrůzy\" (1991), remake slavného snímku z roku 1962 a Scorseseho sedmá spolupráce s De Nirem. Jako další výlet do mainstreamu se jednalo tentokrát o vysoce stylizovaný thriller, čerpající ze slavných filmů Alfreda Hitchcocka nebo snímku \"The Night of the Hunter\" Charlese Laughtona (1955). Kritikou byl přijat rozporuplně a z mnoha kruhů byl haněn za scény násilí na ženách. V každém případě se však Scorsesemu na tomto ponurém námětu dostalo širokého pole působnosti k experimentům v oblasti filmových triků a efektů. Film byl nominován na dva Oscary. Jen v USA vydělal 80 000 000 dolarů a na třináct let se stal Scorseseho komerčně nejúspěšnějším filmem. (Z této pozice byl sesazen až \"Letcem\".)\n\nZdánlivě nečekaným dílem ve Scorseseho kariéře se stala opulentně a velkoryse zpracovaná adaptace románu Edith Wharton o puritánské společnosti New Yorku pozdního 19. století \"Věk nevinnosti\". Avšak podprahová psychologie, nesmírná pozornost ke každému detailu a vizuální filmové hody jasně prozrazují ruku zkušeného Scorseseho.\n\nFinančně náročný, násilný snímek z roku 1995 \"Casino\" se podobně jako \"Věk nevinnosti\" zaměřil na postavu zdánlivě nezranitelného muže, jehož pevně uspořádaný život je stále více narušován přívalem nepředvídatelných událostí. To, že byl tento příběh podán jako násilný gangsterský film, ho udělalo mnohem stravitelnější pro filmové fanoušky, kteří byli překvapeni Scorseseho minulým snímek. Od kritiky se \"Casino\" dočkalo smíšené odezvy, což bylo zčásti způsobeno jeho výraznou stylistickou podobností \"Mafiánům\". Nejkřiklavější analogií byl zřejmě casting Joe Pesciho do role divokého psychopata.\"Casino\" je patrně nejnásilnějším Scorseseho filmem. Některé z jeho scén působí až dokumentárním stylem. Na rozdíl od většiny předchozích Scorseseho děl si Casino vyžádalo i nemalé technické prostředky.\n\nVelmi ceněným Scorseseho počinem byl dokument Martin Scorsese v roli průvodce americkým filmem (1995), čtyřhodinové dílo mapující historii americké kinematografie od dob němého filmu po rok 1969 (tehdy začal točit sám Scorsese, který nechtěl komentovat tvorbu svých současníků).\n\nPokud \"Věk nevinnosti\" připravil některým Scorseseho fanouškům rozčarování, zašel snímek \"Kundun\" (1997) ještě dále, a to nejen svým tématem raného života 14. dalajlamy, čínské invaze do Tibetu a následného dalajlamova exilu v Indii. Scorsese ve filmu použil i pro něj velmi neobvyklé formální a narativní postupy. Tradičně dramatičnost zdůrazňující přístup tak tentokrát ustoupil do pozadí a byl nahrazen takřka meditativním sledem barvitých obrazů.\n\nSnímek zvedl Scorseho reputaci, všeobecně je však brán jako odbočka ze stávajícího trendu Scorseseho díla. (V každém případě se ale jedná o profil další velké osobnosti světových náboženství – po Ježíšovi z \"Posledního pokušení Krista\").\n\n\"Počítání mrtvých\" (1999) byl návrat k důvěrně známému newyorskému prostředí a scénáři Paula Schradera a neodpustilo si řadu odkazů na slavného \"Taxikáře\". Podobně jako předchozí spolupráce Scorseseho a Schradera i \"Počítání mrtvých\" je značným způsobem inspirováno filmy Roberta Bressona a snímek má leccos společného i se Scorseseho filmem \"Po zavírací době\".\n\nV roce 1999 Scorsese produkoval dokument o italské kinematografie jménem \"Il mio viaggio in Italia\". Tento projekt předznamenal příští Scorseseho režijní počin, epickou podívanou \"Gangy New Yorku\" (2002), ovlivněnou mezi jinými takovými veličinami italského filmu jako režisérem Luchino Viscontim. Samotný snímek se pak natáčel v Mekce italského filmu – ve slavném Cinecittà.\n\nS rozpočtem přes 100 milionů dolarů se \"Gangy New Yorku\" staly Scorseseho zatím největším a patrně nejvíce komerčním filmem. Stejně jako \"Věk nevinnosti\" se snímek odehrává v 19. století a zahrál si v něm Daniel Day-Lewis a Scorseseho „De Niro“ 21. století Leonardo DiCaprio. Podstatným rozdílem je ovšem naprosto opačné sociální prostředí filmu. Produkci provázelo mnoho problémů, kolovaly nejrůznější zvěsti o režisérových konfliktech se studiem Miramax a jeho šéfem Harvey Weinsteinem.\nPřes odmítnutí uměleckých kompromisů jsou Gangy New Yorku zřejmě nejvíce konvenčním Scorseseho filmem: obvyklé režijní prvky – jako postavy a flashbacky pro pouhé vysvětlování děje -, které Scorsese nikdy neuznával, se tu vyskytují v hojné míře. Původní hudební doprovod pravidelného Scorseseho spolupracovníka Elmera Bernsteina byl nahrazen hudbou Howarda Shora a mainstreamovými rockovými umělci U2 a Peterem Gabrielem: ne-li komerčnějšími, určitě méně dobovými.\n\nAvšak přinejmenším centrálními tématy se film velmi přiblížil předchozí Scorseseho tvorbě: New Yorku, násilí a problémům etnických subkultur.\n\nPůvodně měl být film poprvé uveden do kin v zimě roku 2001, aby tak mohl zasáhnout do bojů o prestižní oscarové ocenění; Scorsese však natáčel až do roku 2002, načež studio snímek uvolnilo až na konci roku 2002, aby mohl být použitelný pro nastávající udělování Oscarů. V únoru 2003 obdržely \"Gangy New Yorku\" deset oscarových nominací, včetně nominace na nejlepší film, režii a herce pro Daniela Day-Lewisa. Pro Scorseseho to byla čtvrtá nominace, a ačkoliv většina kritiků předpokládala, že to tenkrát Martinovi vyjde, Oscara si nakonec odnesl Roman Polański.\n\nScorseseho dalším počinem byl \"Letec\" (2004), vysokorozpočtová, velkolepá biografie režiséra, producenta, legendárního excentrika, multimilionáře a leteckého průkopníka Howarda Hughese. Podobně jako \"Gangy New Yorku\" a především jako New York, New York byl \"Letec\" pokusem o symbiózu autorsky citlivého filmu s konvenčním přístupem zlaté hollywoodské éry. V tomto ohledu byl Scorsese úspěšný jen částečně, Scorsese rozhodně dokázal natočit vynikající poctu velké postavě amerického filmu, za což si vysloužil uznání akademiků, mnozí kritici se však vyjádřili v tom smyslu, že snímek neodráží celou režisérovu osobnost a je natočen víceméně anonymním stylem.\n\n\"Letec\" byl nominován na šest Zlatých globů, včetně nominací za nejlepší drama, režiséra, scénář a herce pro Leonarda DiCapria. Nakonec se musel spokojit s polovinou proměněných nominací – ovšem odnesl si ocenění za nejlepší drama. V lednu roku 2005 byl nejčastěji nominovaným filmem na Oscara, podařilo se mu to hned v jedenácti kategoriích, včetně v té za nejlepší film. Nevyhly se mu ani nominace v takřka všech ostatních důležitých kategoriích, a to nominace na nejlepší film, pátá Scorseseho nominace na nejlepší režii, nominace na nejlepšího herce v hlavní roli pro (Leonarda DiCapria), nejlepší herečku ve vedlejší roli pro (Cate Blanchett) a v kategorii herce ve vedlejší roli vyšlo i na Alana Aldu. Nakonec ale snímek získal jen pět sošek: za nejlepší herečku ve vedlejší roli, kameru, výpravu, kostýmy a střih. Scorsese znovu odešel s prázdnou. Tentokrát se radoval Clint Eastwood, jehož \"Million Dollar Baby\" se stala i nejlepším snímkem roku.\n\nKriminální drama z roku 2006 \"Skrytá identita\" je remakem hongkongského filmu \"Volavka\" (2002). Je příběhem tajného policisty Billyho Costigana (Leonardo DiCaprio), jehož úkolem je infiltrovat bostonskou zločineckou síť, kterou vede boss Costello (Jack Nicholson). Dále je tu také Colin Sullivan (Matt Damon) a ten má za úkol infiltrovat policii, aby tam získával informace pro mafiánského bosse. Oba dva se snaží, aby jejich identita nebyla odhalena. Film byl oceněn celkem čtyřmi Oscary.\n\n\n\nScorseseho filmy jsou výrazně ovlivněny jeho katolickou výchovou a dětskou touhou po kněžství. Scorsese sám poznamenal, že v dětství v jeho okolí byli nejvlivnějšími lidmi gangsteři a kněží.\n\nSpása a hřích jsou ústřední tématy Scorseseho filmů. Jeho hrdinové obvykle hledají vykoupení ze světa zločinu a nepravosti, čehož dosahují pomocí utrpení a krvavého pokání. Charlieho poslední scéna ze \"Špinavých ulic\", běsnění Travise Bickla z Taxikáře, bušení do zdi vězeňské cely Jaka LaMotty jsou patrně vyjádřením posedlostí hříchem a touhou po vykoupení.\n\nScorseseho pozdější filmy jsou v tomto ohledu stále pesimističtější. \"Mafiáni\", \"Casino\" a \"Letec\" končí tím, že jsou jejich hrdinové lapeni v metaforickém očistci, z nějž zřejmě není úniku.\n\nDalšími výraznými prvky Scorseseho filmů jsou utkvělé představy a osamělost. Hrdinové jsou samotáři, kteří jsou ovládáni emocemi, jež nemohou plně zvládat a které nakonec vyústí v nekontrolovaný záchvat psychického i fyzického násilí. To je jedním z důvodů velkého zájmu herců o Scorseseho role, neboť se jim v nich nabízejí extrémně dynamické charaktery.\n\nPostupné hroucení se vybudovaného světa je dalším Scorseseho velkým tématem, a to především v jeho gangsterských filmech. Hrdinové se zmítají mezi pokušeními, kterým je vystavuje jejich materiální existence, což vede ke zkáze jejich světa a někdy i k duchovní očistě. Nejexplicitněji je to vyjádřeno v \"Zuřícím býkovi\", jenž končí veršem z Nového zákona, předneseným slepcem, který byl uzdraven Ježíšem. (Tento odkaz může být chápán i jako věnování Haigu P. Manoogianovi, Scorseseho newyorskému učiteli.)\n\nDo roku 2007 a vyhlašování výsledků hlasování o udělení prestižních cen Oscar v Los Angeles, dostal Martin Scorsese pět nominací na tuto cenu. To ho řadilo do společnosti Alfreda Hitchcocka (5 nominací), Roberta Altmana (5 nominací), Stanley Kubricka (4 nominace), Federica Felliniho (4 nominace) nebo Ingmara Bergmana (3 nominace), kteří byli taktéž vždycky neúspěšní. (Ovšem Hitchcock, Altman, Fellini a Bergman byli oceněni čestným Oscarem za celoživotní dílo). Tato smůla se však protrhla a film \"Skrytá identita\" byl oceněn hned několikrát – mezi jimiž byl i Oscar za nejlepší režii.\n\n„Můžete radši ještě jednou zkontrolovat obálku?“ vyzval své kolegy Francise Forda Coppolu, George Lucase a Stevena Spielberga překvapený Scorsese, když mu předávali sošku.\n\n\n\n"}
{"id": "94367", "url": "https://cs.wikipedia.org/wiki?curid=94367", "title": "Nagornaja (stanice metra v Moskvě)", "text": "Nagornaja (stanice metra v Moskvě)\n\nNagornaja ( ) je stanice moskevského metra.\n\nStanice se nachází v jižní části Serpuchovsko-Timirjazevské linky, je mělce založená – pouhých 9 m pod povrchem. Má ostrovní nástupiště, jeho strop podpírají dvě řady celkem 26 sloupů. Na obklad podzemního prostoru byl použit uzbecký mramor světlých tónů (stěny za nástupištěm), eloxovaný hliník a tmavý mramor (obklad sloupů) a také žula (podlaha). Na stěnách jsou také umístěné tematické reliéfy symbolizující ochranu přírody, faunu a flóru. Z prostoru nástupiště je vyveden jeden výstup podle osy stanice do podpovrchového mělce založeného vestibulu.\n\nNagornaja byla otevřena 8. listopadu 1983, stanici denně využije okolo 15 000 cestujících.\n\n"}
{"id": "94368", "url": "https://cs.wikipedia.org/wiki?curid=94368", "title": "Minimální pár", "text": "Minimální pár\n\nMinimální pár tvoří ve fonologii dva výrazy, např. dvě slova, která se liší pouze jedním fonémem. Minimální páry slouží jako důkaz, že v jazyce existuje daná opozice (kontrast), tedy že dva fóny (hlásky) netvoří jediný foném, protože na schopnosti jejich rozlišování závisí v některých případech rozlišování významu slov.\n\nPravidla metody minimálních párů pro identifikaci fonémů formuloval Nikolaj Sergejevič Trubeckoj v knize \"Grundzüge der Phonologie\" vydané posmrtně roku 1939 v Praze.\n\nPříklady minimálních párů v češtině:\n\n\n"}
{"id": "94375", "url": "https://cs.wikipedia.org/wiki?curid=94375", "title": "Django", "text": "Django\n\nDjango je open source webový aplikační framework napsaný v Pythonu, který se volně drží architektury Model-view-controller. Původně bylo navrženo pro správu několika zpravodajsky orientovaných stránek společnosti The World Company v Lawrenci v Kansasu, později, v červnu 2005, bylo vydáno veřejně pod open-sourceovou licencí BSD. Framework byl pojmenován po jazzovém kytaristovi Django Reinhardtovi.\n\nJe dalším z řady webových frameworků, jako je např. Ruby on Rails. Oproti Ruby on Rails však nabízí zajímavou možnost automatické tvorby administrace projektu, která je generována dynamicky podle datového modelu.\n\nHlavní úkol Djanga je snadné vytvoření komplexních, databází řízených webových aplikací. Zaměřuje se na znovupoužitelnost a propojitelnost komponent, rychlý vývoj, vždy v duchu „DRY“ (Don’t Repeat Yourself) – neopakovat se.\n\nJádro frameworku Django obsahuje objektově-relační mapper, který je zprostředkovatelem mezi datovým modelem (definovaným jako třídy Pythonu) a relační databází; systémem zobrazení pro zpracování požadavků a šablonovacím systémem.\n\nFramework navíc nabízí:\n\nDjango je framework, který ponechává většinu rozhodnutí na programátorovi aplikace, lze použít jakoukoliv podmnožinu nabízené funkcionality. Vhodnou podmnožinu funkcionality je možné aplikovat i na vývoj desktopových aplikací.\n\nProjekt je chápán jako nejvyšší úroveň v Djangu, je charakterizován konfiguračním souborem settings.py. Podle názvu je patrné, že se jedná o obyčejný modul v Pythonu. Tento konfigurační soubor je společný všem aplikacím v Djangu. Tento soubor je možno vytvořit ručně nebo skriptem. Díky možnosti vytvářet struktury projektu a aplikací jednoduchým skriptem není potřeba používat sofistikovanější integrované vývojové prostředí (IDE). Programátor si pohodlně vystačí s obyčejným textovým editorem s podporou zvýrazňování syntaxe. Standardní postup pro vytvoření projektu skriptem po instalaci knihovny Django do lokální instalace Pythonu je:\n1. Zkopírování scriptu django-admin.py z lokální instalace Pythonu do adresáře s projekty.\n2. Vytvoření projektu z příkazové řádky příkazem: python django-admin.py startproject (název projektu).\n\nV druhém bodě je vytvořen adresář v aktuálním pracovním adresáři s názvem projektu. Adresář bude obsahovat následující soubory:\n\n\nKonfigurační soubor se vygeneruje plně okomentovaný, takže i úplnému začátečníkovi v práci s touto knihovnou bude jasný význam jednotlivých konfiguračních klíčů.\nV tuto chvíli už je dostupný příkaz pro spuštění testovacího serveru, takže lze vyzkoušet python manage.py runserver a po přistoupení na URL http://localhost:8000, už je vidět úvodní stránka.\nZačít vytvářet aplikaci je možné jen v případě, že již máme založený nějaký projekt. Aplikace v Djangu jsou vždy součástí projektu, jedna aplikace může být součástí i více projektů. Je ovšem důležité, aby interpret Pythonu našel zaregistrovaný modul aplikace.\nAplikace jsou tedy jednotlivými komponentami v systému, které mohou mít mezi sebou závislosti. Django v těchto případech nezavádí žádnou magii na pozadí, jen podporuje to, co už umí Python standardně.\nVytvoření struktury nové aplikace proběhne po spuštění: python manage.py startapp (název aplikace). Po spuštění tohoto scriptu se vytvoří v aktuálním pracovním adresáři adresář název aplikace s následující strukturou:\n\n\nKaždá aplikace musí být zaregistrována v settings.py v položce INSTALLED_APPS. Poté je možné spravovat aplikaci pomocí scriptu manage.py a využívat tak všechny standardní funkce, které Django nabízí. V případě většího zájmu o bližší seznámení s jednotlivými soubory se doporučuje navštívit oficiální dokumentaci.\n\nPožadavek je v Djangu reprezentován jako instance třídy HttpRequest. V tomto objektu jsou zpřístupněna metadata o HTTP požadavku prostřednictvím jeho atributů a metod. Stručný přehled atributů třídy HttpRequest:\n\n\nOdpověď reprezentuje instance třídy HttpResponse. Tento objekt má možnost vyplnit všechny odpovědní hlavičky HTTP protokolu.\n\nMezi přijetím požadavku a odesláním odpovědi z konkrétního view projde požadavek přes řetěz tzv. middleware. V této knihovně je však chápání pojmu middleware odlišné od běžného pojetí. Zde jsou třídy middleware chápány obdobně jako filter v Java Servlet API. Naprosto zřejmě se jedná o aplikaci návrhového vzoru Chain of Responsibility. Úlohou tohoto návrhového vzoru je vyhnutí vázání odesílatele a příjemce zprávy za použití řetězu objektů, které mohou odpovědět.\nDjango používá k zachycování požadavků tzv. view funkce. Tato funkce je namapována na konkrétní url. Standardním způsobem je právě definování view jako samostatných funkcí, ale díky flexibilitě jazyka Python lze použít view namapovaná i z existující instance objektu.\n\nPo zpracování požadavku ve funkci je výhodné používat vestavěný šablonovací systém. Šablona je zde obyčejný textový soubor, který díky speciálním značkám umožňuje vypsat text z modelu daného pro vykreslování. Modelem se rozumí instance třídy Context, která se konstruuje ze slovníkového objektu. Tento šablonovací systém je velice flexibilní a umožňuje snadno dopisovat vlastní rozšíření. Další jeho velkou výhodou je umožnění dědičnosti šablon. Tato dědičnost umožňuje v potomkovi předefinovat či rozšířit sekce definované v předkovi. Sekce se definují takto:\n\nDalší velice silnou součástí Djanga je jeho objektově relační mapování. Každý model je potomkem třídy Model z modulu django.db. Jedná se o implementaci návrhového vzoru ActiveObject. Každá třída má automaticky jedno pole a tím je id. Toto pole slouží k identifikaci konkrétního objektu v databázi. Využit je zde dynamický princip Pythonu a za běhu jsou modely rozšířeny o API pro práci s metadaty. Další pole definuje uživatel, je možno využít jak předefinovaných databázových typů polí, nebo lze implementovat i vlastní.\nPráce s těmito objekty probíhá velice intuitivně. V kódu je vidět ukázka jednoduché definice objektů.\nTyto objekty lze vybírat z databáze jak s použitím, tak i bez použití SQL.\n\nFramework Django může fungovat na Apache 2 s mod python nebo pod jakýmkoli webovým serverem vyhovujícím WSGI. Django je také schopno spouštět server FastCGI v pozadí webového serveru, který podporuje FastCGI.\n\nFramework Django oficiálně podporuje následující databáze:\n\n\nAdaptéry pro Microsoft SQL Server a Oracle jsou ve vývoji a jsou stále experimentální.\n\n"}
{"id": "94377", "url": "https://cs.wikipedia.org/wiki?curid=94377", "title": "František Čermák (jazykovědec)", "text": "František Čermák (jazykovědec)\n\nFrantišek Čermák (* 30. ledna 1940 Praha) je český jazykovědec. Specializuje se na lexikologii, lexikografii, frazeologii, idiomatiku, sémantiku, morfologii, teorii jazyka, metodologii jazyka a korpusovou lingvistiku.\n\nV letech 1957 až 1962 studoval bohemistiku, anglistiku a nederlandistiku na Filozofické fakultě Univerzity Karlovy. V roce 1976 získal doktorát v oborech lingvistika a fonetika a v roce 1990 tituly CSc. a DrSc. pro obor český jazyk. Od roku 1994 je profesorem českého jazyka.\n\nV letech 1991 až 1993 byl vedoucím lexikografického oddělení Ústavu pro jazyk český Československé akademie věd (od r. 1993 Akademie věd České republiky).\n\nOd roku 1994 do roku 2014 řídil Ústav Českého národního korpusu Filozofické fakulty Univerzity Karlovy, poté ho vystřídal Michal Křen. Projekt Český národní korpus pod jeho vedením je často citovány a považovány za vzorný mezi korpusy slovanských jazyků. Čermák je členem Pražského lingvistického kroužku.\n\n\n"}
{"id": "94386", "url": "https://cs.wikipedia.org/wiki?curid=94386", "title": "Rock in Rio (album)", "text": "Rock in Rio (album)\n\nRock in Rio je živé album legendární heavymetalové skupiny Iron Maiden. Bylo nahráno během festivalu Rock in Rio v brazilském Rio de Janeiro. Na jejich vystoupení přišlo okolo 250 000 lidí - což je nejvíce v historii kapely, hlavně díky návratu zpěváka Bruce Dickinsona a kytaristy Adriana Smitha. Mnoho fanoušků považuje toto album za nejlepší živák kapely.\n\n"}
{"id": "94389", "url": "https://cs.wikipedia.org/wiki?curid=94389", "title": "FB DIMM", "text": "FB DIMM\n\nFully Buffered DIMM (FB-DIMM) je paměťové řešení používané pro zvýšení spolehlivosti, rychlosti a „hustoty“ paměťových systémů. Standardně bývají datové linky paměťového řadiče napojeny na datovou linku každého DRAM modulu. Tak jako se paměti rozšiřují a zvyšuje se jejich přístupová rychlost, snižuje se kvalita signálu mezi sběrnicí a zařízením. To omezuje rychlost paměti anebo její „hustotu“. FB-DIMM přináší nové řešení tohoto problému.\n\nArchitektura FB-DIMM zavádí Rozšířenou vyrovnávací paměť (AMB) mezi paměťovým řadičem a paměťovým modulem.\n\nNa rozdíl od paralelní sběrnicové architektury tradičních DRAM, FB-DIMM má sériové rozhraní mezi paměťovým řadičem a AMB. To dovoluje zvýšení šířky sběrnice bez zvyšování počtu pinů paměťového řadiče.\nS touto architekturou nepíše paměťový řadič do paměťového modulu přímo, ale přes AMB. AMB tak může vykompenzovat zhoršení signálu používáním vyrovnávací paměti a přeposíláním signálu. Navíc AMB také obsahuje korekci chyb bez použití řízení procesorem nebo paměťovým řadičem. Rovněž může užívat Bit Lane Failover Correction k identifikaci špatných datových cest a odstranit je z operace, což dramaticky snižuje chyby adresových příkazů (command/address errors). Současně se čtením nebo ukládáním do vyrovnávací paměti mohou být data zapsána paralelně paměťovým řadičem. To dovoluje jednodušší vzájemné propojení, větší šířku pásma a (teoreticky) použití libovolných paměťových řadičů (jako jsou DDR2 nebo DDR3), jež jsou zaměnitelné.\nNa druhou stranu to přináší zpoždění do požadavku na paměť. Nicméně by v budoucnu toto řešení mělo přinést větší rychlost a tím pádem vyřešení tohoto problému.\n\n"}
{"id": "94393", "url": "https://cs.wikipedia.org/wiki?curid=94393", "title": "Karakul", "text": "Karakul\n\nKarakul ( , z turkického \"černé jezero\") je bezodtoké meteoritické jezero v severní části Pamíru Horním Badachšánu v Tádžikistánu. Má rozlohu 380 km². Je 33 km dlouhé a částečně naplňuje impaktní kráter o průměru 52 km. V západní části je hluboké maximálně 236 m a ve východní 22,5 m. Leží v nadmořské výšce 3914 m. Vzniklo asi před 5 miliony let.\n\nJe obklopeno vysokými horami. Skládá se ze dvou částí, které jsou spojené úzkými průlivy.\n\nNejvětší přítoky jsou Karadžilga, Karaart a Muzkol.\n\nVoda je mírně slaná. Průzračnost je až 9 m. Jezero je pokryté ledem od konce listopadu do dubna. Teplota vody v létě je 12 °C.\n"}
{"id": "94394", "url": "https://cs.wikipedia.org/wiki?curid=94394", "title": "Ramesse I.", "text": "Ramesse I.\n\nRamesse I., původním jménem Pa-ra.mes-su, byl egyptským faraonem 19. dynastie. Vládl jen asi 16 měsíců. Na trůn nastoupil po svém bývalém veliteli a Haremhebovi, když nějakou dobu působil jako jeho spoluvládce. Jeho plná titulatura se zachovala na stéle v Nubii, jižně od Abu Simbel.\nPocházel z města Avaris, původního sídelního města Hyxosů (14.-15. dynastie) ve východní deltě Nilu.\n\nByl synem důstojníka (Seti) v armádě, dlouhodobě působil ve velení armády vedle Haremheba, nejen jako velitel ale také ve funkci Vezíra a nejvyššího kněze boha Amona. Věkově asi byli vrstevníci. Po smrti Haremheba, a zřejmě i jeho vlivem, se stal jeho následníkem na trůnu.. Po korunovaci vládl jen 16 měsíců. Na stele v Buhen (Wadi Halfa), kterou objevil v roce 1829 Champollion, jsou texty popisující jeho posmrtné obětiny pro chrám Min-Amona a jeho služebníky.\n\nRamesse I. na trůn nastoupil již ve vyšším věku, při korunovaci přijal jméno \"Menpehtire\". Hned na počátku své vlády přijal svého syna Sethiho jako spolukrále. Pokračoval hlavně v reformách, které zahájil jeho předchůdce Haremheb. Plánoval a také zahájil stavbu sloupové kolonády v Karnaku. Ta byla dokončena až za života jeho syna, následníka Setiho. V Abydu nechal zbudovat kapli a chrám.\n\nHrobka Ramesse I., značená KV16, se nachází v Údolí králů . Byla zbudována ještě v době jeho působení v armádě. Objevena byla Belzonim v roce 1816. Má hlubokou vstupní chodbu, v její pohřební komoře je sarkofág vyrobený z růžové žuly. Na zdech hrobky se zachovala mnohá vyobrazení, na kterých jsou zachyceny nejrůznější scény z posmrtného života. Na jedné z nich se Ramesse I. je s Atumem-Reem-Cheprerem. Toto je jeden z prvních známých důkazů, že byly dohromady sloučeny tři formy boha slunce. Mumie byla ukradena a prodána do Kanady, kde byla později nalezena v zachovalém stavu a vrácena do Egyptského muzea. I když její pravá identita je sporná, přesto je považována za mumii Ramesse I.\n\n\n"}
{"id": "94395", "url": "https://cs.wikipedia.org/wiki?curid=94395", "title": "T4", "text": "T4\n\nSpojení písmene T a číslice 4 může mít různé významy:\n\n"}
{"id": "94396", "url": "https://cs.wikipedia.org/wiki?curid=94396", "title": "T5", "text": "T5\n\nZkratka T5, T-5 nebo T.5 může označovat:\n\n"}
{"id": "94401", "url": "https://cs.wikipedia.org/wiki?curid=94401", "title": "Kamenný Most (okres Kladno)", "text": "Kamenný Most (okres Kladno)\n\nKamenný Most je malá obec v severovýchodní části okresu Kladno asi 5 km od Velvar v nadmořské výšce přibližně 200 m. Žije zde obyvatel. Obcí protéká Knovízský potok.\n\nNejstarší zmínka o obci pochází z roku 1088. Podle pověsti vedla přes obec cesta z pražského knížecího sídla do Stadic a na močálovém území obce byl postaven primitivní kamenný přechod přes potok. Odtud zřejmě pochází název obce. Západně od obce, na návrší na konci staré úvozové cesty, stojí 120 cm vysoký pískovcový kámen s rytinou latinského kříže, považovaný některými badateli za pravěký (někdy dokonce keltský) kultovní objekt - menhir. V roce 1896 pod ním místní obyvatelé vykopali kostrový hrob, z nálezu se však nic nedochovalo. Archeologové a historici většinou soudí, že se jedná o křížový kámen nebo nouzový náhrobek z doby historické, ze středověku nebo dokonce novověku.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kamenný Most \"(582 obyvatel)\" byly v roce 1932 evidovány tyto živnosti a obchody: 3 hostince, kovář, půjčovna mlátiček, mlýn, obuvník, 2 pokrývači, 12 rolníků, řezník, 4 obchody se smíšeným zbožím, obchod se střižním zbožím, trafika, obchod s uhlím.\n\n\n\n\n"}
{"id": "94405", "url": "https://cs.wikipedia.org/wiki?curid=94405", "title": "Zavřená zadní zaokrouhlená samohláska", "text": "Zavřená zadní zaokrouhlená samohláska\n\nTato hláska má dvě blízké verze, které se někdy nesnadno odlišují:\n\nZavřená zadní zaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 308. Ekvivalentním symbolem v SAMPA je u (malé \"u\").\n\nV češtině se tato hláska zaznamenává písmenem U, u.\n\nV češtině se vyskytuje především v dlouhé verzi „u“. Délka samohlásky se vyznačuje čárkou nad písmenem Ú, ú nebo kroužkem Ů, ů (zvuk je totožný). Rozlišení /ú/ a /ů/ je v pravopisu dáno historicky. Přitom „kroužkované“ /ů/ se vyvinulo z původního dlouhého /ó/ a pozdějšího /uo/.\n\n\nPři krátké kvantitě samohlásek je tendence k jejich centralizované výslovnosti jako téměř zavřená polozadní zaokrouhlená samohláska (anglicky \"near-close near-back rounded vowel) což se v IPA označuje symbolem , číselné označení IPA je 321, ekvivalentním symbolem v SAMPA je U.\n\nUplatňuje se obecná tendence samohlásek z extrémních poloh „vokalického čtyřúhelníku“ při krátké výslovnosti se přesouvat blíž k centralizované výslovnosti (krátký čas na to, aby se mluvidla dostala do krajních poloh). V tomto případě je tedy samohláska více otevřená a jazyk se nachází více vpředu. Takto se vyslovuje vždy neslabičná verze v dvojhláskách \"au\" a \"ou\".\n\nPokud se ale běžné krátké, ale slabičné, slabikotvorné „u“ vyslovuje pečlivě, zachovává zavřenou zadní charakteristiku \"\"'.\nV češtině se tato hláska také zaznamenává písmenem U, u, vždy krátkým, bez diakritiky.\nNeslabičné se vyskytuje v dvojhláskách /au, eu, ou / , přičemž /ou/ se vyskytuje ve slovech domácích, zatímco /au, eu/ pouze v citoslovcích a slovech cizího původu.\n\nNa Moravě je tendence tuto hlásku vyslovovat více zavřeně, v Čechách, zejména v Praze, je naopak tendence k otevřenější výslovnosti.\n"}
{"id": "94407", "url": "https://cs.wikipedia.org/wiki?curid=94407", "title": "Vojtech Tuka", "text": "Vojtech Tuka\n\nVojtech Tuka (4. července 1880 Štiavnické Bane nebo Piarg – 20. srpna 1946 Bratislava) byl slovenský politik, funkcionář HSĽS, válečný zločinec a předseda vlády první slovenské republiky.\n\nStudoval práva v Budapešti, Berlíně a Paříži a v letech 1907–1914 byl profesorem na právnické fakultě ve městě Pécs a v Budapešti. V letech 1914–1919 zastával post profesora právní filozofie a mezinárodního práva na univerzitě v Prešpurku (Bratislava).\n\nPo vzniku Československa v roce 1918 prosazoval opětovné připojení Slovenska k Maďarsku. Sám sebe označoval za Maďara. V roce 1921 dochází v jeho názorech k obratu a on rediguje časopis hlinkovských slovenských nacionalistů \"Slovák\" a zpracovává návrh zákona na přeměnu Československa v česko-slovenskou federaci. Od 30. ledna 1923 vedl polovojenskou organizaci Rodobranu, která měla za úkol chránit shromáždění SĽS před narušováním ze strany politických protivníků (činnost Rodobrany byla zastavena již 30. srpna 1923). V HSĽS se stává vůdcem extrémního pravicového křídla, které je orientováno protičesky a separatisticky. Vojtech Tuka působil letech 1925–1929 jako poslanec Národního shromáždění, kde vystupoval proti československé politice a zároveň se angažoval pro slovenskou spolupráci s Maďarskem. V roce 1929 byl zatčen a odsouzen za špionáž v prospěch Maďarska na 15 let vězení. V důsledku jeho uvěznění opustila HSĽS vládní koalici. Propuštěn z vězení byl předčasně v roce 1937.\n\nV rámci HSĽS prosazoval Tukův stranický soupeř Jozef Tiso vybudování autoritářského Slovenského státu, který by šel vývojově vlastní cestou, zatímco obdivovatel fašismu Tuka se snažil prosadit těsnou spolupráci s Maďarskem a nacistickým Německem. Do vedení strany se nakonec v roce 1938 dostali umírnění v čele s Jozefem Tisem, ale ani ti se nemohli vyhnout spolupráci s nacisty. Na Slovensku se pak používal verš \"Tiso – Tuka, jedna ruka\", jehož autorem byl sám Jozef Tiso. V letech 1938–1939 se Tuka podílel na rozbíjení ČSR, v roce 1939 dokonce vedl tajné jednání s Německem. Po vzniku samostatného Slovenského státu působil mezi lety 1939 až 1944 jako předseda vlády a v letech 1940–1944 zároveň jako ministr zahraničních věcí Slovenska. V letech 1939–1942 byl i rektorem bratislavské univerzity.\n\nBěhem svého působení v nejvyšších funkcích podporoval těsnou spolupráci s nacistickým Německem a koncept tzv. Velkého Slovenska. Po zahájení operace Barbarossa bez vědomí prezidenta a dalších zodpovědných institucí svévolně vyhlásil válku Sovětskému svazu. Prosazoval a řídil deportace slovenských Židů do nacistických vyhlazovacích táborů.\n\nPodle svých obhájců jednal z donucení, podle řady jiných, např. Burzia (vatikánského chargé d’affaires u vlády Slovenského státu) a Tardiniho (sekretáře Kongregace pro mimořádné církevní záležitosti a poradce Pia XII. ve věcech zahraniční politiky) byl jejich přímým iniciátorem, který jednal ze svobodné vůle.\n\nV roce 1946 byl Národním soudem v Bratislavě odsouzen k trestu smrti a 20. srpna 1946 popraven.\n\n\n\n"}
{"id": "94409", "url": "https://cs.wikipedia.org/wiki?curid=94409", "title": "Ramesse IV.", "text": "Ramesse IV.\n\nRamesse IV. \"Hekamaatre`sete`amun\" byl třetím faraonem 20. dynastie. Byl pátým synem Ramesse III. Ten jej ve 22. roce své vlády ustanovil korunním princem, takže předstihl své starší bratry a zavdal si jejich trvalou nepřízeň a soupeření. Na trůn nastoupil po násilné smrti otce, který byl po spiknutí v harému zinscenovaného jeho vedlejší ženou Tiye a jejím synem Pentawerem s pomocí harémových správců, faraonova komorníka a velitele lučišníků.\n\nZachoval se záznam o soudních procesech se spiklenci \"„Judical Papyrus\"“ (uložený v Muzeu Turin)\". Nově nastolený faraon, který spiknutí odhalil, nechal všechny spiklence postavit před soud. Hlavní viníci (16 služebníků a 6 bezejmenných žen) byli popraveni. Královna Tiye a syn Pentawer mohli spáchat sebevraždu.\n\nRamesse IV. nastoupil na trůn v jeho přibližně 14 letech, vládl v letech 1156–1150 př. Kr. O nástupnictví se také ucházeli jeho starší bratři Ramesse V. a Ramesse VI. \n\nO jeho poměrně krátkém období vlády není mnoho ucelených zpráv. Relativně podrobně jsou zaznamenány jeho plány na dobudování chrámu Chonsu v Karnaku, vybudování chrámu poblíž chrámu královny Hatšepsut, postavení monumentálního obelisků v Heliopolisu, Karnaku a vybudování zádušního chrámu v Al-Asasif − nekropole v západních Thébách. Pro zajištění staveb inicioval Ramesse výpravu do Vádí Hammámat, kde se znovu otevřel lom. Zpráva o tom se zachovala na stéle vytesané do skály na cestě z Koptos k Rudému moři. Text uvádí, že tuto, v podstatě inspekční cestu Ramsses, vykonal ve druhém roce vlády. V lomu se našel vhodný kámen pro plánovaný monument (obelisk) pro Medínit Habu. Následující 3. rok vlády se zorganizovala nebývale rozsáhlá výprava do Vádí Hammámat, kterou vedl velekněz Amona v Thébách Ramessenacht. Nápisy na stéle v lomu uvádějí rozsah výpravy, která čítala 8362 mužů, z toho bylo 50 dozorců, 130 kameníků, 2000 otroků a 5000 vojáků, kteří byli do prací v lomu zapojeni. Zastoupeni byli i palácoví služebníci, mistři kameníci, písaři aj. Tvrdá práce v horku a prachu lomu si vyžádala životy 900 mužů.<br>Nápis na stéle ve Vádí Hammamát (uryvek):\nVýprava do Vádí Hammamát, vytěžení kamenů zejména pro monumentální obelisky, jistě trvala delší dobu, o které se dá ovšem jen spekulovat. Zápisy se o ní nezmiňují. Zachovaly se jen zmínky o zásobování a transportech přes poušť do lokality lomu, pro zabezpečení značného počtu osob, materiálu, nástrojů, které byly nezbytně rozsáhlé, opakující se a závislé na jejich organizaci.<br>Chrám boha Chonsu v Karnaku, který Ramesse III. nestihl dostavět, dobudoval jeho syn. V zadní části chrámu přistavěl komoru s menším hypostylem a na stěně nechal zápis:\n\nRamesse IV. zemřel po 6 letech své vlády, uvádí se nákaza černými neštovicemi, která epidemicky postihla početné osazenstvo paláce Byl mumifikován a pohřben do hrobky KV2. Jeho mumie se zachoval a po stěhování 1898 byla nalezena a identifikována v hrobce KV35, jeho žena královna Tetopet byla pohřbena v Údolí královen v QV74.Hrobka byla původně připravována pro Ramesse II., nabyla však použita. Její mumie se však nedochovala.\n\n"}
{"id": "94412", "url": "https://cs.wikipedia.org/wiki?curid=94412", "title": "Ramesse V.", "text": "Ramesse V.\n\nRamesse V., trůnním jménem Vesermaatre Sechepenre, byl egyptským faraonem 20. dynastie. Vládl přibližně v letech 1145/1144–1142/1140 př. n. l. Během jeho vlády Egypt ztratil své poslední državy v Sýrii. Také velkým tempem vzrůstala moc Amonových kněží z Vasetu. Jak zemřel, není známo. Je možné, že jej zavraždil jeho nástupce Ramesse VI., na jeho mumii je však patrné, že měl neštovice, možná tedy zemřel na ně. Jeho hrobka se stejně jako hrobky ostatních Ramessovců nachází v Údolí králů.\n\nRamesse V. patří mezi tzv. Ramessovce, tj. sérii panovníků, kteří nesli jméno Ramesse počínaje Čtvrtým a konče Jedenáctým. Někdy k nim bývá řazen i Ramesse III.\n\n"}
{"id": "94423", "url": "https://cs.wikipedia.org/wiki?curid=94423", "title": "FK Meteor Praha VIII", "text": "FK Meteor Praha VIII\n\nFK Meteor Praha VIII je český fotbalový klub hrající Divizi B. Po Slavii, Spartě, Loučni je to čtvrtý nejstarší český fotbalový klub.\n\nMeteor je jedním z nejstarších českých fotbalových klubů a zároveň zakládajícím členem asociační ligy. Ihned v ročníku 1925 ovšem Meteor skončil na posledním místě, tehdy se ale nesestupovalo. Právě v sezóně 1925/26 dosáhl Meteor svého nejlepšího výsledku v historii – obsadil 7. příčku. O další ročník Středočeské 1. ligy se ale hrála kvalifikace, což se Meteoru stalo osudným – v soutěži hrané na 7 zápasů získal jen 1 bod a skončil poslední, od té doby se už do nejvyšší soutěže nedostal.\nA-mužstvo Meteoru se probojovalo v sezóně 2012/2013 do ČFL, kde vydrželo po dvě sezóny a poté sestoupilo zpět do divize. V sezoně 2019/20 hrají v Divizi B.\n\nVelkých úspěchů dosahují také mládežnická mužstva, Meteor jich má v současnosti 15. Mužstva do 19 a do 17 let hrají nejvyšší soutěž v ČR - I. Celostátní ligu dorostu, mužstva do 18 a do 16 let hrají druhou nejvyšší soutěž v ČR - Českou ligu dorostu. Starší žáci hrají nejvyšší soutěže - české ligy - U15, U14. Ostatní týmy hrají vesměs nejvyšší pražské soutěže.\n\nTřetí nejvyšší soutěže se tým účastnil i v sezoně 1974/75.\n\nV současné době využívá Meteor dva sportovní areály. Jeden v Libni mezi tzv. Bílým domem a Grabovou vilou, druhý na Štěpničné. Meteor využívá celkem 6 hřišť (tři travnatá, dvě s umělým povrchem a jedno hřiště na minikopanou s umělým povrchem).\n\n"}
{"id": "94426", "url": "https://cs.wikipedia.org/wiki?curid=94426", "title": "Meteor (rozcestník)", "text": "Meteor (rozcestník)\n\nSlovo meteor (řec. \"meteóra\", z \"met-aër\", co se odehrává ve vzduchu, nad zemí) má více významů:\n\n\n"}
{"id": "94427", "url": "https://cs.wikipedia.org/wiki?curid=94427", "title": "Meteor Praha", "text": "Meteor Praha\n\nMeteor Praha může označovat dva různé sportovní subjekty:\n\n"}
{"id": "94431", "url": "https://cs.wikipedia.org/wiki?curid=94431", "title": "Středoplošník", "text": "Středoplošník\n\nStředoplošník je označení pro letoun, který ma křídlo vetknuté do trupu. Je aerodynamicky nejčistší a tak se používá pro nadzvuková a sportovní letadla. Potřebuje však výhledovou zatáčku.\n\n"}
{"id": "94435", "url": "https://cs.wikipedia.org/wiki?curid=94435", "title": "Willy Messerschmitt", "text": "Willy Messerschmitt\n\nWilhelm (Willy) Emil Messerschmitt (26. června 1898 Frankfurt nad Mohanem – 15. září 1978 Mnichov) byl německý letecký konstruktér a průmyslník, v jehož konstrukční kanceláři byl vyvinut letoun Bf 109, dosud nejvíce vyráběný stíhací letoun v historii. Celkem se jich vyrobilo asi 35 000 kusů.\n\nTechnicky nadaný byl Messerschmitt již od mládí – své první letadlo navrhl ještě jako student Vysoké školy technické v Mnichově, kterou absolvoval v roce 1923. V tomto roce Messerschmitt založil v Bambergu leteckou továrnu Messerschmitt Flugzeugbau Gesselschaft.\n\nOd roku 1927 Messerschmitt pracoval jako hlavní konstruktér ve firmě Bayerische Flugzeugwerke AG v Augsburgu. Na konci dvacátých let se Willy Messerschmitt stal přívržencem Adolfa Hitlera a jeho nacistickému hnutí – nacismu zůstal věrný až do konce druhé světové války.\n\nJiž od počátku své konstruktérské kariéry se Messerschmitt věnoval vývoji a výrobě mnoha typů bezmotorových, motorových i tryskových letadel, v roce 1926 v jeho konstrukční kanceláři vzniklo čtyřsedadlové celokovové dopravní letadlo M-18, o dva roky později větší verze téhož letounu nazvaná M-20, v roce 1929 vyvinul dvoumístný sportovní jednomotorový dolnoplošník M 23. V roce 1934 Messerschmitt navrhl celokovový turistický letoun Bf 108 Taifun, letoun, s nímž bylo v roce 1939 dosaženo výškového rekordu 9075 metrů.\n\nVe stejném roce v Messerschmittově konstrukční kanceláři vznikl na zakázku pro Luftwaffe později proslulý letoun Bf 109, který se později stal nejvíce vyráběným stíhacím letadlem druhé světové války.\n\nV roce 1937 se Messerschmitt stal profesorem na mnichovské Vysoké škole technické. O rok později se augsburská letecká společnost sloučila s původní bamberskou messerschmittovou továrnou a tak vznikla firma Messerschmitt Aktien Gessellschaft.\n\nLetadla vyrobena Messerschmittovou továrnou za druhé světové války nacházely své uplatnění v německé Luftwaffe – kromě již zmíněných strojů Bf 109 to byla zejména dvoumístná dvoumotorová víceúčelová bojová letadla Bf 110, vyráběná od roku 1939 a dosahující rychlosti až 545 km/h.\n\nKoncem války společnost vyvinula první bojové letadlo s raketovým pohonem, letoun Me 163B Komet, který v roce 1941 jako první letoun dosáhl rychlosti vyšší než 1000 km/h, a první sériově vyráběný bojový letoun s proudovým pohonem, Me 262 Schwalbe (česky \"Vlaštovka\").\n\nOd roku 1942 se vyráběl obří vojenský transportní letoun Me 323 Gigant, který byl schopen s pětičlennou posádkou přemístit až 12 tun nákladu nebo 120 vojáků, při maximální rychlosti 218 km/h. V těchto letech vznikl i speciál Me 209, letoun projektovaný pro rekordní lety, který v letech 1939-1969 držel světový rychlostní rekord letadel s pístovým motorem, a to výkonem 755 km/h.\n\nPo skončení druhé světové války zadržela Willyho Messerschmitta americká armáda, v roce 1948 byl odsouzen za kolaboraci s nacisty. Po 2 letech věznění byl propuštěn a vrátil se do vedení své továrny. Továrna vyráběla na začátku 50. let šicí stroje, montované domy a motorové tříkolky. Nějaký čas žil ve Španělsku, kde byl poradcem frankistické vlády a podílel se na vývoji letadel ve společnosti Hispano-Aviación. Vedl vývoj egyptského stíhacího letounu Helwan HA-300.\n\nLetadla v Německu začal znovu vyrábět roku 1955, o rok později dodával v licenci pro Bundeswehr cvičné a bitevní letouny (např. americký Lockheed F-104 Starfighter).\n\nNa konci šedesátých let, v roce 1969, vznikla několikanásobnou fúzí společnost Messerschmitt-Bölkow-Blohm GmbH, jejímž byl Messerschmitt čestným předsedou a která vyráběla letadla, vrtulníky, vojenské řízené střely, družice a další techniku.\n\nWilly Messerschmitt zemřel 15. září 1978 v nemocnici Mnichově ve věku 80 let za nezveřejněných okolností.\n\n"}
{"id": "94436", "url": "https://cs.wikipedia.org/wiki?curid=94436", "title": "Hornoplošník", "text": "Hornoplošník\n\nHornoplošník je označení pro letoun, který má křídlo uložené na horní části trupu. Umožňuje dobrý pohled na krajinu, nadměrné náklady mohou být dopraveny přímo k letounu a tak se hornoplošníky používají jako pozorovací a nákladní letadla. Trup však musí být ve spodní části zesílen, aby posádka měla v případě nouzového přistání šanci na přežití. Zvláštním typem hornoplošníku byl parasol (baldachýn), jehož křídlo bylo umístěno nad trupem na zvláštní vzpěrové konstrukci, dnes se vyskytuje poměrně vzácně.\n\nKonstrukce hornoplošníků je často využívána u létajících člunů, kde je nežádoucí dotek křídla a vodní hladiny. Pozice křídla nad trupem umožňuje provádět v blízkosti země manévry s ostřejšími náklony, což zase kompenzuje nevýhoda v menším \"vlivu země\" na křídlo. Při startu je potřeba více energie v porovnání se zbylými konstrukcemi.\n\n\n"}
{"id": "94437", "url": "https://cs.wikipedia.org/wiki?curid=94437", "title": "D'Hondtova metoda", "text": "D'Hondtova metoda\n\nD'Hondtova metoda je poměrný volební systém, tedy jeden ze způsobů přepočtu hlasů voličů na mandáty politickým stranám ve volbách. Používá se v těchto zemích: Albánie, Angola, Argentina, Arménie, Aruba, Rakousko, Belgie, Bolívie, Brazílie, Bulharsko, Burundi, Kambodža, Kapverdy, Chile, Kolumbie, Chorvatsko, Česká republika, Dánsko, Dominikánská republika, Východní Timor, Ekvádor, Salvador , Estonsko, Fidži, Finsko, Guatemala, Maďarsko, Island, Izrael, Japonsko, Kosovo, Lucembursko, Moldavsko, Monako, Černá Hora, Mosambik, Nizozemsko, Nikaragua, Severní Makedonie, Severní Irsko, Paraguay, Peru, Polsko, Portugalsko, Rumunsko, San Marino, Skotsko, Srbsko, Slovinsko, Španělsko, Švýcarsko, Turecko, Uruguay, Venezuela a Wales.; v některých zemích Evropské unie se používá také při volbách do Evropského parlamentu. Metoda je pojmenována po belgickém právníkovi a matematikovi Victoru D'Hondtovi (1841–1901). Účinek D’Hondtovy metody je většinou odborníků označován jako disproporční ve prospěch větších stran, záleží však na zvoleném přístupu měření proporcionality.\n\nD’Hondtův dělitel je původní metodou volebního dělitele, který jako jediný můžeme bezesporu označit za metodu největšího průměru. Vychází ze zásady, že \"není spravedlivé, aby mandát získala ta strana, která v případě jeho zisku bude mít menší počet hlasů na mandát, než by měla jiná strana\".\n\nRozdělování mandátů dané volební oblasti se účastní pouze ty strany, jež celostátně získaly alespoň tolik hlasů, kolik určuje kvórum (v ČR 5 %). Vstupem do D'Hondtovy metody je počet mandátů, jenž má být mezi strany v dané volební oblasti rozdělen, a dále pro každou stranu počet hlasů, jež tato v dané volební oblasti získala. Nezáleží na hlasování v jiných oblastech, ani na počtu hlasů pro strany, které nepřekročily kvórum.\n\nMandáty se přidělují vícekolově, vždy jeden mandát v každém kole. V každém kole se pro každou stranu určí kolový počet hlasů a ta strana, která má kolový počet hlasů nejvyšší, kolo vyhrává a získává mandát toho kola. V prvním kole je kolový součet strany roven počtu hlasů a první mandát získává strana s nejvyšším počtem hlasů. V dalších kolech se kolový počet hlasů každé strany určí jako podíl získaných hlasů strany ku počtu mandátů, které získala v předchozích kolech, zvýšeným o jedničku (=počet hlasů / (mezipočet mandátů + 1)). Kolový počet hlasů těch stran, jež v minulém kole mandát nevyhrály, tedy zůstává oproti minulému kolu beze změny, protože se nezměnil počet mandátů, které získaly. Kolo vyhrává ten, jenž má nejvyšší kolový počet hlasů. Postup se opakuje v dalších kolech, dokud nejsou přiděleny všechny mandáty.\n\nMetodu pro názornost dokreslují následující příklady.\n\nPředpokládejme, že existují tři strany A, B, C s počty získaných hlasů 100, 60 a 45. Rozdělují se tři mandáty. Vítěz kola je označeným tučným písmem.\n\nExistuje modifikovaná verze D'Hondtovy metody, v níž jsou počty získaných hlasů děleny v prvním kole číslem 1,42 namísto číslem 1; postup v ostatních kolech je shodný. Tato verze nahrává tím více větším stranám, čím menší je velikost volebního obvodu.\n\nPříklad stran A, B, C zadaný stejně jako výše, avšak spočítaný modifikovanou metodou s prvokolovým dělitelem 1,42:\nD'Hondtova metoda rozděluje všechny mandáty v prvním skrutiniu.\n\nJako reálný příklad převodu počtu získaných hlasů na počet mandátů poslouží volby do Poslanecké sněmovny Parlamentu České republiky z roku 2006 v Libereckém kraji. V tomto kraji bylo rozdělováno 8 mandátů. Přepočet se týká jen těch stran, které prošly celostátním kvórem: získaly alespoň 5 % z celkového počtu hlasů na území celé České republiky. Pro tyto vybrané volby a kraj ukazuje propočet následující tabulka.\n\nPříklad Libereckého kraje ukazuje, že pětina jeho aktivních voličů (     43 859 hlasů; 20,37 %; 1,7 mandátů) není v PSP ČR zastoupena jimi volenými zástupci – hlasy těchto voličů buď propadly v celostátním kvóru, nebo kvůli nedosažení potřebného počtu na zisk mandátu v daném kraji. \n\nPo zveřejnění výsledků voleb do Poslanecké sněmovny v roce 2006 se v Česku začalo hovořit o paradoxech přepočtu hlasů na mandáty. Například v Libereckém kraji Stranu zelených volilo 9,58 % a nezískala ani jeden mandát. V Moravskoslezském kraji stejná strana obdržela 4,34 % a po přepočtení hlasů získala jedno poslanecké místo.\n\nKDU-ČSL v celé republice získala 7,22 % hlasů a 13 poslaneckých mandátů, Stranu zelených volilo o 0,93 % méně voličů a obdržela jen 6 mandátů.\n\nTyto nepravidelnosti však byly jen z části způsobeny D'Hondtovou metodou, hlavní příčinou je oddělené rozdělování mandátů v jednotlivých krajích. Například 5 mandátů v Karlovarském kraji není možné spravedlivě rozdělit podle žádné metody (strana s 7 % hlasů může získat buďto 0 % nebo 20 % mandátů, nic mezi), naproti tomu pokud by se všech 200 mandátů rozdělilo celostátně, bude rozdělení mandátů (i podle D'Hondtovy metody) téměř dokonale odpovídat rozdělení hlasů mezi strany.\n\nDalší roli zde hrál tzv. „přirozený práh“. Strana totiž musí v příslušném volebním kraji získat pro zisk mandátu zhruba takový podíl hlasů, jaký odpovídá podílu odpovídajícímu volenému počtu poslanců. Například: pro zisk mandátu ve volebním kraji, kde se volí jen 5 poslanců, musí získat 1/5 (20 % hlasů). Strana, jejíž voliči se z velké části soustřeďují v několika krajích tak má při stejném počtu hlasů odevzdaných pro obě strany výhodu oproti straně, jejíž voliči jsou více rozptýlení.\n\nKvórum (5% klauzule) mírně posiluje účinky D'Hondtovy metody, protože propadlé hlasy se při přidělování mandátů nepočítají, což zvětšuje poměr mezi slabými a silnými stranami ve prospěch stran silných, a tedy i účinky D'Hondtovy metody. Například při 33,3% zisku jedné strany a podílu propadlých hlasů 0 % získala vlastně tato strana 1/3 hlasů počítaných pro přepočítávání mandátů. Pokud 50 % hlasů patřilo stranám pod 5% klauzulí (tedy propadlo) a zisk strany je 33,3 %, strana vlastně získala 33,3 procentních bodů z 50 procentních bodů, čili 2/3 hlasů pro přepočítávání mandátů.\n\nD'Hondtova metoda v kombinaci s rozdělováním v krajích vede k tomu, že silnější straně stačí na zisk jednoho mandátu méně hlasů než slabší straně. Např. při volbách do Poslanecké sněmovny Parlamentu České republiky 2017 stačilo vítězné straně ANO 2011 na jeden mandát pouze 19 232 hlasů, zatímco poslední dvě z těch, které překročily hranici 5 %, TOP 09 a STAN, potřebovaly hlasů dvojnásobek, 38 402 a 43 693.\n\n\n"}
{"id": "94444", "url": "https://cs.wikipedia.org/wiki?curid=94444", "title": "Messerschmitt", "text": "Messerschmitt\n\nMesserschmitt je značka německého výrobce letadel, známého především výrobou stíhacích letadel za druhé světové války, zejména Bf 109 a Me 262. Společnost přežila i komplikované poválečné období, kdy prošla několika fúzemi a roku 1989 byla pod jménem Messerschmitt-Bölkow-Blohm koupena firmou DASA.\n\nPříběh firmy Messerschmitt začíná v době, kdy roku 1927 vstoupil profesor Willy Messerschmitt do bavorské firmy Bayerische Flugzeugwerke a zasloužil se o sestavení vývojového týmu. Prosadil moderní koncept \"lehké konstrukce\", která spočívala v nahrazení masivních částí kostry množstvím menších prvků, čímž se snížila hmotnost a zlepšila odolnost draku. Poprvé byla tato koncepce použita ve sportovním letadle Bf 108 \"Taifun\". Na základě výborných výsledků testů si německá Luftwaffe objednala v roce 1935 vývoj stíhacího letadla na stejném základu, čímž vznikl legendární Messerschmitt Bf 109.\n\nOd té doby se Messerschmitt stal oblíbencem nacistické strany jak pro svůj politický názor, tak pro i konstrukční schopnosti a také pro výhodné umístění jeho továrny v jižním Německu, stranou od spolku leteckých továren na severním pobřeží. Messerschmitt AG vznikla jako samostatná společnost 11. července 1938 a v jejím čele stanul Willy Messerschmitt jako ředitel. Po přejmenování firmy z Bayerische Flugzeugwerke na Messerschmitt AG se následující výrobky označovaly \"Me\" namísto \"Bf\". Existující typy jako 109 a 110 se v dokumentaci označovaly stále Bf, ale místy se u nich použilo již nové označení Me. Všechna letadla Messerschmitt řady 108 až 163 mají prefix Bf, všechny další modely se označují Me.\n\nBěhem války se Messerschmitt stal největším dodavatelem letadel pro německé letectvo. Bf 109 s Bf 110 se staly páteří německého stíhacího letectva v první polovině války. Bylo vyrobeno i několik jiných typů, například obří transportní kluzák Messerschmitt Me 321 \"Gigant\" a jeho šestivrtulový následník Me 323. Ve druhé části války se Messerschmitt věnoval téměř výhradně vývoji tryskových letounů, zejména prvnímu funkčnímu proudovému modelu Me 262 \"Schwalbe\" (česky \"Vlaštovka\"). Vyvinul také Me 163 \"Komet\", první funkční letoun s raketovým motorem.\n\nMesserschmitt měl také neúspěchy. Jeho Me 210, který měl být následníkem Bf 110, byl prakticky katastrofou a téměř způsobil zánik společnosti. Problémy byly vyřešeny následujícím modelem Me 410 \"Hornisse\", ale toho se vyrobilo jen malé množství kusů, než se vývoj zaměřil zcela na Me 262. Koncem války pracoval Messerschmitt také na návrhu strategického bombardéru označovaném také \"Amerikabomber\", oficiálně Messerschmitt Me 264, jehož prototyp sice vzlétl, ale bojového nasazení se nedočkal.\n\nPo druhé světové válce nesměla firma vyrábět letadla. Jednou z výrobních alternativ, se kterou Messerschmitt přišel, byla kapotovaná motorová tříkolka/motocykl s názvem Kabinenroller KR175 / KR200. Podle historek byla sestavena ze starých částí stíhaček. To ale nebyla pravda. Jejím designérem byl ale letecký inženýr Fritz Fend, takže není náhodou, že vypadala podobně jako letoun. \nVozidla byla vlastně vyráběna firmou Fritze Fenda v Řezně a Willy Messerschmitt neměl se strojem kromě jména nic společného. Výroba KR200 skončila roku 1964.\n\nV roce 1968 se firma Messerschmitt sloučila s firmou Bölkow a o rok později se přidal Blohm & Voss. Společnost změnila jméno na Messerschmitt-Bölkow-Blohm. V roce 1989 byla převzata koncernem Daimler Benz Aerospace AG.\n"}
{"id": "94450", "url": "https://cs.wikipedia.org/wiki?curid=94450", "title": "Václav Sedláček", "text": "Václav Sedláček\n\nVáclav Sedláček (22. dubna 1917 Recklinghausen – 28. října 1939 Praha) byl spolu s Janem Opletalem jednou ze dvou obětí střelby do davu při protinacistických demonstracích 28. října 1939 v Praze. Oproti Opletalovi – v souvislosti s jehož smrtí byl 17. listopad ustanoven jako mezinárodní svátek „Den studentstva“ – však tento mladý dělník byl a je podstatně méně připomínán.\n\nRodiče Václav a Božena Sedláčkovi už sami odmalička vyrůstali v Německu, v Porýní-Vestfálsku, kam se přistěhovali se svými rodiči z Čech (ze vsi Bolkov na Plzeňsku) za prací. V městečku Recklinghausen u Dortmundu tu byla celá kolonie českých horníků, kteří se sice nuceně poněmčili, ale udržovali si české povědomí. I Sedláčkovi byli silně vlastenecky orientovanou rodinou, byť děti – tři synové, Václav z nich byl prostřední (viz rodinné foto) – chodily do německých škol a měly s češtinou problémy. Po základní škole se začal Václav učit na horníka. V roce 1933, po nástupu Hitlera k moci, museli Sedláčkovi z Německa kvůli vzrůstající protičeské nenávisti a pokračující hospodářské krizi odjet a přestěhovali se do staré vlasti, do Ústí nad Labem-Předlic, kde v okolí byly hnědouhelné doly. Václav Sedláček tam dále pokračoval v havířství, ale zároveň nastoupil jako pomocník do pekárny Karoliny Watzkeové v Hrnčířské ulici, kde po večerech a nocích pracoval. Teprve tady se začal doučovat češtinu.\n\nPo okupaci pohraničí na podzim 1938 se Václav spolu s mladším bratrem Karlem přestěhovali do Prahy (rodiče s dalším bratrem Josefem zůstali v Sudetech). V Praze získal zaměstnání jako učeň v pekárně Ladislava Vrbického na Smíchově. Stal se členem Sokola a také Mládeže Národního souručenství.\n\nS okupací zbytkového Česka březnu 1939 se nesmířil a se svou protiněmeckou nechutí nijak netajil. Příležitost projevit vzdor přišla o 7 měsíců později: ve svátečním obleku a s připnutou trikolórou na klopě se v centru Prahy zúčastnil okupanty zakázaných protestních shromáždění na výročí vzniku samostatného Československa. Během bezohledného rozhánění davů německými vojáky a českými policisty byl však okolo 18:25 na křižovatce ulic Žitná a Ve Smečkách střelen (na stejném místě byl zraněn i Jan Opletal, který svému zranění podlehl později) neznámým pachatelem do srdce. Podle názoru lékařů zemřel cca 5 minut po svém postřelení; když k němu přišli dva policisté, aby jej zvedli, bylo už jeho tělo bezvládné. Odvezeno bylo na pitvu ve VFN na Karlově nám.\n\nSedláčkův pohřeb se konal 4. listopadu 1939 na hřbitově v Braníku a směli se jej účastnit pouze jeho nejbližší příbuzní a známí; přišlo nakonec i dost Pražanů a rakev nesli čtyři sokolové. Noviny ale dostaly zákaz o pohřbu informovat, nesměl být přítomen ani kněz a celý pohřeb byl monitorován příslušníky čs. policie a gestapa. Bratr Karel, pevně rozhodnutý Václavovu smrt pomstít, se zapojil do aktivit českého odboje, ovšem byl pro svou neopatrnost na udání manželky svého zaměstnavatele zatčen a před koncem války zahynul v nacistickém koncentračním táboře neznámo kde. \n\nZtrátou těžce zasažení rodiče se o hrob svého syna nebyli z nějakých důvodů schopni postarat. Sedláčkův hrob č. 47 ve II. oddělení hřbitova tak byl roku 1959 (po 20 letech neúdržby) zrušen, resp. pronajat jiným zájemcům a druhotně použit pro jiné pohřby (poslední z nich roku 1999); nicméně, jak bylo nedávno objeveno, jeho tělo v něm stále leží.\n\nSedláčkově oběti se nedostalo takřka žádné publicity, a to ani po válce, ani po nastolení vlády komunistů, kdy by se jeho dělnický původ mohl propagandisticky hodit. Byl na dlouhá desetiletí zapomenut, připomínán jen jako „ten druhý“ vedle hrdiny-studenta Opletala. Badatelé se domnívají – stejně, jako si to mysleli i nešťastní Sedláčkovi rodiče a příbuzenstvo – že podstatným důvodem byl česko-německý původ rodiny, který v atmosféře poválečné protiněmecké nenávisti působil nemalé problémy. (Když se po válce z Recklinghausenu vrátila na výzvu čs. státu většina Čechů, aby pomohli kolonizovat vylidněné pohraničí, setkávali se dlouho pro svou horší češtinu a německý přízvuk s nevraživostí a ústrky, okolí je totiž považovalo za sudetské Němce.)\n\nDnes má Václav Sedláček na místě, kde byl zastřelen, spolu s Janem Opletalem alespoň pamětní desku. V Praze-Michli je po něm pojmenována ulice. A v říjnu 2018 byla z iniciativy ústeckého historika Martina Krska a novinářů deníku \"MF Dnes\" na jeho počest umístěna na hřbitově v Praze-Braníku (kde byl jeho hrob v té souvislosti znovu objeven) pamětní deska s textem: \"„Václav Sedláček padl vedle Jana Opletala při střelbě do účastníků největší demonstrace proti nacistické okupaci.“\"\n\n"}
{"id": "94452", "url": "https://cs.wikipedia.org/wiki?curid=94452", "title": "Dolnoplošník", "text": "Dolnoplošník\n\nDolnoplošník je označení pro typ jednoplošného letounu, který má křídlo uloženo na spodní straně trupu, dnes jde o nejrozšířenější typ letounu. Při startu a přistávání u dolnoplošníku dochází k tzv. \"interakci\" – vzájemnému ovlivňování země a křídla. Konstrukce s křídlem pod trupem nedovoluje v blízkosti země provádět manévry s většími náklony, což je nevýhoda například při přistávání s bočním větrem.\n\n"}
{"id": "94454", "url": "https://cs.wikipedia.org/wiki?curid=94454", "title": "Dobrošov (Hrazany)", "text": "Dobrošov (Hrazany)\n\nDobrošov je velmi stará vesnice na pravém břehu Vltavy v okrese Písek a v kraji, který má jméno střední Povltaví. Tato osada je historicky i kulturně svázána s okolními osadami, které jsou podle většiny pramenů starší než Dobrošov. V roce 2011 zde trvale žilo 51 obyvatel.\n\nLeží v severní části jižních Čech, 8 km severně od města Milevska. Je jednou ze čtyř částí obce Hrazany. Počet žijících obyvatel ve vesnici se pohybuje kolem 60. Čísel popisných je tu 20. V osadě od roku 1924 funguje Sbor dobrovolných hasičů.\n\nSvůj název vesnice údajně získala od prvních usedlíků v případě Dobrošova šlo údajně o Dobroše.\n\nVznik nynějších osad (Hrazan, Hrazánek, Dobrošova a Klisince) lze datovat do 10.–11. století. tj. mezi lety 901 až 1099. O tom kdy a jakým způsobem vznikala ves Dobrošov není dochovaných pramenů. J. Kytka ve své knize “Milevsko a jeho kraj” uvádí, že název Dobrošov vznikl od patrně jednoho ze stálejších prvních osadníků tohoto prostoru a to Dobroše. Podobně jako třeba Kojetín od Kojaty či Mašov od Máši. Po těchto osadnících byly vesnice identifikovány a později přijaly tyto jména někdy však i po značném zkomolení.\n\nNejstarší archeologicky doložené osídlení obce je z přibližně z doby železné (r. 900–100 př. n.l. ). Severovýchodně od silnice Petrovice - Milevsko v oblasti samot Šumava byly nalezeny střepy a zjištěny stopy spálenišť. Střepy pocházejí právě s tohoto období. V různých pramenech se rovněž autoři zmiňují o pohanském žárovišti mezi obcemi Ratiboř a Obděnice, což je v blízkém okolí výše zmiňovaného naleziště v naší obci. O docela hojném osídlení našeho bezprostředního okolí svědčí i nález z roku 1939, kdy bylo vpravo od silnice petrovické severovýchodně od Přeborova při odbočce cesty vedoucí ke Zbislavi bylo nalezeno žárové pohřebiště z doby Hallstattské. Nalezená hallstattská keramika, zbraně či nástroje (železná sekyrka, bronzový kroužek) můžeme zhlédnout v městském muzeu v Milevsku.\n\nV roce 1216 byla o Dobrošovu provedena smlouva, kterou se potvrzovala dohoda z roku 1184 mezi panem Jiřím z Milevska a biskupem pražským o směně vzdálených obcí za vesnice Milevsku bližší. Je jisté, že po smrti Jiřího někdy okolo roku 1200, přešel jeho majetek církvi a tím se i Dobrošov stává majetkem milevského premonstrátského kláštera.\n\nKrál Zikmund Lucemburský zastavil pro své peněžité nesnáze v roce 1421 dvůr Kovářovský a jisté vesnice kláštera milevského Matěji Brusovi z Kovářova za jeho pomoc při obraně královského hradu Karlštejna proti husitům. Mezi vesnice kláštera patří i Dobrošov a je doslovně jmenován na listině uložené v Orlickém archivu. Od kláštera Zikmund zastavil Brusovi ještě tyto vesnice: Hrejkovice, Dmýštice, Jedlí, Pechovu Lhotu a Vladyčín. Brus však náhle v roce 1431 na Zvíkově umírá zanechávaje po sobě sirotky a jejich poručníkem se stává spolubojovník Brusův od Karlštejna Kunát Kaplíř ze Sulevic, purkrabí Zvíkova.\n\nVesnice po Matěji Brusovi zdědila jeho dcera Machna, která Kovářov i s okolními vesnicemi (s Dobrošovem) odevzdala v roce 1455 svému strýci Předborovi z Radejšína. Ten pak prodal v roce 1461 klášterní část kovářovskou Janu z Rožmberka pána na Zvíkově. Od této doby patří Dobrošov pod panství zvíkovské a pod dům rožmberský. V roce 1488 se Dobrošov stal součástí tzv. hrazanské rychty spolu s osadami Hrazánky, Hrazany, Klisín, Mašov, Kojetín a Skoronín. V čele rychty stál rychtář, kterého si vrchnost vybrala jako zástupce, který se u poddaných domáhal plnění povinností.\n\nDo roku 1574 měli Švamberkové majetek panství zvíkovského v zástavě. Král a císař Maxmilián II. byl ve finanční tísni a zdála se mu zástavní suma za panství zvíkovské malá a žádal dalších 10 000 kop gr. pražských a zároveň nabídl Kryštofovi ze Švamberka, aby zvíkovsko – orlicko – milevský majetek od něho koupil. Kryštof si vyžádal komisaře na ocenění majetku a ti po „ošacování“ 4. října 1574 ustanovili cenu kupní na 47 993 kop grošů. Ves Dobrošov je přímo jmenována ve výčtu vesnic, které jsou v tomto majetku. Na kolik byl ohodnocen v té době nevíme, ale komisaři museli tudy projíti. 14. září 1575 byl majetek zapsán Kryštofovi II. ze Švamberka do desk zemských. Kryštof poté měl za majetek zaplatit ve třech splátkách nicméně po složení jistoty (či zálohy), měl problémy s placením ostatních splátek a placení se oddalovalo až byl pohnán před soud a odsouzen k zaplacení o něco vyšší částce. Žádal o úlevu, ale i po této úlevě nedostál svých závazků. Proto byl císařem Rudolfem II pozván na osobní audienci. Kryštof, však odprodával některé kusy panství, aby závazku dostál. Jeho účty z té doby však dokládají, že za prodaná panství utržil daleko více než byl jeho závazek. Švamberkové vlastnili Dobrošov v rámci Zvíkovského panství postupně 150 let.\n\nŽivot sedláků v pahorkatinám kraji kamenů s nepříliš úrodnou písčitou půdou nebyl nikdy lehký. O tom jak poddaní žili na panství v 16. století dokládají účty a povinnosti poddaných vůči vrchnosti z roku 1574. Sedláci platili plat stálý z gruntů, roboty ženné, dodávali slepice, sýry, vejce, platili mýto, clo, berně vánoční, poddýmné a některé vsi odváděli zvláštní dávky (vyráběli pro vrchnost např vědra, bečky a jiné nepotravinové komodity). Plat stálý byl vyměřován dle úrodnosti půdy 2x do roka na sv. Jiří a na sv. Havle. Platilo se i z pustin a chalup.\n\nPetr ze Švamberka se účastnil stavovského povstání a majetek jim císař Ferdinand II. po bitvě na Bílé Hoře 1620 zkonfiskoval a prodal Janu Oldřichu z Eggenberga. V tomto období dochází k počátku výrazné rekatolizace obyvatel. V průběhu třicetileté války (1618-1648) došlo k ničení a drancování vesnic, k razantnímu úbytku obyvatelstva, přesouvající vojska císařská i švédská vojska plenila kraj, některé vesnice úplně zanikly. V sousedství Dobrošova takto zanikly osady Skoronín a Jedlí. V oblasti operovala kolem roku 1643 švédská vojska generála Torstensona. Po válce vrchnost zabrala na panství některé opuštěné usedlosti a zřizovala tzv. „panské statky“. Po válce robota značně stoupla a někteří sedláci opouštěli své grunty. V roce 1740 řádil v oblasti hladomor a šířily se nakažlivé nemoci cholera a mor.\n\nPo vymření Eggenbergů roku 1719 se obyvatelé Dobrošova stali poddanými jejich příbuzných pánů ze Schwarzenberga. Od roku 1802 pak jejich orlické větve. Od roku 1848 po zrušení poddanství je Dobrošov začleněn zprvu do obecní c.k. správy. V roce 1896 byla v sousedních Hrazánkách postavena obecní škola.\n\nV roce 1914 museli narukovat mladíci z Dobrošova i okolních vesnic na bojiště 1. světové války a uvádí se, že z obce se jich na 20 nevrátilo. Na počest těmto padlým vojákům byly postaveny pomníky v Kovářově a Petrovicích. Od roku 1918 patří Dobrošov do správního začlenění Československé republiky. V době první republiky se život vesnice točil okolo hospodaření na gruntech. V této době byl také založen Sbor dobrovolných hasičů jako nutnost pro sdružování občanů při boji proti požárům a také plnil funkci kulturní.\n\nNásledné období okupace od roku 1939 bylo pro sedláky těžké, protože valnou většinu své produkce byli nuceni dávat na dodávky okupantům. Probíhali tzv. hospodářské kontroly, které zjišťovali zda si lidé nenechávají víc než bylo dovoleno. Pamětnici vypráví, že za porušení byl i trest smrti.\n\nOblast obce Hrazany osvobodil sbor Rudé armády pod velením generála Malinovského. V padesátých letech byli sedláci donuceni v násilné kolektivizaci vstoupit do družstev. V Dobrošově vzniklo JZD v roce 1956. Toto se v roce 1961 sloučilo do JZD Hrazany a v roce 1977 se stalo součástí JZD „Rozkvět“ Hrejkovice, to se v roce 1990 transformovalo na ZD Hrejkovice.\nPostupně se v těchto letech postavilo: asfaltové silnice, víceúčelová budova (kulturní dům, restaurace, knihovna, prodejna, obecní úřad), veřejné osvětlení, kanalizace, mateřská škola. Ve všech 4 osadách obce vznikly požární zbrojnice. V Dobrošově počátkem sedmdesátých let spolu s požární nádrží. V této době část obyvatel pracovala v zemědělství a část dojížděla do zaměstnání v blízkém Milevsku (ZVVZ Milevsko - v lidové mluvě místních občanů označované jako „Janka“, Koh-i-noor, Jitex aj.)\n\nFyzickogeografickým začleněním leží vesnička Dobrošov v jižní části Středočeské pahorkatiny, jež je začleněn do geomorfologického okrsku Kovářovské vrchoviny.\n\nOsada se rozkládá v nadmořské výšce cca 525 m n. m. až 550 m n. m. Kaple sv. Václava z roku 1932, která je dominantou návsi, leží ve výšce 535 m, a tzv. \"malý kopec\" směrem k Hrazánkům leží ve výšce 550 m. Nejvyšším bodem výše zmiňované Kovářovské vrchoviny je vrch Zběžnice 608,4 m n. m. Dalšími vrchy, kterými je ves obklopena jsou 0,7 km západně vrch Brdo 555,3 m, 1 km severovýchodně vrch Havličinec 566 m, 1 km východně ležící vrch Oupeřice 564 m – tento vrch tvoří vodní rozhraní na západ tečou vody do Hrejkovického potoka na severovýchod do okresu příbramského do potoka Mastníku. Jihozápadní vrch Nohava měří 506 m. Po celém horizontu okolo vsi je možné viděti vrchy jen směrem severozápadním či severním a zde se terén pomalu sklání k Hrejkovickému potoku, pramenícímu jižně od Vepic.\nK zajímavostem a dá se říci dominantám patří též 22 metrů vysoká lípa ležící těsně za vsí směrem na Hrazánky. Literatura uvádí, že tyto lípy byly vysazované ku příležitosti Jubilejní zemské výstavy v roce 1891 v Praze.\n\n\n\n\n\n"}
{"id": "94456", "url": "https://cs.wikipedia.org/wiki?curid=94456", "title": "Administrativní dělení Anglie", "text": "Administrativní dělení Anglie\n\nV Anglii existuje v současnosti různorodý systém členění správních celků (viz rámeček na konci tohoto článku). V některých částech země se uplatňuje čtyřstupňový systém správního členění, ale například Velký Londýn je ze správního hlediska jak regionem, tak i samostatným správním obvodem. \n\nNejvyšší stupeň správních jednotek představují v Anglii regiony, jichž je celkem devět. Výrazně se mezi sebou liší v rozloze i počtu obyvatel. Každý region zahrnuje jeden nebo více celků na úrovni hrabství. Regiony vznikly roku 1994 a od roku 1996 jsou zároveň volebními obvody pro volby do Evropského parlamentu. Přestože mají všechny stejné postavení, je Londýn jediným regionem, který má volenou samosprávu.\n\nPro administrativní účely se území Anglie člení na dvoustupňové a jednoúrovňové správní celky. Nejvyšším stupněm ve dvouúrovňové struktuře jsou hrabství. Z hlediska správního členění existují dva typy hrabství metropolitní hrabství a nemetropolitní hrabství. Tyto celky však nepokrývají celé území Anglie, neboť na zbytku jejího území existují správní jednotky obecně označované jako unitary authority (viz níže).\n\nAčkoli metropolitní hrabství stále formálně existují, větší část jejich pravomocí byla postupně přesunuta na metropolitní distrikty, na něž se člení. Nyní však tyto distrikty představují v podstatě samostatné správní celky, zatímco správní orgány metropolitních hrabství již neexistují.\n\nPro jiné než administrativní účely je Anglie rozdělena na ceremoniální hrabství a poštovní hrabství. Podrobněji viz článek anglická hrabství. \n\nNejnižší úrovní samosprávy ve dvoustupňovém uspořádání jsou distrikty. Jsou podřízené hrabstvím a dělí se na metropolitní distrikty a nemetropolitní distrikty. \n\nMetropolitní distrikty fakticky tvoří samostatné správní celky, protože vliv metropolitních hrabství je minimální. Londýnské městské obvody a City jsou také ve skutečnosti samostatnými správními celky, i když správní orgán Velkého Londýna Greater London Authority si zachoval určitou část pravomocí.\n\nNěkteré oblasti, převážně v okolí velkých měst, nejsou součástí dvouúrovňového systému samosprávy (hrabství: distrikt), ale spadají pod pravomoc jednoho správního orgánu. Používá se pro ně neoficiální termín \"unitary authority\". Vznikla od roku 1995 především z distriktů, které byly vyčleněny z hrabství. Zvláštností je Isle of Wight, který byl vytvořen z rady hrabství, jehož distrikty byly zrušeny.\n\nVšechny distrikty hrabství Berkshire jsou nyní unitary authority celky, ačkoli Berkshire jako hrabství stále existuje, přestože rada tohoto hrabství byla zrušena. Na ostrovech Isles of Scilly působí místní sui generis správní orgán, Rada Isles of Scilly, která je obdobou orgánů Unitary authority celků v ostatních částech Anglie. Metropolitní distrikty a City jsou ve skutečnosti unitary authority celky ve smyslu samostatných správních celků, ačkoli jsou zařazeny ve dvouúrovňové samosprávní struktuře.\nV Anglii se pro obce používá oficiální termín \"civilní farnost\" \"(civil parish)\", odvozený z historické podstaty těchto územně správních jednotek jako původně církevních celků Anglikánské církve, jimiž jsou farnosti. V Anglii obce tvoří nejnižší úroveň místní samosprávy. Londýn není rozdělen na jednotlivé obce, ale z hlediska samosprávy se skládá z městských obvodů. Ne všechny části Anglie jsou na nejnižší úrovni rozděleny na úrovni správy na obce, i když počet obcí s vlastní samosprávou stoupá.\n"}
{"id": "94457", "url": "https://cs.wikipedia.org/wiki?curid=94457", "title": "Revolting Cocks", "text": "Revolting Cocks\n\nRevolting Cocks, také jako RevCo, byla americká industriální hudební skupina, která byla založena jako vedlejší projekt Al Jourgensena (Ministry) a Luca Van Ackera.\n\nSkupinu založil v roce 1985 Jourgensen, Belgičan Luc Van Acker, Patrick Codenys a Richard 23 (Front 242). Jako první vydali singl \"No Devotion\" na Wax Trax labelu.\n\nPoté co odešel Richard 23 a Patrick Codenys byla skupina rozšířena o rychle se střídající muzikanty soustředěné okolo Chrise Connelyho (Fini Tribe, později Damage Manual), Paul Barkera (Ministry), Duane Buforda, a Billa Rieflina (který později hrál s R.E.M.) spolu s asi dvacítkou dalších nepravidelně připívajících nebo hostujících umělců.\n\nSingl rychle následovalo album \"Big Sexy Land\" v roce 1986, živé album \"You Goddamned Son of a Bitch\" v roce 1987 a \"Beers, Steers, and Queers\" v roce 1989. Po krátké přestávce vyšlo v roce 1993 \"Linger Ficken' Good\" jež bylo po dobu více než deset let posledním albem.\n\nPrvní album bylo směsí industriálu, techna a taneční muziky se samplovanými a značně syntetickými, dominujícími bíty. Živé album se personální změnou vrátilo k industriálu podobnému Ministry zatímco skladby z \"Big Sexy Land\" jsou vystavěné na řevu a hluku. Tento trend pokračuje i v albu \"Beers, Steers and Queers\" kde jsou přes sebe kladeny vrstvy samplů ponechané distorzi. \"Linger Ficken' Good\" vydané Sire records bylo poněkud krotší. Většina skladeb se vrátila k méně vrstvenému zvuku a pouze příležitostně obsahovala hluky Ministry. Album obsahuje cover verzi Rod Stewartova \"Do Ya Think I'm Sexy\", rovněž vydanou na singlu.\n\nAlbum \"Purple Head\" očekávané v roce 2004 vyšlo zpožděně až v roce 2006 se změněným názvem \"Cocked & Loaded\".\n\nRevolting Cocks jsou známí svými zvrhlými texty a prostopášnými živými vystoupeními. Vzhledem k jejich obsahu se stali cílem pro rozhořčené moralisty v 80. a 90. letech. Jejich skladba \"No Devotion\" byla umístěna na PMRC (Parents Music Resource Center) list zakázaných skladeb a v roce 1990 se britský ministr vnitra Douglas Hurd pokusil zastavit jejich vystupování v Británii odebráním pracovní licence.\n\nPůvod jména kapely je nejistý. Jeden příběh říká že jméno je výsledkem obzvláště tvrdých, pravidelných nočních pitek původních členů kapely. Jedné noci je majitel baru vyhodil a nazval je při tom „revolting cocks“ (zvracející čůráci).\n\n\n\n\n"}
{"id": "94459", "url": "https://cs.wikipedia.org/wiki?curid=94459", "title": "GP2 Series v roce 2006", "text": "GP2 Series v roce 2006\n\nGP2 Series v roce 2006 byla druhou sezónou závodní série GP2 Series. Začala ve španělské Valencii dne 8. dubna a skončila v Monze v Itálii dne 10. září. V sezóně zvítězil britský závodník Lewis Hamilton před Brazilcem Nelsonem Piquetem, Jr..\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "94461", "url": "https://cs.wikipedia.org/wiki?curid=94461", "title": "Tajmyra", "text": "Tajmyra\n\nTajmyra ( ) je řeka v Krasnojarském kraji v Rusku. Je 840 km dlouhá (podle jiných zdrojů 638 km). Rozloha povodí je 124 000 km². Celkový spád je okolo 28 m.\n\nPramení v pohoří Byrranga. Nad ústím do jezera Tajmyr se nazývá Horní Tajmyra (délka 567 km), protéká jezerem a pod ním se nazývá Dolní Tajmyra (délka 187 km). Ústí do Tajmyrské zátoky Karského moře.\n\nZdroj vody je převážně sněhový. Vyšší vodní stavy jsou od poloviny června do září. V zimě (listopad až květen) je průtok o 8 % menší. Průměrný průtok je 1220 m³/s. Zamrzá na konci září až na začátku října a rozmrzá na konci května až v červnu.\n\nJe na ní rozšířeno rybářství (síh omul, muksun, nelma, síh malý).\n"}
{"id": "94462", "url": "https://cs.wikipedia.org/wiki?curid=94462", "title": "REM", "text": "REM\n\nZkratka REM může mít více významů:\n\n"}
{"id": "94464", "url": "https://cs.wikipedia.org/wiki?curid=94464", "title": "Metro v Kyjevě", "text": "Metro v Kyjevě\n\nMetro v Kyjevě tvoří systém tří linek podzemní dráhy pod hlavním městem Ukrajiny, Kyjevem. Je to nejstarší systém svého druhu v zemi a třetí v bývalém SSSR. V provozu je kyjevské metro od roku 1960, denně přepraví okolo 1,38 milionu lidí.\n\nKyjevské metro tvoří důležitý prvek v celé kyjevské městské dopravě. Podobně jako i v jiných městech bývalého východního bloku jej tvoří tři linky uspořádané tak, že v centru města tvoří přestupní trojúhelník. Úseky pod centrální částí města jsou hluboko založené, aby byly v případě války využitelné jako protiatomové kryty pro civilní obyvatelstvo.\n\nSíti slouží celkem dvě depa, v nichž je umístěno celkem přes sto vlaků (okolo 600 vozů). Ty přepraví okolo 1,439 milionu lidí denně na 67,4 km tratí (z toho 6 km na povrchu) s 52 stanicemi.\n\nPrvní plány na vytvoření systému rychlé dopravy pod městem se datují až od roku 1916, tehdy Americko-ruská obchodní společnost plánovala shromáždit velkou sumu finančních prostředků a vytvořit ještě v carském Rusku právě podzemní dráhu. Ve svém úsilí pokračovala i po rozpadu země, v krátkém období kdy byla Ukrajina nezávislá. Celý projekt vzal však za své s ustanovením sovětské moci.\n\nV sovětských dobách se začaly první projekty metra objevovat už před druhou světovou válkou, ve spolupráci s experty z Moskvy. Dva roky po přesunutí hlavního města Ukrajiny z Charkova do Kyjeva předsednictví místního sovětu zpracovalo analýzu výstavby metra, které se mělo stát součástí přestavby města na moderní metropoli USSR. Přestože již realizaci na konci 30. let nestálo téměř nic v cestě, celý projekt musel být vzhledem k válečným událostem zrušen.\n\nPo válce bylo město zničené a muselo být opraveno a přebudováno. V rámci této akce se tedy konečně začalo i s výstavbou podzemní dráhy; začalo se v srpnu 1949 a roku 1960 již byl první úsek slavnostně otevřen (jednalo se o prvních 5,2 km mezi stanicemi Vokzalna a Dnipro).\n\nTyto nejstarší stanice jsou dnes součástí linky spojující východ města se západem známé jako Svjatošinako-Brovarska. Roku 1965 linka překročila řeku Dněpr mostem směrem do nových sídlišť na východě, prodlužovalo se také ještě i v letech 1968 a 1971. Na západní straně se nové úseky do čtvrtí Svjatošyn a Bilči zprovozňoval kyjevský dopravní podnik v letech 1963, 1971 a 2003.\n\nV 70. letech se začala budovat i druhá, severojižní linka známá pod názvem Kurenivsko-Červonoarmijska. Její první část měla sice jen tři stanice, rychle se však otevíraly další. V 80. letech dorazila až na sídliště Obolon, ležící na sever od centra velkoměsta. V letech 1981 a 1984 proběhla také i prodloužení jihozápadním směrem.\nStávající dvě linky na konci 80. let doplnila ještě třetí, Syrecko-Pečerska. Stavební práce na jejím prvním úseku započaly roku 1981, první 3 stanice byly ukončeny po osmi letech. I tato linka překročila Dněpr, a to roku 1992, o dva roky následující dorazila i do nejnovějších sídlišť Pozňansky a Charkivsky. Přesto však hospodářská krize 90. let zasáhla stavbu metra i zde; některé stanice byly otevřeny až dodatečně s několikaletým zpožděním.\n\nNa počátku 21. století je také obměňován i vozový park. Zpočátku existovala snaha zastarávající soupravy sovětského původu typu E a 81-71 nahradit modernizovanými vlaky – na jejich úpravách se podílela také i Škoda Transportation a ZREPS (opravny vozů metra, specializují se hlavně na moskevské metro), nakonec však byla pořízena pouze jedna prototypová souprava. Nové vlaky jsou typu 81-7021/7022 z Krjukovského závodu (Kremenčugská oblast), historicky první vyrobené na Ukrajině. Na prvních vagonech se začalo pracovat již v roce 2003.\n\nV roce 2014 byl na několik dní provoz metra v souvislosti s demonstracemi pod názvem Euromajdan přerušen. Oficiálním zdůvodněním bylo \"riziko teroristické akce\". Provoz byl omezován postupně, nejprve byly uzavřeny centrální úseky pod historickým jádrem města a poté celá síť metra.\n\nV budoucnosti se počítá s vybudováním dvou dalších linek, a sice Podilsko-Vyhurivské (č. 4) a Livoberežné (č. 5). Jejich otevření bylo plánováno ještě do roku 2010, v roce 2017 však stále čekají na zprovoznění. Linka č. 4 má být otevřena po roce 2025, v současnosti práce na stavbě této linky nepokračují a hotová je pouze velmi malá část. Otevření linky č. 5 bylo odloženo na neurčito. Ostatní linky, které dnes již slouží veřejnosti, se mají rozrůst v horizontu roku 2020, zatím jako reálné se jeví rozšíření Syrecko-Pečerské linky do Vinohradaru na rok 2019.\n\nV SSSR bylo běžné, že na území převážně neruských oblastí byla právě ruština preferována jako sjednocovací jazyk. Jinak tomu však bylo právě v Kyjevě. Většina dokumentace k metru byla sice vyhotovena v ruštině, provoz metra však z pohledu cestujícího po svém otevření fungoval plně v ukrajinštině. K ukrajinským vznikly i alternativní názvy ruské, mezi oběma variantami se plynule přecházelo.\n\nV 80. letech pak začala rusifikace, během níž docházelo k postupnému nahrazování ukrajinských názvů a hlášení ruskými. Tento proces se však zastavil v dobách perestrojky, zavedeny byly dvojjazyčné názvy i hlášení. Po rozpadu SSSR byla dokonce ruština vytlačena zcela. Na začátku 21. století se objevují místy i názvy přepsané do latinky, či v angličtině.\n\nZatímco v zemích západní Evropy je hlavním problémem vandalismus a grafitti, v Kyjevě jsou to spíše bezdomovci a alkoholici, kteří se objevují ve stanicích a způsobují zde znečištění. Monitorování kamerovým systémem bylo zavedeno teprve až z obav před možnými teroristickými útoky. Jízdné je 8 hřiven. Za tuto cenu se dají koupit žetony, které zajistí průchod turniketem.\n\n"}
{"id": "94465", "url": "https://cs.wikipedia.org/wiki?curid=94465", "title": "Suni (geografie)", "text": "Suni (geografie)\n\nSuni je název agroekologické zóny v Andách. V této zóně se pěstují hlavně brambory (\"Sollanum\" sp.). Následuje po zóně Quechua a navazuje na ni zóna Puna.\n"}
{"id": "94466", "url": "https://cs.wikipedia.org/wiki?curid=94466", "title": "Siena pálená", "text": "Siena pálená\n\nSiena pálená je název hnědé barvy typu tempera nebo olej. Její číselný kód je 1041 a chemicky se jedná o zemitý pigment. Své jméno nese po italském městě Siena, které se nachází v Toskánsku.\n\n"}
{"id": "94472", "url": "https://cs.wikipedia.org/wiki?curid=94472", "title": "Dobrošov", "text": "Dobrošov\n\nJméno Dobrošov nesou dvě sídla:\n\nrozhledna:\n\nnebo bývalý vojenský objekt:\n"}
{"id": "94473", "url": "https://cs.wikipedia.org/wiki?curid=94473", "title": "Abú Musab az-Zarkáví", "text": "Abú Musab az-Zarkáví\n\nAbú Mus'ab az-Zarqáwí, arabsky , v českých médiích obvykle nesprávně Abú Músa/Músá/Musá Zarkáví, (20. října 1966 Zarká, Jordánsko – 7. června 2006, Bákuba, Irák) byl muslimský militantní vůdce a samozvaný vůdce al-Káidy v Iráku.\n\nZarqáwí byl zodpovědný za řadu násilných a teroristických útoků v Iráku, včetně poprav rukojmích. \n\nByl zabit při americkém cíleném leteckém útoku u města Bákuba severně od Bagdádu 7. června 2006. Nálet provedly americké letouny typu F/A-18 Hornet.\n"}
{"id": "94474", "url": "https://cs.wikipedia.org/wiki?curid=94474", "title": "Tübingen", "text": "Tübingen\n\nTübingen (starší český název Tubinky) je univerzitní město v německé spolkové zemi Bádensko-Württembersko. Město leží na řece Neckar, nedaleko (35 km) od Stuttgartu. Žije zde stálých obyvatel a asi 29 tisíc studentů. Je velkým okresním městem a sídlem zemského okresu Tübingen. Mezi lety 1945 a 1952 byl Tübingen hlavním městem spolkové země Württembersko-Hohenzollernsko.\n\nPrvní písemná zmínka o Tübingenu pochází z roku 1078, kdy bylo známo pod jménem Twingia. V polovině 13. století Tübingen získál status města. Místní Univerzita Eberharda Karla vznikla na konci 15. století z popudu hraběte Eberharda z Barte.\n\nHistorické centrum je tvořeno především středověkými hrázděnými domy a dvěma náměstími – Marktplatzem s radnicí a Holzmarktem s kostelem Stiftskirche. Město poutá pozornost turistů svým malebným říčním nábřežím, na kterém si jeho obyvatelé ve středověku postavili své domy, přímo na městských hradbách. Zde stojí také známá Hölderlinova věž, ve které bydlel německý lyrik Friedrich Hölderlin. Dnes se v ní nachází jeho muzeum.\n\nNad centrem se pak tyčí zámek Hohentübingen, který je poprvé zmiňován, stejně jako město, roku 1078, a to jako \"castrum twingia\". V současnosti zde sídlí část fakulty kulturních věd a archeologické muzeum s velkou expozicí sádrových odlitků antických soch.\n\nV okolí města se nachází mnoho historických památek, jako je cisterciácký klášter v Bebenhausenu, zámek Lichtenstein, Wurmlingenská kaple nebo vzdálenější hrad Hohenzollern. Severně od města se rozkládá přírodní rezervace Schönbuch.\n\n\n\n"}
{"id": "94477", "url": "https://cs.wikipedia.org/wiki?curid=94477", "title": "Inverzní zobrazení", "text": "Inverzní zobrazení\n\nInverzní zobrazení k nějakému zobrazení formula_1 přiřazuje prvkům z množiny B prvky množiny A, tedy \"obrazům\" zobrazení \"f\" jejich \"vzory\". Laicky řečeno, inverzní zobrazení zobrazuje „opačným směrem“ než původní zobrazení.\n\nJe-li formula_1 zobrazení, neboli formula_3, pak inverzní zobrazení je formula_4 takové, že formula_5 nebo také formula_6 (zde formula_7 a formula_8 jsou ve smyslu relace).\nZ toho vyplývá, že zobrazení \"f\" musí být prosté, tzn. různým prvkům formula_9 musí přiřazovat různé prvky formula_10 - jinak by nebylo jednoznačně určeno, na co se má zobrazit prvek \"b\" v inverzním zobrazení.\n\nInverzní zobrazení je:\n\nKe každému vzájemně jednoznačnému zobrazení lze nalézt zobrazení inverzní. Jestliže k nějakému zobrazení \"f\" existuje inverzní zobrazení, říkáme, že \"f\" je invertibilní nebo že vykazuje invertibilitu.\n\nMějme funkci formula_12 s definičním oborem formula_13 s oborem hodnot formula_14. Inverzní funkcí k funkci formula_7 nazveme funkci formula_16 s definičním oborem formula_14, která každému formula_18 přiřadí právě to formula_19, pro které platí formula_12. \nInverzní funkce k funkce formula_7 bývá také zapisována jako formula_8.\n\nJe-li \"f\" prostá funkce, pak k ní lze nalézt inverzní funkci. V takovém případě je graf inverzní funkce k \"f\" osově souměrný s grafem \"f\" podle osy 1. a 3. kvadrantu. Z toho plyne, že identická funkce formula_23 je inverzní sama k sobě.\n"}
{"id": "94485", "url": "https://cs.wikipedia.org/wiki?curid=94485", "title": "Jiří Černý (lingvista)", "text": "Jiří Černý (lingvista)\n\nJiří Černý (* 29. února 1936 Hradec Králové) je český romanista. Specializuje se na španělskou, portugalskou a obecnou lingvistiku. Působí na katedře romanistiky Filozofické fakulty Univerzity Palackého v Olomouci.\n\n\n"}
{"id": "94492", "url": "https://cs.wikipedia.org/wiki?curid=94492", "title": "Josef Fronek", "text": "Josef Fronek\n\nJosef Fronek, Prom. Ped., M.A., Ph.D., (* 23. května 1936 Násedlovice) je český anglista, bohemista a lexikograf donedávna žijící ve Velké Británii. Působil na University of Glasgow, momentálně vyučuje na Ostravské univerzitě. Je také kritikem politické korektnosti.\n\n\n"}
{"id": "94496", "url": "https://cs.wikipedia.org/wiki?curid=94496", "title": "PPT", "text": "PPT\n\nZkratka PPT má několik významů:\n"}
{"id": "94498", "url": "https://cs.wikipedia.org/wiki?curid=94498", "title": "Hartzova koncepce", "text": "Hartzova koncepce\n\nJako Hartzova koncepce jsou označována doporučení, jež poskytla komise vedená dr. Peterem Hartzem k reformám německého trhu práce v roce 2002. Její jednotlivé části jsou označovány jako Hartz I – Hartz IV.\n\n\n"}
{"id": "94499", "url": "https://cs.wikipedia.org/wiki?curid=94499", "title": "Štíty", "text": "Štíty\n\nŠtíty (německy \"Schildberg\", do roku 1949 česky Šilperk) je malé moravské město v Olomouckém kraji, asi 21 km západně od Šumperka, které leží uprostřed podhůří Orlických hor a Hrubého Jeseníku. Štíty jsou jedním z nejstarších měst zábřežského regionu. Žije zde obyvatel.\nŠilperk (dnes Štíty) vznikl pravděpodobně jako osada v podhradí hradu Šilperka, který v dobách krále Přemysla Otakara II. dal zbudovat člen markraběcí družiny Protiven ze Zábřeha a Doubravice. Nejstarším historickým dokladem o Šilperku je Protivenovo privilegium z roku 1278, které se dá považovat za zakládací listinu městečka. Prvním známým správcem panství byl loupeživý rytíř Ješek ze Šilperka. Krátce po roce 1308 mu bylo panství odňato a odevzdáno Šternberkům. Tento rod měl město ve svém majetku podle záznamů v zemských deskách do roku 1480. Roku 1334 povýšili Šternberkové Šilperk na město a dali mu svůj znak – osmicípou zlatou hvězdu v modrém poli s drobnými osmicípými zlatými hvězdičkami mezi hroty.\n\nOd roku 1576 spravovali Šilperk Žalkovští. Po tomto panovnickém rodu se zachovala do dnešní doby významná památka z původního hradu. Vstup do radnice zdobí dnes nově zrenovované alianční erby těchto patronů města – Jana Žalkovského a jeho choti Anežky. Po Bílé hoře byl Šilperk v držení Lichtenštejnů. Lichtenštejnové začlenili dosud samostatný šilperský statek do velkého celku rudského panství, jehož součástí pak zůstal až do konce feudálního období, do roku 1848. Pod lichtenštejnskou správou bylo městečko několikrát zničeno – Švédy, morem, cholerou a požáry. Po zrušení roboty roku 1848 měl Šilperk ráz zemědělské vesnice, v níž žili vedle sebe čeští i němečtí obyvatelé. Od roku 1850 byl Šilperk sídlem okresního soudu a berního úřadu a s ním až do roku 1938 součástí politického okresu zábřežského.\n\nV době před druhou světovou válkou vládly v Evropě díky vzrůstajícímu německému fašismu neurovnané politické a společenské poměry. Nejinak tomu bylo také v Šilperku. Od počátku roku 1938 se zde politické napětí úměrně k celým Sudetám zvyšovalo. Všeobecné stěhování českých obyvatel ze Šilperka nastalo po mnichovské dohodě, ve městě zůstalo jen několik českých rodin. České školy byly zrušeny, učilo se jen německy. K osvobození města došlo po půlnoci z 8. na 9. května 1945.\n\nPo osvobození se začalo budovat české městečko Šilperk. Vyučování v obecné a měšťanské škole bylo opět zahájeno 17. května 1945. Po odsunu německých rodin rapidně klesl počet obyvatel, v rámci osídlování pohraničí přicházeli noví osídlenci.V poválečné době byly založeny mnohé české spolky a organizace. Vznikaly nové pracovní příležitosti v závodech \"Čemolen\", \"Družspoj\", \"Dřevotvar\". Dne 5. července 1949 byl Šilperk přejmenován na Štíty. Do roku 1973 počet obyvatel vzrostl na 1250 osob. V roce 1976 byly ke Štítům připojeny dvě vesnice – Crhov a Heroltice, později také Březná, Horní Studénky a Zborov. Horní Studénky a Zborov jsou v současné době od Štítů opět odloučené.\n\n17. listopad 1989 se stal mezníkem v nedávné historii československého státu. 8. a 9. července 1990 se konaly po dlouhé době první svobodné demokratické volby, ve kterých zvítězilo ve státě i ve Štítech Občanské fórum. Tímto datem začala nová éra i v historii Štítů. V devadesátých letech bylo zrekonstruováno zdravotní středisko, zřízena nová lékárna, vznikaly nové firmy a soukromé prodejny. Vybudovala se čistička odpadních vod a plynofikace. Štítecké náměstí bylo v roce 1992 vyhlášeno památkovou zónou. V tomtéž roce byly obnoveny pověstné štítecké jarmarky. Poslední jarmark proběhl v roce 2018, poté z důvodu snižující se návštěvnosti zastupitelstvo rozhodlo o jeho nahrazení Dnem pro rodinu, jehož první ročník se setkal s velkým úspěchem. 1. července 1994 byl městu Štíty vrácen status města.\n\nMěsto Štíty se v posledních deseti letech dynamicky rozvíjí pod vedením starosty Bc. Jiřího Vogela. Postupně probíhá revitalizace náměstí, na kterém dochází k opravám domů v majetku města, obnově kulturních památek a veřejných prostranství. Centrum obce je od roku 1992 městskou památkovou zónou. Na náměstí se nachází několik památkově chráněných památek, mezi které patří např. skulptura sv. Jana Nepomuckého, morový sloup za radnicí a votivní desky patronů Štítů – Jana a Anežky Žalkovských v portálu radnice. K těmto historickým památkám přibyly v poslední době nové moderní prvky – fontána s tryskající vodou, nově vybudovaná vodní kaskáda a sluneční hodiny.\n\nNa Štítecku je poměrně nízká nezaměstnanost, především díky firmě Klein Automotive, která zaměstnává téměř 800 zaměstnanců.\n\nVe městě je podporován sport, kultura, bydlení a školství, o čemž svědčí nově vybudované sportovní kabiny pro oddíl kopané, multifunkční sportovní hřiště s cvičebními prvky, zrekonstruované třídy a školní jídelna v základní škole, neustále se navyšující bytový fond, pořádají se četné kulturní akce. Výjimkou nejsou ani mezinárodní kulturní a sportovní akce, které jsou pořádány společně s našimi zahraničními partnerskými městy, kterými jsou město Niemodlin v Polsku a město Belvedere Ostrense v Itálii.\n\nV katastru obce jsou evidovány tyto kulturní památky:\n\n\n\n\n\n\n\n\n\n\nMěsto Štíty je známo pro svou pověst \"Moravského Kocourkova\", v pověstech se vypráví o městečku \"Šimperk\" a o lidech zde žijících tzv. Šimperácích. Zdejší obyvatelstvo provází kdejaké bláznivé příhody (např. pověšení obecního vola na věž kostela, o kapsářském cechu na zdejším jarmarku, o sloním vejci v šimperské kašně, atd). Většina pověstí se shoduje s těmi v knize Kronika města Kocourkova jejímž autorem je spisovatel Ondřej Sekora.\n\nPověsti vznikli odvozením ze staré německé pověsti z 16. století \"Die Schildbürger\", která pojednává o obyvatelích Saského města Schildau.\n\nO Štíteckých regionálních pověstech napsali ve svých knihách sběratelé lidových pověstí Anežka Šulová, Bohuslav Indra, Václav Rýznar a Gustav Mikusch.\n\n\nČinnost Tělovýchovné jednoty Sokol Štíty byla obnovena v roce 1946 a působí na poli sportovním s úspěchy i neúspěchy až po dnešek. Veškerá práce spočívá na dobrovolnosti jak cvičenců, cvičitelů, trenérů, tak hráčů v jednotlivých oddílech. TJ sdružuje přibližně 360 členů, kteří jsou zainteresováni ve čtyřech oddílech a jednom odboru.\n\nV roce 2002 nechal olympijský vítěz Aleš Valenta vystavět na místě bývalého koupaliště sportovní komplex Acrobat Park, který je zaměřený na akrobatické lyžování, snowboarding, volejbal a další sporty. Jedná se o největší komplex svého druhu na světě.\n\n\n\n\n\n"}
{"id": "94503", "url": "https://cs.wikipedia.org/wiki?curid=94503", "title": "Panská sněmovna", "text": "Panská sněmovna\n\nPanská sněmovna (německy \"Herrenhaus\") byla horní komora Říšské rady (\"Reichsrat\"), parlamentu Rakouska-Uherska. Byla zřízena v roce 1861 Únorovou ústavou a přetrvala až do konce monarchie v roce 1918.\n\nPanská sněmovna byla tvořena členy dědičnými, členy ex officio a členy jmenovanými. Do první skupiny patřili\n\nEx officio, tedy \"z moci úřední\" arcibiskupové a ti biskupové, kterým náležela knížecí hodnost: arcibiskup vídeňský, salcburský, gorický, zadarský, pražský, olomoucký, tři arcibiskupové lvovští (římsko-, řecko- a arménsko-katolický a pravoslavný arcibiskup černovický, biskup tridentský, lublaňský, brixenský, lavantský, gurský, seckovský, vratislavský a krakovský. V letech 1861-1865 (před ztrátou Benátska a vyrovnáním s Uhrami) měli ve sněmovně právo zasedat taktéž arcibiskup z Udine, benátský patriarcha (od r. 1862), řecko-katolický arcibiskup z Alba-Iulie a (od r. 1863) sedmihradský řecko-pravoslavný arcibiskup.\n\nJmenováni císařem byli rakouští státní občané, kteří byli do Sněmovny jmenováni doživotně za zásluhy o stát a církev, vědu a umění (jako první Čech sem byl jmenován František Palacký), dále např. průmyslníci Emil Škoda, Vojtěch Lanna, František Ringhoffer III., architekt Josef Hlávka, právník Alois Pražák a další osobnosti kulturního života (Josef Myslbek, František Křižík, Antonín Dvořák, Jaroslav Vrchlický atd.).\n\nKupříkladu v roce 1911 se Panská sněmovna skládala ze 14 arcivévodů, 18 arcibiskupů, 90 členů zámožné šlechty a 169 občanů jmenovaných za zásluhy.\n\nPředsedu a místopředsedy Panské sněmovny jmenoval císař na dobu zasedání, ostatní funkcionáře si volila sama. Dlouhodobým předsedou byl Alfred August Windischgrätz, který předsedal sněmovně v letech 1897 až 1918.\n\nDědiční členové měli mezi sebou pořadí dle šlechtického titulu, který nosili a \"uvnitř\" svého ranku měli pořadí od nejstarší rodiny k nejmladší. členy tedy byly hlavy následujících rodin:\nSněmovna byla otevřena 18. dubna 1861. Mnozí dědiční členové byli povoláni až po tomto datu:\n\n\n\nSedm rodů náleželo mezi šlechtu Benátského království a bylo v roce 1866 oficiálně vyškrtnuto, v předchozím období se však zasedání neúčastnili:\nPět rodů za dobu existence panské sněmovny vymřelo:\nDva rody nedodržely ustanovení zakladatele fideikomisu na který se mnohdy vázal hlas v panské sněmovně (hlavy rodů uzavřely morganatické sňatky) a proto o členství přišly:\nTři rody přišly o členství neboť ztratily v dědické generaci rakouské (předlitavské) občanství (tato podmínka ale byla prominuta Thurn-Taxisům):\n\nJeden rod dosáhl obnovení členství, díky vymření rodové linie bez občanství a zděděním jejího majetku \"domácí\" rodovou větví\n\n\nJednomu rodu bylo až do zániku sněmovny pozastaveno členství kvůli finančnímu bankrotu:\n\n\nTři rody neměl v době rozpuštění sněmovny svého zástupce z důvodu nezletilosti:\n\n\nV jednom rodě odmítl po smrti aktivního člena odmítl jeho bratr jako poslední svého rodu užívat členství ve sněmovně\nJeden rod se z věkových a zdravotních důvodů členství vůbec neujal (povolán 1861)\n\nV jednom rodě se nástupci dosavadního dědičného člena z věkových a zdravotních důvodů neujali členství:\n\n\nDvěma rodům nebyl povolán nástupce z důvodu brzkého zániku monarchie, jejich zástupci zemřeli v roce 1918:\n\n\nJeden rod se nikdy neúčastnil z důvodů stáří i důvodů politických (povoláni 1861)\n\n\n\n\n"}
{"id": "94510", "url": "https://cs.wikipedia.org/wiki?curid=94510", "title": "Lancelot Holland", "text": "Lancelot Holland\n\nViceadmirál Lancelot Ernest Holland (13. září 1887 Banbury – 24. května 1941, Dánský průliv) byl britský námořní důstojník.\n\nZa druhé světové války bojoval nejprve ve Středomoří a v roce 1941 převzal vedení nad uskupením tvořeným bitevním křižníkem Hood (vlajková loď) a bitevní lodí Prince of Wales. Dne 24. května 1941 se toto uskupení střetlo s německým svazem tvořeným bitevní lodí Bismarck a těžkým křižníkem Prinz Eugen. V následné bitvě admirál Holland zahynul poté, co projektil z \"Bismarcku\" přivedl k výbuchu muniční sklady jeho lodi.\n\nAdmirál byl jeden ze šesti synů a jedné dcery. Otec byl doktor a pivovarník firmy Hunt end Edmonds.\nNarodil s v Middleton Cheney. Do námořnictva vstoupil 15. května 1902. Působil na HMS Britannia do roku 1903. Poté byl převelen na HMS Eclipse, působil na Dálném východě do srpna 1905, v pozdějším období sloužil na HMS Hampshire.\n\n\n"}
{"id": "94514", "url": "https://cs.wikipedia.org/wiki?curid=94514", "title": "Otevřená přední nezaokrouhlená samohláska", "text": "Otevřená přední nezaokrouhlená samohláska\n\nOtevřená přední nezaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 304, ekvivalentním symbolem v SAMPA je a.\n\n\nV mnoha jazycích se tato hláska vyslovuje jako střední, jazyk se nenachází vpředu, ale ve střední poloze. IPA nemá pro otevřenou střední samohlásku zvláštní symbol, je-li potřeba tento posun ve výslovnosti vyznačit, používá se symbol s diakritikou .\n\nV češtině se vyslovuje střední , tato hláska zaznamenává písmenem A, a. Délka samohlásky se vyznačuje čárkou nad písmenem Á, á.\n"}
{"id": "94515", "url": "https://cs.wikipedia.org/wiki?curid=94515", "title": "Úsov", "text": "Úsov\n\nÚsov (německy \"\", (Ojsa), přepisováno též jako \"Asjva\") je malé město na pomezí střední a severozápadní Moravy v podhůří Hrubého Jeseníku na potoce Doubravka, 5 km severovýchodně od Mohelnice a 7 km severozápadně od Uničova. Žije zde obyvatel. Zámek s hradem nelze přehlédnout, neboť je na návrší na východním konci obce a je zdálky dobře viditelný.\n\nOblast Úsovska ve 13. a 14. století tvoří rozsáhlý komplex lesů – doubrava v nížině řeky Moravy, které nad Úsovem přechází v tzv. Bruselský les. V prvním výčtu vesnic úsovského panství se u roku 1344 však ještě neobjevuje ani jedna k úsovskému hradu náležejících vsí až v roce 1371. Je samozřejmé, že v původním osídlení šlo vždy jen o několik málo usedlostí soustředěných kolem místních potoků.\n\nStarý dřevěný královský hrad Úsov získal za svou věrnost králi Václavu I. Přemyslovci (1205–1253), při úspěšném odražení Tatarů v roce 1241 olomoucký purkrabí Zdík (či Idík, Jiljí ze Švábenic, o kterém je zpráva z roku 1260. Olomoucký purkrabí je posazen do pozice kolonizátora celé oblasti. Prapředkem rodu ze Švábenic byl Idík, který si postavil hrad na Vyškovsku, podle kterého si dal i rodové jméno. Působil na královském hradě Úsově a pro panovníka jako kolonizátor úsovského újezdu na Moravě a celého Turnovska v Čechách.\n\nPůvodně gotický hrad, postavený ve stylu francouzského kastelu, patří mezi nejstarší na Moravě. Podle archeologických nálezů je nejpravděpodobnější, že hrad vznikl již ve 13. století. První písemná zpráva o existenci Úsova pochází z roku 1260, kdy hrad držel v zástavě bývalý olomoucký purkrabí Jilí ze Švábenic. V roce 1269 se uvádí jeho syn Hrabič ze Švábenic (1254–1286). Po nastoupení krále Přemysla Otakara II. (1233–1278 na trůn, musel v roce 1276 stávající majitel panství Hrabiš hrad vydat a Úsov se stal opět zeměpanským majetkem a na hradě byl ustaven královský lovčí, z nichž první jménem Vlček. Zadlužený král Jan Lucemburský (1296–1346) jej však 1330 zastavil bratrům Jaroslavu a Albrechtu ze Šternberka, jako náhradu za utrpěnou škodu při vojenském tažení proti Slezsku. Jejich rodina Úsově sídlil po dvacet let. Královským majetkem byl potom až do roku 1408, kromě let 1335–1350. Pod hradem bylo založeno městečko, jak napovídá obecní pečeť z roku 1343 s nápisem „oppidum“.\n\nV závěti u roku 1371 odkázal markrabě Jan Jindřich Lucemburský (1322–1375) hrad a městečko Úsov s „Dúbravou“ (les na Pomoraví mezi Úsovem a Litovlí) s 29 vesnicemi svým synům Joštovi Moravskému (1351–1411) a Prokopovi Lucemburku (1354/5–1405). O majetek vznikl mezi bratry ozbrojený spor. Úsov, Litovel a Uničov drželi Prokopovi hejtmani, kteří dělali výpady na okolní území v držení markraběte Jošta a na území olomoucké kapituly za což byli v roce 1399 vyobcováni z církve. Mír nastal až po smrti Prokopově v roce 1405. Markrabě Jošt v roce 1408 zastavil Úsov pánům Otovi a Albrechtovi z Kurovic. Král Václav IV. Lucemburk (1361–1419) v roce 1416 potvrdil zástavu úsovského panství Janu Vlašimovi. Za pánů z Vlašimi došlo 1487 ke gotické přestavbě a rozšíření hradu a postavili především dvě věže: „Hladomorna\" a „Vlašimka“. Úsovské panství se stalo jedním z nejbohatších na Moravě a ani česko-uherské války tomu nezabránily.\n\nPo vymření rodu po meči Jiřím z Vlašimi v roce 1513 dostal darem od krále Vladislava II. Jagellonského (1456–1516) Úsov největší komoří a pozdější hejtman zastavený hrad s větší částí příslušenství za prokázané služby Ladislav z Boskovic (1485–1520) do úplného vlastnictví. Páni z Boskovic, kteří jako luteráni obsadili fary luterskými kněžími, přáli i Českým bratrům. Úřední řečí na jejich panství byla čeština. Po smrti Ladislava v roce 1520 zdědil panství, k němuž náleželo ještě panství boskovické, letovické, moravskotřebovské, trnavské, zábřežské a rudské, téměř souvislý pás země od Boskovic až skoro k pramenům řeky Moravy jeho syn Kryštof, který své sídlo z Moravské Třebové přemístil na Úsov, který rozšířil o renesanční objekty. Nákladný život Kryštofa z Boskovic byl však příčinou častých jeho finančních nesnází, z nichž si pomáhal prodejem části svých panství. Nedostatek peněz ho přiměl věnovat zvýšenou pozornost i úsovskému panství. V tehdejší době se předpokládala v podhůří Jeseníků bohatá naleziště drahých kovů. Výsledky těžby však nesplnily očekávání.\n\nV roce 1547 postoupil Kryštof úsovské panství a město Litovel synovi svého bratrance Janu Jindřichu (Jetřich †1583) Černohorskému z Boskovic, který převzal panství po smrti svého bratrance Jana Jetřicha, byl typickým představitelem šlechtice té doby. Roku 1562 byl zemským podkomořím. Přítel umění a písemnictví, znalec zemských práv a dobrý hospodář. V roce 1564 dal pořídit urbář panství. V roce 1564 byl nejvyšším soudcem. Byl ale také feudál, který bezohledně zvyšoval útisk poddaného lidu. O jeho významném postavení mezi moravskými pány svědčí i řada vysokých úřadů, které postupně zastával. Roku 1567 byl nejvyšším komorníkem a v roce 1571 zastupoval krále jako komisař na brněnském sněmu. Albrecht Černohorský zemřel bezdětný a dědicem ustanovil svého nevlastního bratra Jana Šemberu (†1597) z Boskovic, který byl posledním mužským potomkem rodu. Jan Šembera sídlil na Bučovicích, ale stejně jako předcházející majitelé úsovského panství rád obýval na Úsově i blízkém loveckém hrádku Nové Zámky, který páni z Boskovic postavili pro účastníky lovu v Doubravě. Jako většina české šlechty byli páni z Boskovic evangelíci a někteří podporovali i české bratry.\n\nPan Šembera měl dvě dcery, které se krátce před otcovou smrtí provdaly. Anna Alžběta Šemberová se provdala za Karla (1569–1627) a Kateřina Šemberová z Boskovic za Maxmiliána (1572–1643) z Lichtenštejnu. Oběma sňatky byl položen základ velkému bohatství Lichtenštejnského rodu. Od roku 1597, kdy páni z Boskovic vymřeli po meči, náležel Úsov Lichtenštejnům nepřetržitě až do roku 1945. Byl sídlem správy panství, ale nikdy za vlády Lichtenštejnů sídlem knížete; nejvyšším správním úředníkem byl zámecký hejtman. Úsov se stal jen sídlem správy panství ke kterému patřilo 34 vesnic a města Litovel a Úsov a Nové Zámky, které vybudovali páni z Boskovic jako lovčí hrádek v lese Doubravě. V roce 1643 hrad i městečko Úsov vypálili Švédové.\n\nKarel I. z Lichtenštejna zahájil na úsovském panství protireformaci. Pokatoličtění však pokračovalo velmi pomalu a jeho postup brzdila především třicetiletá válka, která těžce postihovala tuto oblast. Vojska obou válčících stran zpustošila kraj do té míry, že zemský sněm, který v roce 1643 rozvrhl novou peněžní a obilní berni, označil úsovské panství jako „dokonce zkažené“. Poslední těžkou ránu zasadilo Úsovu v roce 1643 švédské vojsko, které pod vedením generála Torstensona (1603–1651) obsadilo podstatnou část severní Moravy. Hrad a městečko Švédové vypálili. Hrad byl provizorně opraven a v letech 1688–1699 byl v jeho areálu vybudován barokní palác.\n\nV roce 1627 zemřel Karel I. z Lichtenštejna a jeho velký majetek, který se rozrostl především konfiskací statků účastníků stavovského povstání, zdědil syn Karel Eusebius (1611–1684). Po smrti Karla Eusebia zdědil majetek jeho syn Jan Adam Ondřej (1657–1732), který na základě zvýšených požadavků na šlechtické sídlo dal výrazným způsobem změnit dosavadní architektonický stav hradu. V roce 1678 se začalo úřadovat německy.\n\n\n\n\n\n"}
{"id": "94519", "url": "https://cs.wikipedia.org/wiki?curid=94519", "title": "Portugalská fotbalová reprezentace", "text": "Portugalská fotbalová reprezentace\n\nPortugalská fotbalová reprezentace reprezentuje Portugalsko na mezinárodních fotbalových akcích, jako je mistrovství světa nebo mistrovství Evropy.\n\nSeznam zápasů portugalské fotbalové reprezentace na MS\n\nSeznam zápasů portugalské fotbalové reprezentace na ME\n"}
{"id": "94520", "url": "https://cs.wikipedia.org/wiki?curid=94520", "title": "Polozavřená zadní zaokrouhlená samohláska", "text": "Polozavřená zadní zaokrouhlená samohláska\n\nPolozavřená zadní zaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 307, ekvivalentním symbolem v SAMPA je o.\n\n\nV některých jazycích se tato hláska popisuje jako středová, tj. jazyk se nachází níže ve středové rovině, ústa jsou více otevřena. IPA nemá pro středovou zadní zaokrouhlenou samohlásku zvláštní symbol. Je-li potřeba sníženou výslovnost vyznačit, lze použít symbol s diakritikou .\n\nV češtině se vyslovuje středové , tato hláska se zaznamenává písmenem O, o. Délka samohlásky se vyznačuje čárkou nad písmenem Ó, ó. Dlouhé /ó/ je v domácích slovech okrajovým fonémem, během vývoje se postupně změnilo v /ů/ , nejčastěji se vyskytuje v cizích slovech, kde vyznačování délky kolísá, např. můžeme psát \"citron\" i \"citrón\".\n\nV Čechách, zejména v Praze, je tendence k otevřenější výslovnosti. V některých pracích se setkáváme s přepisem výslovnosti symbolem , např. \"oko\" .\n"}
{"id": "94524", "url": "https://cs.wikipedia.org/wiki?curid=94524", "title": "Ghanská fotbalová reprezentace", "text": "Ghanská fotbalová reprezentace\n\nGhanská fotbalová reprezentace reprezentuje Ghanu na mezinárodních fotbalových akcích, jako je mistrovství světa, Africký pohár národů nebo olympijské hry.\nGhanský fotbalový svaz byl založen v roce 1957 a v následujícím roce byl přijat do FIFA. Do roku 1957 byla Ghana britskou kolonií Zlatonosné pobřeží.\n\nNa závěrečný turnaj mistrovství světa se Ghana poprvé kvalifikovala až v roce 2006. Mnohem větší úspěchy dosáhla na olympijských hrách, na které se probojovala šestkrát, a v roce 1992 na olympiádě v Barceloně získala bronzovou medaili.\n\nNa závěrečném turnaji mistrovství Afriky hrála Ghana osmnáctkrát, osmkrát byla ve finále a čtyřikrát turnaj vyhrála a je tak spolu s Egyptem nejúspěšnější reprezentací v historii.\n\nSeznam zápasů ghanské fotbalové reprezentace na MS\n"}
{"id": "94525", "url": "https://cs.wikipedia.org/wiki?curid=94525", "title": "BVB", "text": "BVB\n\nBVB může znamenat:\n\n"}
{"id": "94531", "url": "https://cs.wikipedia.org/wiki?curid=94531", "title": "Fotbalová reprezentace Spojených států amerických", "text": "Fotbalová reprezentace Spojených států amerických\n\nFotbalová reprezentace Spojených států reprezentuje Spojené státy americké na mezinárodních fotbalových akcích, jako je mistrovství světa nebo Zlatý pohár CONCACAF.\n\nSeznam zápasů fotbalové reprezentace Spojených států amerických na MS\n"}
{"id": "94534", "url": "https://cs.wikipedia.org/wiki?curid=94534", "title": "Stabilní motor", "text": "Stabilní motor\n\nStabilní motor (resp. stacionární) je obvykle spalovací motor zážehový (nejčastěji petrolejový, dále benzolový, později benzínový) nebo vznětový. \nMotory, v naprosté většině jednoválcové, pracovaly na čtyřtaktním principu a měly těžké setrvačníky, které zajišťovaly jejich pravidelný chod.\n\nVyužíval se pro pohon různých stojících (stabilních) zařízení, jako například cirkulárky, vodní čerpadlo, mlátičky obilí a jiných strojů. \nJejich předchůdcem byla parní lokomobila, která sloužila ke stejnému účelu.\n\nK největšímu rozšíření těchto strojů došlo v Česku v meziválečném období. Nejznámější výrobci v éře ČSR byli firmy \"Slavia, Lorenc Kroměříž, Wikov Prostějov, Ježek Blansko, Benz Třebíč, Svoboda Mladá Boleslav\". Výkonové rozpětí činilo od 3 HP až k největším strojům přes 10 HP, které již zvládly pohánět tehdy největší zemědělský stroj – mlátičku. Nejvíc rozšířenými byly střední a malé stroje o výkonu od tří do šesti koňských sil sloužící k řezání dřeva, čerpání vody atp.\nNěkdy byly montovány na rám s koly pro jejich snadnější transport.\nMontovaly se též do prvních traktorů.\n"}
{"id": "94536", "url": "https://cs.wikipedia.org/wiki?curid=94536", "title": "Raketový motor", "text": "Raketový motor\n\nRaketový motor je typ tepelného motoru, který pracuje na principu akce a reakce. Na rozdíl od většiny ostatních reaktivních motorů není závislý na atmosférickém kyslíku, a tak je schopen se pohybovat mimo atmosféru. Může být poháněn tuhými a kapalnými palivy.\n\nMotor poháněný \"tuhými palivy\" (využívající \"tuhé pohonné látky\" tzv. \"TPL\") je jednodušší. Je tvořen spalovací komorou a hnací tryskou. Skoro celá spalovací komora je naplněna palivem nebo směsí paliva a okysličovadla, které postupně odhořívá. Tento typ je velice spolehlivý, protože nemá žádné pohyblivé části. Nemá možnost opakovaného zažehnutí a jeho výkon se dá regulovat jen velmi omezeně, proto se nejvíce používají pro neřízené i řízené střely a pomocné rakety, které např. zkracují vzlet letadel. Tohoto typu jsou i boční stupně amerického raketoplánu.\n\nMotor na \"kapalné palivo\" (využívající \"kapalné pohonné látky\" tzv. \"KPL\") je výkonnější, účinnější, ale také složitější. Je obvykle napájen ze dvou nádrží. V jedné je palivo a ve druhé okysličovadlo. Palivo je s okysličovadlem do spalovací komory vháněno buď pomocí čerpadel nebo pouze tlakem interního plynu. Čerpadlo může být poháněno například parní turbínou, pro kterou se pára vyrábí rozkladem peroxidu vodíku a manganistanu draselného. U motoru na kapalné palivo je výstupní tryska vysoce tepelně namáhána a proto je vyložena např. grafitem. Komora motoru i tryska bývají také často chlazeny vstupujícím palivem. Tyto motory se používají pro pokusná letadla a velké rakety o hmotnosti několika tun.\n\nExistují také hybridní raketové motory, které oba principy kombinují. Příkladem může být motor z pokusného letounu SpaceShipOne, který má komoru vyplněnou tuhou hořlavinou a kapalné okysličovadlo je dodáváno z oddělené nádrže.\n\n\n"}
{"id": "94540", "url": "https://cs.wikipedia.org/wiki?curid=94540", "title": "Nová Seninka", "text": "Nová Seninka\n\nNová Seninka je v současnosti částí Starého Města, v minulosti však bývala samostatnou obcí. Do roku 1948 se jmenovala Špiklice (německy \"Spieglitz\"). Podle této obce vznikl jeden zastaralý německý název pro Králický Sněžník – Spieglitzer Schneeberg.\n\nVes byla založena ve 13. století k hlídání obchodní cesty z Moravy do Kladska. V 15. století ves zpustla a obnovena byla v roce 1561 kolštejnskou vrchností. Fara byla v obci pravděpodobně již před třicetiletou válkou, obnovena byla znovu v roce 1784. Školní vyučování začalo v místě již v roce 1766. Po roce 1848 byla obec začleněna do staroměstského soudního okresu v šumperském hejtmanství.\n\nV katastru obce jsou evidovány tyto kulturní památky:\n\n\nNa západ od obce se nachází Králický Sněžník, na východ až severovýchod leží hřeben Rychlebských hor.\n\n"}
{"id": "94544", "url": "https://cs.wikipedia.org/wiki?curid=94544", "title": "Bedřichovice (Hříškov)", "text": "Bedřichovice (Hříškov)\n\nBedřichovice leží 8 km jihovýchodně od Loun, jsou součástí obce Hříškov. \n\nBedřichovice se nachází přibližně 1,5 km severovýchodně od obce Hříškov, jejíž jsou součástí. Půl kilometru východně od Bedřichovic se nachází malá vesnice Sulec. Nejbližším větším a zároveň okresním městem jsou 7 km vzdálené Louny. Mezi Bedřichovicemi a Sulcem se také nachází most vedouzcí přes dálnici D7.\n\nNáves sloužící jako park i dětské hřiště zdobí kromě urostlých stromů především kaple z 19. století. Tato kaple v roce 2017 prošla rekonstrukcí a nyní tvoří jeden ze symbolů Bedřichovic. Dalším významným místem a symbolem je Pomník padlým v první světové válce.\n\nZřejmě odvozují své jméno podle šlechtice Bedřicha staršího z Vinařic. Prvně se připomínají v roce 1387, kdy zde měla zapsáno věno Příba, vdova po Vaňkovi Hořasovi. Část vsi patřila před husitskými válkami chrámu sv. Víta v Praze. Od roku 1579 patřily k páteckému panství, po třicetileté válce byly zcela vylidněny. Za první republiky se na katastru obce pěstoval hlavně ječmen.\n\nNejvíce obyvatel měly Bedřichovice v roce 1846 – celkem 160. Od té doby počet stále klesá, podle sčítání v roce 2001 zde žilo 55 obyvatel.\n"}
{"id": "94547", "url": "https://cs.wikipedia.org/wiki?curid=94547", "title": "Karel Oliva", "text": "Karel Oliva\n\nJméno a příjmení Karel Oliva se může vztahovat k následujícím osobnostem:\n\n"}
{"id": "94549", "url": "https://cs.wikipedia.org/wiki?curid=94549", "title": "Johnny Heitinga", "text": "Johnny Heitinga\n\nJohn Gijsbert Alan Heitinga (* 15. listopadu 1983, Alphen aan den Rijn) je bývalý nizozemský fotbalista a reprezentant, který hrál na pozici pravého nebo středního obránce. V roce 2008 získal ocenění nizozemský fotbalista roku.\n\nJe jedním z objevů tradiční líhně talentů Ajaxu. 26. srpna 2001 si poprvé zahrál za A-tým Ajaxu Amsterdam, a to v zápase proti Feyenoordu Rotterdam. Pod trenéry Co Adriaansem a Ronaldem Koemanem získal stabilní místo v základní sestavě. Pak ho ale postihlo vážné zranění kolena, které ho vyřadilo ze hry na šest měsíců. Po návratu stačil odehrát jediný zápas a kvůli dalšímu vážnému zranění opět nemohl hrát. Druhý Heitingův comeback se odehrál v sezóně 2003/04 v zápase proti FC Volendam. Poté Heitinga nastupoval jako střední obránce až do konce sezóny a se svým klubem získal i mistrovský titul.\n\nJeho výkony neušly pozornosti trenéra nizozemské reprezentace, a po působení v juniorských celcích debutoval 18. února 2004 v Amsterdamu v nizozemském A-týmu v přátelském zápase, v němž Nizozemsko porazilo USA 1:0. Byl vybrán i do týmu pro EURO 2004, kde odehrál tři z pěti zápasů, které sehrál nizozemský tým.\n\nV sezóně 2004/05 jeho forma trpěla výpadky. Nejprve ztratil místo v základní sestavě, ale udržel si místo v reprezentačním týmu. Po výměně trenéra Ajaxu získal se v klubu dokonce stal kapitánem. O tu však brzy přišel a několik měsíců strávil na lavičce náhradníků. Již uvažoval o odchodu z Ajaxu Amsterdam, když se před koncem roku 2005 opět vrátil do základní sestavy týmu. Přesto jeho forma nebyla ideální a v sezóně 2005/06 se málokdy dostal do základní sestavy a působil především jako náhradník Zdeňka Grygery. Když už to vypadalo, že se Heitinga vrací do formy, kterou měl v roce 2004, postihlo jej další zranění, tentokrát si v zápase s Interem Milán narazil ledvinu. Podle vlastních slov musel tři týdny jen ležet a nehýbat se. Do tréninku se zapojil až v polovině dubna – tedy po dvou měsících nuceného odpočinku. Bylo proto překvapením, když ho někdejší trenér Danny Blind začal stavět. Přesto Heitinga všechny překvapil a ohromil svou formou natolik, že jej reprezentační trenér Marco van Basten povolal do reprezentace na Mistrovství světa 2006. Prezidentem FIFA Seppem Blatterem byl nařčen, že má nedostatek fair play cítění.\n\n31. ledna 2014 (poslední den zimního přestupního termínu v západní Evropě) přestoupil z Evertonu do Fulham FC. Po sezoně 2013/14 ve Fulhamu, který vypadl z Premier League, skončil (s bilancí 14 ligových zápasů a 1 vstřelený gól). V červnu 2014 podepsal dvouletou smlouvu s německým týmem Hertha Berlín. Pro červnové Mistrovství světa 2014 v Brazílii se nevešel na 23-člennou soupisku Nizozemska.\n\nV červnu 2015 se dohodl na roční smlouvě s opcí s AFC Ajax, kde začínal svou profesionální kariéru. V závěru ledna 2016 se rozhodl ukončit kariéru. Za nizozemský národní tým odehrál v letech 2004–2013 celkem 87 zápasů a vstřelil 7 branek.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Heitinga odehrál zápasy s Dánskem a Německem.\n\n"}
{"id": "94550", "url": "https://cs.wikipedia.org/wiki?curid=94550", "title": "Karel Oliva (1927)", "text": "Karel Oliva (1927)\n\nPhDr. Karel Oliva, CSc. (15. ledna 1927 Praha – 22. srpna 2005 Praha) byl český polonista, vysokoškolský pedagog, jazykovědec a lexikograf, autor nejrozsáhlejšího Polsko-českého slovníku vydaného v Česku i v Polsku.\n\nJeho otec psal učebnice české literatury, syn byl v letech 2003-16 ředitelem Ústavu pro jazyk český, manželka Libuše Olivová-Nezbedová.\n\nKarel Oliva ml. vystudoval slavistiku na FF UK a krátce (do 1951) tam působil. Dále vystřídal několik pracovišť (Olomouc, Slovanský ústav, spolupráce s M. Krbcem) a nakonec pracoval od 1991 v Ústavu pro jazyk český ČSAV, kde se věnoval onomastice (1976). Byl iniciátorem (1972) a dlouholetým organizátorem Olympiády v českém jazyce. Od 50. let se věnoval polonistice a spolupracoval na \"Polsko-českém a česko-polském kapesním slovníku\" (1959). Jeho celoživotním dílem se však stal rozsáhlý \"Polsko-český slovník\", který byl připraven už v 70. letech, ale mohl vyjít až o dvacet let později (1994/95). \n\nSvojí záslužnou činností přispěl významným způsobem k rozvoji české polonistiky. Významným počinem pedagogickým a osvětovým bylo založení olympiády v českém jazyce v roce 1973.\n\n\n"}
{"id": "94553", "url": "https://cs.wikipedia.org/wiki?curid=94553", "title": "Šva", "text": "Šva\n\nŠva (anglicky \"schwa/shwa\"), také označované jako neutrální nebo redukovaná samohláska, je vokál, který se vyskytuje v mnoha jazycích světa. V mezinárodní fonetické abecedě se označuje symbolem , číselné označení IPA je 322, ekvivalentním symbolem v SAMPA je @.\n\nOznačení šva pochází z hebrejského názvu této samohlásky, která se ve vokalizovaném zápisu hebrejštiny píše ve formě dvojtečky pod písmeno (viz šva (hebrejština)).\n\n\nŠva ( שְׁוָא, odvozeno od שָׁוְא \"šáv\" „nic“) představuje název pro znak, jenž se užívá v hebrejské vokalizaci. Vyslovuje se buď jako polovokál ə (\"šva mobile\") nebo prázdný vokál Ø (tj. nevyslovuje se, \"šva quiescens\"). Výslovnost šva v klasické a moderní hebrejštině se mírně liší.\n\nV češtině se tato hláska nevyskytuje jako foném. Hlásku vyslovíme, když čteme jednotlivá písmena abecedy (souhlásky), např. \"b, c, d\" , tedy nikoliv jejich názvy (bé, cé, dé), je to také jeden z tzv. hesitačních zvuků, tedy hlásek, které vysloví mluvčí, jenž rozvažuje o tom, co má říci (v běžných textech obvykle přepisováno jako \"„eee…“\").\n\nV mnoha jazycích je šva projevem redukované výslovnosti samohlásek v nepřízvučných slabikách (k tomuto jevu v češtině nedochází).\n\n\n"}
{"id": "94557", "url": "https://cs.wikipedia.org/wiki?curid=94557", "title": "Kostel svatého Václava (Zderaz)", "text": "Kostel svatého Václava (Zderaz)\n\nKostel svatého Václava na Zderaze je gotický jednolodní chrám v Praze 2 na Novém Městě. Nachází se v místech někdejší pražské osady Zderaz na terase na nároží dnešních ulic Resslovy a Dittrichovy.\n\nOsada Zderaz je prastarého původu, odvozovaného etymologicky od jména vlastníka Zderada. Roku 1115 se ves připomíná i s kostelem, pravděpodobného patrocinia sv. Petra a Pavla.\n\nV letech 1180–1190 osada patřila dvěma českým šlechticům Kojatovi a Všeborovi (Svéborovi) z rodu Hrabišiců, kteří darovali svůj majetek k založení kláštera řádu křížovníků – Strážců Božího hrobu řehole sv. Augustina. Jelikož tím obyvatelé vsi přišli o svůj farní kostel, založili bratři románský kostel sv. Václava, který převzal farní funkce kostela sv. Petra a Pavla. Dochovala se dokonce zpráva o svěcení kostela sv. Václava ve vsi Zderaz 26. listopadu 1181 pražským biskupem Valentinem z roku 1278.\n\nZ archeologických průzkumů provedených za účasti archeologa Karla Gutha v letech 1927 až 1929 víme, že se jednalo o jednoduchou, jednolodní obdélnou stavbu uzavřenou na východě polokruhovou apsidou a na západě velkou hranolovou nárožní věží z kvádříkového zdiva. Část této věže byla pojata do gotické přestavby a stala se součástí západního průčelí kostela ze 14. století. Jak bylo tehdy pravidlem, kostel obklopoval hřbitov. Dochovaly se tři náhrobní desky, z nichž dvě jsou vezděny v budově Muzea hl. m. Prahy na Florenci (v chodbě v přízemí za pokladnou) a jedna v Lapidáriu.\n\nRoku 1324 koupil klášter dům u kostela s lázní a zřídil v něm špitál. Po založení Nového Města se kostel sv. Václava stal jedním z novoměstských farních kostelů, byla při něm škola a hřbitov. Patronátní právo zůstalo křižovníkům, kteří patrně stáli i za jeho gotickou přestavbou, která probíhala v souladu s novostavbami dalších novoměstských farních kostelů.\n\nZ vizitačních protokolů pražského arcijáhna Pavla z Janovic z let 1379–1382 se dovídáme, že kostel má čtyři oltáře a veškeré potřebné liturgické vybavení. V té době již stál zaklenutý chór o dvou polích křížové klenby a s pětibokým závěrem se sakristií po jižní straně. Loď kostela zůstala bez klenby, byla krytá patrně jen dřevěným stropem, podepřeným dvěma sloupy. Zde jsou důkazem o záměru sklenout loď vnější opěráky. Do gotické lodi byla pojata již zmíněná věž románského kostelíka i jeho severní zdi. Podél východní strany kostela sv. Václava vedla až do r. 1633 spojnice ze Starého Města až do Podskalí.\n\n5. srpna 1420 byl klášter vypálen husity a kostel sv. Václava s farou byly předány husitským kněžím. Po husitských válkách dochází k obnově kostela, kdy u dvojice sloupů vzpírajících dřevěný strop byly přistavěny oltáře, první zasvěcený sv. Mikulášovi a sv. Prokopovi, druhý sv. Janu Křtiteli. Kolem roku 1500 ozdobila hlavní oltář gotická archa, přenesená v roce 1760 do farního kostela sv. Vojtěcha v Jílovém u Prahy.\n\nAž do roku 1586 zůstal chrám beze změny, pak částkou 300 kop přispěl císař Rudolf II. na záchranu kostela sv. Václava na Zderaze. Byl zbořen dřevěný strop lodi podepřený dvěma dřevěnými sloupy. Loď kostela byla zaklenuta novu klenbou v pozdně gotickém duchu s terakotovými žebry, svedenou na renesanční toskánské polosloupy. Tato přestavba si vyžádala snížení gotických oken a výměnu jejich kružeb a patrně i ubourání románské věže v interiéru, včetně jejího zabudování do západního štítu lodi. Stavba byla řízena Karlem Mělnickým.\n\nV roce 1641 byl pro nově přišlou komunitu řádu bosých augustiniánů dokončen klášterní ambit. Již předtím, roku 1623 daroval císař Ferdinand II. kostel se zvonicí, zvony, školou a hřbitovem s farou řádu bosých augustiniánů. S podporou císaře a šlechty se bosí augustiniáni o tři roky později pustili do stavby kláštera na západní straně kostela. Tam také asi v 17. století byla zřízena kruchta. Kolem roku 1645 byl kostel vydlážděn podobně jako pražská katedrála deskami z bílého mramoru a zeleného serpentinitu, přivezenými z Pražského hradu, odkud byly přivezeny také 4 mramorové sloupy. O rok později byla stavba dokončena.\n\nV roce 1641 byl dokončen klášterní ambit. Roku 1646 bylo na západní straně kostela vystavěno rozsáhlé klášterní stavení, zahrnující konvent, prelaturu a knihovnu. O rok později byl kostel při obléhání Prahy Švédy poškozen dělovými koulemi. Na místě gotické sakristie vyrostla v 17. století nová se štukovou výzdobou.\n\nKlášter a kostel sv. Václava byl centrem kultu tohoto světce na Novém Městě a Karel Škréta namaloval pro ambit 32 lunetových obrazů Svatováclavské legendy. Klášter a kostel se staly jakousi „galerií“ Škrétových děl zhotovených pro augustiniány, např.: Poslední večeře Páně, Bolestná P. Marie, Mytí nohou apoštolům, sv. Tomáš Akvinský a další. Konaly se zde často také pohřby významných osobností.\n\nV roce 1785 byl klášter zrušen, odsvěcen a od roku 1809 zde byla umístěna novoměstská trestnice, která byla v letech 1822–1826 rozšířena o dvě křídla. Kostel byl roku 1827 znovu vysvěcen a sloužil pro potřeby trestnice až do roku 1884, kdy byla trestnice přemístěna na Pankrác, a celý komplex budov koupilo město. V rámci asanace Prahy v 90. letech měl být kromě kláštera zbourán i kostel sv. Václava. Pro jeho záchranu intervenovala Komise pro soupis stavebních, uměleckých a historických památek královského hlavního města Prahy a podařilo se demolici kostela zabránit. Ve věci záchrany a opravy kostela se angažovali zejména členové komise architekti Josef Mocker, Antonín Wiehl, Jan Zeyer a Bedřich Münzberger\n\nKolem roku 1904 byl celý klášterní objekt zbořen a terén zplanýrován na úroveň nově proražené Resslovy ulice. Na jeho místě vyrostly činžovní domy. Rekonstrukce se však kostel nedočkal. Poté kostelu reálně hrozila demolice. V roce 1904 ale objednal Spolek pro obnovu kostela sv. Václava na Zderaze návrh na rekonstrukci, na které se podíleli architekti Antonín Wiehl a Josef Fanta. Byl zrušen hřbitov, avšak kostel se rekonstrukce nedočkal. V roce 1909 pověřila městská rada architekty Eduarda Sochora a Čapka záchranou stavby kostela. Tehdy byla vytvořena kolem kostela terasa, byly zpevněny základy a obnoveny kružby, avšak po roce práce opět skončily. Až po odkoupení kostela Církví československou husitskou v roce 1926 byla rekonstrukce dokončena a ke Svatováclavskému miléniu roku 1929 chrám znovu vysvěcen. Nový chrámový mobiliář byl z největší části vytvořen Františkem Bílkem. V roce 1936 bylo pod sníženou, pozdně renesanční malovanou kruchtou citlivě zřízeno kolumbárium podle návrhu ing. Belady.\n\nKostel sv. Václava stojí dnes na kamenné terase nad úrovní ulice. Stavba je provedena z lomového kamene, v němž je roztroušeno románské zdivo.\n\nJe zde polygonálně ukončené kněžiště, širší, obdélná a nepravidelná loď, malá barokní vížka sanktusová a barokní sakristie na jihu. Hlavní loď je vysoká 14 metrů, užší i nižší presbyterium je vysoké 13 metrů a je zakončené pěti stranami osmihranu.\n\nHrotitá okna s profilovaným ostěním mají nové kružby, sestavené podle zbytků starých. Hrotitá zkrácená okna mají jednoduché kružby renesančního charakteru. Skruží v okně se zachovalo pouze v jediném okně, které se nachází za hlavním oltářem.\n\nLoď se směrem k západu zužuje a na jihu je opřena čtyřmi a na severu třemi jednoduchými opěráky. V severozápadním rohu stavby a v jejím průčelí se nachází nejstarší část, tedy zbytek původního románského kostelíka. V průčelí je nepřesná hranice mezi oběma druhy zdiva, v důsledku častých stavebních úprav. V prostoru pod úrovní kostela se v současné době nachází galerie.\n\nKněžiště je zaklenuto dvěma poli křížové klenby a v závěru paprsčitě. Žebra hruškovitého profilu spočívají v závěru na hlavicích pětibokých přípor, které dnes končí ve výši předokenní římsy. Prostor kněžiště a lodě je oddělen hrotitým vítězným obloukem s výžlabkem. Loď je zaklenuta pozdně gotickou klenbou s terakotovými žebry, svedenou na renesanční toskánské polosloupy. Žebra ze vzájemně prolínají a jejich konce se za křížením přesahují. Žebra se sbíhají na krycí desky hlavic toskánských polosloupů. Klenbu lodi pokrývají nástropní, pozdně barokní fresky.\n\nNástěnné malby prozrazují úzké vztahy ke knižnímu malířství – bohatě drapované postavy nejen ve statických skupinách, nýbrž i ve výpravných výjevech. Na severní stěně presbytáře je symbolicky znázorněno panenské mateřství P. Marie. Vyjadřovala je řada drobných výjevů v geometrickém kompozičním rámci. Na jižní stěně je zobrazen Strom života, do něhož jsou vkomponovány medailóny s výjevy Kristových zázraků. Východiskem tohoto kompozičního rozvrhu je toskánské malířství. I přes značná mechanická poškození prozrazují zderazské malby nejvyšší kvalitu. Kruchta s dřevěným zábradlím spočívá na toskánských kamenných sloupech s hlavicemi.\n\nKruchta\n\nKruchta s dřevěným zábradlím spočívá na toskánských kamenných sloupech s hlavicemi. V podkruchtí se nachází dřevěný malovaný strop. V západní zdi pod kruchtou se nacházely 4 latinské nápisy přidané v pozdější rekonstrukci v 19. století. První nápis připomíná, že kostel jako první zasvětil biskup Valentin (1179 –1182). Druhý říká, že kostel po husitských válkách posvětil v roce 1646 kardinál arcibiskup Arnošt Harach. Třetí nápis patří biskupovi Zdeňkovi Chřespickému z Modliškovic, který 25. července 1757 posvětil 5 obnovených obrazů. Čtvrtý říká, že biskup Prokop hrabě Valdštýn posvětil 3 oltáře 17. října. Před restaurováním stavby byly ve zdech pod kruchtou umístěny hroby významných osobností.\n\nPod kruchtou se nachází kolumbárium.\n\nDvojdílné sedile se nachází na jižní stěně kněžiště. Sedile má ostění profilovaného hruškovce a obloun mezi dvěma výžlabky. Profilace vychází z šikmé plochy trnože. Dva sdružené stlačené obloučky završují výklenek. V obloucích je slabě zlacený drobný ozdobný štukový detail. Jeho forma vycházela z tradice italských štukatérů, kteří působili v Praze v první polovině 17. století i později.\n\nProfilovaný vchod do sakristie leží na jižní straně kněžiště, stejně jako sedile. Portál do sakristie je profilován obdobně jako sedile, je také goticky lomený, chybí pouze vnitřní výžlabek. Nad vchodem se nachází zbytky původní nástěnné malby. Freska zobrazovala Rodokmen Kristův, oblíbené téma pro kultovní\nprostory. Strom zelené barvy tvoří ústřední osu. U kořene je skupina Zvěstování Panny Marie a ve větvích jsou v kruzích zbytky obrazů Ježíšových předků. Fresky pochází z přelomu 14. a 15. století.\n\nBarokní sakristie vznikla kolem poloviny 17. století. Má obdélný půdorys, dvě okenní osy a nízkou valenou klenbu s výsečemi. Klenba je pokrytá bohatou štukovou výzdobou pletenců, listoví a hlaviček andělíčků. Ve středním rámu se nachází freska Korunování Panny Marie, ve druhém Kněžic Václav almužníkem, ve třetím Kníže Václav odevzdává Podivenovi kněžské roucho.\nKněžišti dominuje monumentální socha Ukřižovaného, vyřezaná roku 1930 Františkem Bílkem z modřínového dřeva. Od stejného autora je i oltářní stůl. Na přední desce bohoslužebného stolu, vyřezaného do lipového dřeva, je šest postav z české historie: praotec Čech, kněžna Ludmila s knížetem Václavem, Jan Hus, Jan Žižka a Jan Amos Komenský. Zajímavé je i zpracování svícnů v podobě rukou. Lavice zhotovil sochař František Kotyza podle návrhu Františka Bílka. Každá řada lavic má vlastní zoomorfní motiv. V neposlední řadě důležitou součástí zařízení interiéru jsou varhany umístěné v západní části chrámu na hudební kruchtě. V podkruchtí se nachází dřevěný malovaný strop.\n\nKaple Božího hrobu při kostele svatého Václava byla postavena podle vzoru kaple stojící uprostřed Chrámu Božího hrobu v Jeruzalémě. Stála v mezitraktu spojujícím hlavní loď kostela s klášterem, v polokruhovém závěru, který byl prolomen dvěma vchody do klášterní zahrady. Nad ní při západní straně byla vystavěna zpěvácká tribuna spojená se schodištěm, které ústilo přímo u kaple. Byla to obdélná stavba téměř 8,5 m dlouhá, zakončená kruhovým presbytářem. Ve středové ose byl hlavní vstup do Andělské kaple, jíž se vstupovalo do hrobové komory zakončené půlkruhem. Kapli zastřešovala baldachýnová edikula o šesti sloupcích. Na rozdíl od původního vzoru v Jeruzalémě, resp. později stavěných kaplích v Českých zemích se tato odlišovala záměnou půdorysu obou místností, která nebyla obvyklá ani v sousedních zemích.\n\nStavba kaple byla povolena dle listu z 26. prosince 1643. Základní kámen byl slavnostně uložen do základů stavby dne 8. října 1643 za přítomnosti Ondřeje Kakera, pražského metropolitního děkana, Arnošta Vojtěcha hraběte z Harrachu, pražského arcibiskupa a donátora Kryštofa Vratislava z Mitrovic, nejvyššího písaře Českého království. Nesl olověnou destičku s nápisem SANCTISSIMO DOMINI NOSTRI JESU CHRISTI SEPULCHRO FF: AUGUSTINIANI DISCALCEAT A: 1643. DIE 8. OCTOBRIS D:D:. Dokončená kaple byla vysvěcena v pátek 11. března 1645. Donátor Kryštof Vratislav z Mitrovic zemřel dne 9. září 1645. Jeho tělo bylo uloženo na 3 dny do předsíně kaple a následně pohřbeno do krypty pod ní. Před svou smrtí doplnil závěť o fundaci 1000 florinů přímo pro kapli Božího hrobu. Papež Urban VIII. nadal ještě nevysvěcenou kapli plnomocnými odpustky. Ty byly určeny pro všechny křesťany, kteří kapli Božího hrobu navštívili nebo se vyzpovídali na den Nalezení sv. Kříže nebo na svátek Povýšení sv. Kříže. V roce 1670 byla v kapli položena podlaha z mramorových desek. V roce 1704 poškodil vítr a oheň střechu Božího hrobu. Převor zahájil opravy, při kterých byla střecha pokryta šindelem a zhotovena věžička z dubového dřeva.\n\n\n"}
{"id": "94558", "url": "https://cs.wikipedia.org/wiki?curid=94558", "title": "Reaktivní motor", "text": "Reaktivní motor\n\nReaktivní (tryskový) motor je pohon, pracující na principu zákona akce a reakce.\n\nU tryskového motoru:\n\nSíla, kterou reaktivní motor vyvíjí, se nazývá tah. Je úměrná množství a rychlosti média, které motor opouští. Aby tato rychlost byla co největší, je reaktivní motor vybaven vhodně tvarovanou tryskou. Princip je znám už od starověku, kdy byl malý kotel ohříván nad ohništěm a pára z něj byla vedena trubkami do kulové nádoby s tryskami, kulová nádoba pak rotovala kolem trubek.\n\nZákladní typy reaktivních motorů:\n"}
{"id": "94559", "url": "https://cs.wikipedia.org/wiki?curid=94559", "title": "Zderaz (Praha)", "text": "Zderaz (Praha)\n\nZderaz () je zaniklá osada na území dnešního Nového Města v Praze. Stávala na Břežské skále táhnoucí se až k Vltavě, jež byla spolu s okolní zástavbou odstraněna během velké pražské asanace kolem roku 1900. Dnes ji připomíná ulice Na Zderaze, vedoucí od Myslíkovy ulice k ulici Resslově.\n\nMístní název Zderaz se podle pověsti odvozuje od jména družiníka krále Vratislava, který zde roku 1115 založil kostel svatého Petra a Pavla a v něm byl i pochován. V letech 1180 - 1190 osada patřila dvěma českým šlechticům Kojatovi a Všeborovi z rodu Hrabišiců. Ti darovali svůj majetek řádu křížovníků - Strážců Božího hrobu řehole svatého Augustina, aby zde založili klášter.\n\nPřipomínkou na zaniklou osadu jsou dva chrámy: kostel svatého Václava, a kaple Božího hrobu z roku 1643, která stojí ve dvoře obestavěna budovami ČVUT. Ke kostelu přiléhal z východní strany hřbitov, z jihozápadu klášterní budovy řádu bosých augustiniánů, později spojené se zderazským Hrádkem a nakonec využívané jako trestnice. Augustiniáni také využívali klášterní budovy křižovníků Strážců Božího hrobu s kostelem sv. Petra a Pavla. Po asanaci z roku 1905 se dochoval pouze farní kostel sv. Václva a kaple Božího hrobu.\n\nHrádek na Zderaze stával na Břežské skále pod kostelem svatého Václava. Byl postaven Václavem IV. kolem roku 1380. V době husitských bouří sloužil jako rezidence legáta basilejského koncilu. V 16. století značně zpustl. Roku 1627 je získal řád bosých augustiniánů od kostela svatého Václava, kteří jej připojili ke svým pozemkům a přestavěli na klášter. Roku 1890 zde vznikla trestnice a v letech 1901 - 1905 bylo vše zbořeno a hradní skála byla odlámána.\n\nSvatováclavské lázně se nacházely zhruba mezi Karlovým náměstím a Václavskou ulicí. Voda zde pramenila na zahradě za domem a byla údajně léčivá. Podle jedné z legend je nechal vystavět císař Karel IV. při budování Nového Města pražského a z úcty k tradici je nazval Svatováclavské. Lázně byly veřejné a z dnešního hlediska velmi primitivně zařízené. Voda byla personálem do budovy donášena v putnách, zde ohřívána a pak vlévána do jednotlivých van. Roku 1844 byly přestavěny a zmodernizovány, vznikla i prostorná shromažďovací síň. 11. března 1848 se tady konalo veřejné shromáždění pražského lidu, na kterém byla vypracována a schválena petice k císaři. Ta požadovala vytvoření státoprávního celku ze zemí české koruny, národní rovnoprávnost, zrušení poddanství, vlastní obecní samosprávu a rovněž svobodu tisku, shromažďování a náboženského vyznání. Petice, následná shromáždění a další akce byly událostmi revolučního roku 1848. Budovy lázní byly později prodány v exekuční dražbě a zbourány.\n\nNa sever od kostela svatého Václava, v místech ulice Na Zbořenci, stával v klášteře řádu Křižovníků strážců Božího hrobu kostel svatého Petra a Pavla od architekta Jana Blažeje Santiniho, který byl zbořen roku 1905 a ze kterého se dochovala druhá kaple Božího hrobu v této části Prahy. Spolu s kaplí z klášterních budov se dochovalo proboštství, které využívá České vysoké učení technické, a zbytky ambitu v přilehlých domech. Ke klášteru byl později přistavěn Emeritní dům pro zestárlé kněze.\n\nChrám svatých Cyrila a Metoděje je dalším památným místem. Byl postaven ve 30. letech 18. století jako barokní římskokatolický kostel svatého Karla Boromejského. Dne 29. září 1935 byl kostel slavnostně zasvěcen svatým Cyrilu a Metodějovi a stal se pravoslavným katedrálním kostelem, hlavním chrámem Metropolitní rady České pravoslavné eparchie. Za druhé světové války byl dějištěm posledního odporu českých parašutistů, atentátníků na Reinharda Heydricha. Stojí na rohu ulic Resslovy a Na Zderaze na Novém Městě pražském. Ze severovýchodu zasahuje na dvůr ČVUT.\n\n\n\n"}
{"id": "94561", "url": "https://cs.wikipedia.org/wiki?curid=94561", "title": "Dzeržinskaja (linka metra v Novosibirsku)", "text": "Dzeržinskaja (linka metra v Novosibirsku)\n\nDzeržinskaja ( Дзержинская) je jedna ze dvou linek novosibirského metra. \n\nLinka probíhá městem Novosibirskem ve směru východ-západ, má pouhé 4 stanice a délku 3,8 km. Ve stanici Sibirskaja je možný přestup na první linku, Leninskou. V provozu jsou vozy typu 81-717/714, jaké známé i z mnoha dalších ruských měst.\n\nPodle prvních plánů měla tato linka vzniknout jako druhá hned po Leninské, ale však s mnohem delším časovým odstupem. Její výstavba byla zahájena v 80. letech, první úsek měl být zprovozněn v letech devadesátých. Hlavním účelem zde bylo na již provozovanou linku vytvořit připojení na hlavní nádraží. \n\nV prvních letech provozu první ze dvou současných linek metra se však ukázalo, že několikaleté čekání na vybudování dlouhé druhé linky by bylo chybou, a tak nakonec dostaly pouze první dvě stanice z Dzeržinské přednost. 31. prosince 1987 se otevřel velmi krátký úsek Ploščaď Garina Michajlovskogo – Sibirskaja. Nádraží tak napojeno konečně bylo a mohlo se pracovat na zbytku trasy vedené východním směrem. Práce však přerušil rozpad SSSR a následná hospodářská krize. Opět se začalo se stavebními pracemi až na konci 90. let. Roku 2000 přibyla stanice Maršala Pokryškina a o pět let později jednolodní Berjozovaja Rošča. Úsek mezi nejnovějšími dvěma stanicemi však byl pouze jednokolejný s kyvadlovým provozem, od roku 2006 již zdvojkolejněn.\n\nV současné době se pracuje na dalších třech stanicích, které mají být otevírány v následujících letech; Gusinobrodskaja (2015) a Voločajevskaja (2015). V budoucnosti se dále uvažuje i o západním prodloužení.\n\n"}
{"id": "94563", "url": "https://cs.wikipedia.org/wiki?curid=94563", "title": "Tělový odstín", "text": "Tělový odstín\n\nTělový odstín je název pro barvu temperového či olejového typu. Jak už název napovídá, tato barva má napodobovat „odstín těla“. Její číslo je 1007 a chemicky se jedná o oxid zinečnatý, zemitý pigment a alizarinkraplak. \n"}
{"id": "94564", "url": "https://cs.wikipedia.org/wiki?curid=94564", "title": "Javorník (okres Jeseník)", "text": "Javorník (okres Jeseník)\n\nJavorník (německy \"Jauernig\") je město ležící v Českém Slezsku na severovýchodním úpatí Rychlebských hor, 22 km sz. od Jeseníku. Žije zde obyvatel. Z města vede lokální železniční trať do Lipové-lázní, kde se napojuje na trať spojující Jeseník se Zábřehem (resp. Šumperkem). Historické jádro města je městskou památkovou zónou.\n\nMěsto Javorník sousedí na severu a jihu s Polskem (gminy Paczków, Lądek-Zdrój a Stronie Śląskie), na západě s obcí Bílá Voda a na východě s obcemi Uhelná a Bernartice. Od okresního města Jeseník je vzdáleno 23 km a od krajského města Olomouc 90,5 km.\n\nGeomorfologicky patří Javorník k provincii Česká vysočina, subprovincii krkonošsko-jesenické (sudetské), na rozhraní oblasti jesenické (východosudetské) (geomorfologický celek Rychlebské hory, podcelek Travenská hornatina) a oblasti Krkonošsko-jesenické (Sudetské) podhůří (geomorfologický celek Vidnavská nížina). Nejvyšším vrcholem značně hornaté západní části území města je pohraniční Borůvková hora (899 m n. m.) s rozhlednou, dále např. \"Bílá skála\" (864 m n. m.), \"Kraví hora\" (806 m n. m.), \"Travná\" (712 m n. m.), \"Koníček\" (850 m n. m.), \"Černý vrch\" (826 m n. m.).\n\nÚzemí Javorníku patří do povodí Odry, resp. Kladské Nisy. Protéká jím řada souběžných, severovýchodně směřujících menších toků pramenících v Rychlebských horách. Na území Javorníku pramení potoky \"Bílá voda\" a \"Kamenička\", pokračující obcí Bílá Voda, dále to jsou od západu \"Panský potok\" severně od Horních Hoštic, \"Hoštický potok\" jižně od Horních Hoštic, \"Bílý potok\" přes stejnojmennou osadu, \"Hraniční potok\" na hranici katastru Bílého Potoka a Javorníku, \"Javornický potok\" protékající Travnou a Javorníkem a přijímající zprava \"Obecní potok\" protékající Zálesím, a nakonec \"Račí potok\" protékající na východ od Javorníku Račím údolím. U osady Kohout se nachází stejnojmenný rybník, na sever od Javorníka zavlažovací nádrž.\n\nÚzemí města pokrývá z téměř 33 % zemědělská půda (24 % orná půda, 7,5 % louky a pastviny) a z více než 61 % les.\n\nJavorník se připomíná poprvé kolem roku 1290 v rejstřících desátků vratislavského biskupa pod jménem \"Jawirnik\". Tehdy se jednalo o ves s 40 lány, zákupním fojtstvím a kostelem. Roku 1307 se poprvé připomíná rovněž hrad Javorník, kde byl kastelánem Richolf. Javorník byl v té době právně zčásti a prakticky zcela v rukách svídnických vévodů. Roku 1345 došlo mezi biskupem Přeclavem z Pohořelé a knížetem Boleslavem (Bolkem) II. Svídnickým ke smlouvě o hrad Javorník s okolím, kdy kníže přenechal svůj díl biskupovi a za to měl celý Javorník doživotně užívat. Po Bolkově smrti (1368) se však panství za pomoci javornického kastelána Matyáše Trenze zmocnil vévodův vzdálený příbuzný kníže Jindřich Falkenberský (Nemodlínský) a spor musel řešit poznaňský biskup jako rozhodce. Roku 1371 se již Javorník připomíná v majetku biskupa Přeclava, ale k definitivnímu urovnání sporu došlo až po jeho smrti (1376) za jeho nástupce (a Jindřichova příbuzného) Václava knížete lehnického. Nejpozději od té doby byl Javorník významným bodem biskupova Nisského knížectví.\n\nV 14. století bylo pod hradem založeno městské osídlení a Javorník je několikrát uváděn jako město. Od počátku 15. století však byl znovu označován jen jako ves nebo případně městečko. Patrně v roce 1428 byl hrad dobyt husitskými vojsky a od nich byl v roce 1432 vykoupen za 10 000 grošů zpět. Biskup hrad neobnovil, naopak nechal jeho opevnění zbourat, aby se nemohl stát opěrným bodem nepřátel, a okolní panství pak biskupové zastavovali.\n\nV roce 1342 se uvádí zdejší fojtství, ke kterému patřily dva dvory. Nedosáhlo však nikdy takového významu jako v jiných obcích na Jesenicku a roku 1661 je vykoupilo samotné město Javorník.\n\nPozdně gotickou rekonstrukci hradu i obnovu panství zahájil vratislavský biskup Jan IV. Roth (1482-1506) a pokračoval v ní jeho nástupce Jan V. Thurzo (1506-1520). V té době byl hrad přejmenován - ke cti patrona vratislavské diecéze sv. Jana Křtitele - na Jánský Vrch (Johannesberg); toto jméno se občas užívalo i pro městečko Javorník. V okolí se začalo těžit stříbro a železná ruda a roku 1549 byl Javorník povýšen na (horní) město. Tehdy je poprvé doložena i škola a roku 1579 též poprvé arcikněžství (nižší organizační jednotka biskupství, odpovídající vikariátu v Čechách a děkanátu na Moravě. Po požáru roku 1576, který město zcela zničil, a po pozdějším plenění za třicetileté války, jakož i morové ráně, jíž podlehlo 532 obyvatel Javorníka, byl jeho status města opět zpochybněn a musel být roku 1638 obnoven. Městem se přitom stala jen část Javorníku; severní část zůstala vsí a rovněž hrad Jánský Vrch se sousedními domy byl samostatnou právní jednotkou s vlastními privilegiemi. Čarodějnické procesy, hojné v okolí v druhé polovině 17. století, se Javorníku vyhnuly. Výrazem obnovy města se stala i stavba nového kostela Nejsvětější Trojice, dokončená roku 1725, a současně též fary (farnost sem byla přenesena r. 1715 od starobylého kostela sv. Kříže v Javorníku Vsi), radnice a školy.\n\nNejvětší rozvoj města nastal paradoxně po roce 1742, kdy se Javorník v důsledku dělení Slezska ocitl v rakousko-pruském pohraničí. Roku 1755 bylo na Jánský Vrch opět přeneseno arcikněžství ze Skorošic (zůstalo zde do roku 1947). Javorník se od roku 1767 stal sídlem biskupské politické (zemská vláda) i majetkové správy pro rakouskou část Nisského knížectví. Zejména zde však v letech 1757-1763 a 1766-1797 pobýval vratislavský kníže-biskup hrabě Filip Gotthard Schaffgotsch, který ve válkách o rakouské dědictví podporoval Marii Terezii a nemohl poté v pruské části své diecéze působit. Tento poněkud světácký a uměnímilovný biskup vytvořil v Javorníku významné kulturní a zejména hudební centrum. 29 let svého života (1770-1789) zde strávil významný hudební skladatel Karl Ditters von Dittersdorf. Biskup Schaffgotsch rovněž provedl přestavbu hradu na barokní zámek, který pak byl oblíbenou rezidencí vratislavských biskupů a arcibiskupů až do roku 1945.\n\nNa přelomu 18. a 19. století byl Javorník největším a nejvýznamnějším sídlem na Jesenicku s rozvinutou zejména textilní výrobou. Díky několika manufakturám (první J. Ch. Oehla od roku 1760/68, pak též manufaktury L. a J. Kasparů a J. Ch. Schrotta) byl Javorník zejména střediskem výroby hrubého vlněného sukna - harasu.\n\n„Zlatý věk“ Javorníka byl ukončen požárem roku 1825, který zničil značnou část města včetně radnice a kostela, ale také většiny průmyslových závodů. Textilní průmysl se tu neobnovil (ani po připojení na železnici roku 1897) a hlavním hospodářským odvětvím bylo lesnictví a nepříliš výnosná těžba stříbra, arsenu (1855-1869 v Račím údolí) a železné rudy. Významnými podniky města se staly vápenka (1833) a bělidlo (1835) J. Meigsnera. Zámek Jánský Vrch zůstal kulturním centrem, které navštěvoval např. básník Josef von Eichendorff.\n\nRoku 1859 byl v Javorníku založen klášter kongregace Chudých školských sester naší Paní, jejichž mateřinec se nacházel ve Vratislavi. Ty zde provozovaly mateřskou školu a dívčí obecnou školu, roku 1917 sem byla přesunuta i dívčí měšťanská škola z Bílé Vody. Školy však mohly provozovat jen do roku 1939, po dobu války zde byla jen mateřská škola, poté zde byly ubytovány německé ženy s dětmi čekající na odsun, působil zde letní tábor pro děti z Ostravy a od roku 1947 dva dětské domovy - chlapecký a dívčí. Od roku 1950 zde byly nejprve nuceně internovány řeholnice z jiných míst, nakonec byl v klášteře roku 1956 zřízen domov důchodců, odkud se zbylé sestry roku 1974 odstěhovaly do Bílé Vody.\n\nV javornické nemocnici působily v letech 1883-1947 boromejky.\n\nS připojením Javorníka k Československu roku 1918 většina obyvatel nesouhlasila. Napětí v prvním roce republiky vyvolaly konflikty s 14. střeleckým plukem, při nichž byli zastřeleni dva místní občané. Rovněž již před Mnichovskou dohodou zde operoval Freikorps a ovládl zdejší území ještě před oficiálním předáním Německu. Za války existovaly Javorníku i v okolí zajatecké pracovní tábory. Od roku 1945 zdejší pracovní tábor posloužil k internaci německých mužů před odsunem (ženy byly internovány v zámku). V témže roce na zámku zemřel poslední kníže-arcibiskup vratislavský, kardinál Adolf Bertram.\n\nVelká část majetku vratislavského arcibiskupství (k Jánskému Vrchu patřilo 33 795 ha zemědělské půdy) byla zabrána již za pozemkové reformy v letech 1925-1927. Roku 1948 byl zabrán i zbytek majetku a v Javorníku vznikl velký státní statek. Plný přechod biskupského majetku - včetně zámku Jánský Vrch - na stát se však mohl uskutečnit až po majetkovém vyrovnání české a polské katolické církve roku 1984. Drobné průmyslové závody po roce 1948 zanikly a těžba uranu na přelomu 50. a 60 let přinesla jen dočasný efekt. Vedle zemědělství zde existovala jen výroba plyšových hraček a kovového nábytku, hospodářskou stagnaci nezastavilo ani zřízení pobočky MEZ Postřelmov koncem 80. let (která ostatně po roce 1989 brzy přestala vyrábět).\n\nOkolí zámku Jánský Vrch bylo již od roku 1979 památkovým ochranným pásmem, stejně jako okolí kostela sv. Kříže ve Vsi Javovníku. Od roku 1992 je centrum Javorníku městskou památkovou zónou a samotný zámek je od roku 2001 národní kulturní památkou.\n\nJavorník je členem a sídlem Mikroregionu Javornicko, svazku obcí vzniklého v roce 2001. Město je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 členem Euroregionu Praděd.\n\nVes Javorník měla dlouho oddělenou historii. V roce 1850, při zavedení obecního zřízení, byla dokonce připojena jako osada nikoli ke Městu Javorník, ale k Bílému Potoku. Až roku 1869 byla spojena s Městem Javorník do města s názvem \"Javorník\", obě části ale byly až do definitivního sloučení roku 1976 považovány za samostatné osady.\n\nSkupina chalup v údolí Javornického potoka nad městem se nazývá Podměstí (něm. \"Stadtgrund\") a roku 1930 se v ní nacházelo 13 domů s 62 obyvateli, roku 2001 3 domy a 6 obyvatel.\n\nSkupina chalup o něco na západ v údolí Račího potoka (Račí údolí) se nazývala Rakovec (něm. \"Krebsgrund\") a roku 1930 se v ní nacházelo 8 domů s 24 obyvateli.\n\n\"Celé město Javorník\"\nVe městě Javorník je evidováno 829 adres: 754 čísla popisná (trvalé objekty) a 75 čísel evidenčních (dočasné či rekreační objekty). Při sčítání lidu roku 2001 zde bylo napočteno 683 domů, z toho 575 trvale obydlených.\n\n\"Samotný Javorník (město a ves)\"\nV městě a vsi Javorníku je evidováno 572 adres: 567 čísel popisných (trvalé objekty) a 5 čísel evidenčních (dočasné či rekreační objekty). Při sčítání lidu roku 2001 zde bylo napočteno 481 domů, z toho 452 trvale obydlených.\n\nZ hlediska římskokatolické církevní správy spadají jednotlivé části města Javorníku do správy pěti farností:\n\nObsazena je však nyní pouze farnost Javorník ve Slezsku. Travná a Zálesí jsou administrovány excurrendo z Javorníka (záleský farní kostel již neexistuje) a Bílý Potok z Bílé Vody. Všechny čtyři farnosti patří do děkanátu Jeseník diecéze ostravsko-opavské.\n\nV Javorníku sídlí farní sbor Českobratrské církve evangelické s názvem „Javorník u Jeseníku“, založený roku 1950 (kazatelská stanice již 1948/49). V letech 1933–1945 zde sídlila kazatelská stanice německé luterské církve. Věřící Československé církve husitské patří k náboženské obci v Jeseníku, kde je sídlo farnosti i pro pravoslavné věřící.\n\n\nZákladní sídelní jednotky: Bílý Potok, Horní Hoštice, Hundorf, Kohout, Město Javorník, Podměstí, Travná, Ves Javorník a Zálesí.\n\n\nJavorník je napojen na regionální železniční trať č. 295 (železniční trať Lipová Lázně - Javorník ve Slezsku). Je zde konečná stanice této trati s názvem „Javorník ve Slezsku“.\n\nMěstem procházejí:\n\n\n\n\nVe městě se nacházejí dvě mateřské školy (na ulicích Polská a Míru), základní škola nižšího i vyššího stupně (1.-9. ročník) a základní umělecká škola.\n\n\n\n"}
{"id": "94568", "url": "https://cs.wikipedia.org/wiki?curid=94568", "title": "Okr světlý", "text": "Okr světlý\n\nOkr světlý je označení pro barvu typu tempery či oleje. Je to typ žluté barvy (ne všechny okry jsou ale žluté barvy). Její číselný kód je 1016 a chemicky se stejně jako v případě sieny pálené (která je tmavě hnědá) jedná o zemitý pigment.\n"}
{"id": "94570", "url": "https://cs.wikipedia.org/wiki?curid=94570", "title": "Messerschmitt Bf 108", "text": "Messerschmitt Bf 108\n\nMesserschmitt Bf 108 Taifun byl jednomotorový sportovní, turistický a spojovací letoun vyvinutý firmou \"Bayerische Flugzeugwerke\" na počátku 30. let 20. století. Konstrukce slavného německého stíhacího letounu druhé světové války Messerschmitt Bf 109 byla založena na moderní, celokovové konstrukci Bf 108.\n\nJméno \"Taifun\" dala typu Elly Beinhornová, německá pilotka, která jako druhá žena sama obletěla svět. Ta se strojem Bf 108 B-1 obsadila v únoru 1937 druhé místo v mezinárodním závodě International Circuit of the Oases v Egyptě.\n\nPrototyp dvousedadlové verze Bf 108a (imatrikulace D-IBUM) poprvé vzlétl v červnu roku 1934, následovaný pěti kusy verze Bf 108 A, určené pro závod Challenge de Tourisme International (D-ILIT, -IZAN, -IMUT, -IGAK a -IJES). Létaly s invertními osmiválci Hirth HM 8 U o výkonu 165 kW s třílistou kovovou stavitelnou vrtulí VDM, D-IGAK byl opatřen šestiválcem Argus As 17 B o výkonu 166 kW. Ještě před samotným závodem zničil pilot Graf von Dungren D-IBUM při havárii. Nejlepší umístění na Challenge bylo šesté místo vedoucího družstva Theo Osterkampa se strojem D-IMUT.\n\nČtyřsedadlová verze Bf 108 B se začala vyrábět v listopadu 1935. Tři předsériové letouny Bf 108 B-0 (D-IAJO, D-IONO a D-IJES) měly instalované motory HM 8 U, sériové stroje Bf 108 B-1 již poháněly motory Argus As 10 C-3 o vzletovém výkonu 176 kW s dvoulistými dřevěnými vrtulemi Schwarz. Poslední výrobní série obdržela stavitelné vrtule Me P 7. Bf 108 B-1 se od předchůdců lišil prodlouženým trupem, změněným tvarem krytu kabiny, ocasních ploch a křídla, které bylo vybaveno novými sloty. Ostruha byla nahrazena ostruhovým kolečkem.\n\nModifikace Taifunu s bohatším navigačním vybavením byla označena Bf 108 B-1s, vojenská verze pak Bf 108 B-2.\n\nJediný exemplář varianty Bf 108 C-1 (D-IELE) obdržel hvězdicový motor Siemens Sh 14A-4 o maximálním výkonu 118 kW, který v roce 1936 dopravil do Švédska film o berlínské olympiádě. Následně byl přestavěn na standard verze B-1.\n\nV lednu 1941 začala výroba plně vojenské verze Bf 108 D-1 s motorem As 10C nebo R o maximálním výkonu 176 kW a stavitelnou dvoulistou vrtulí Argus. Tyto letouny měly zdokonalené větrání kabiny, přídavný výškoměr a zmodernizovaný palivový systém. Do Afriky se dodávaly od roku 1941 s protipískovými filtry a speciálním vybavením varianty B-2trop nebo D-1trop.\n\nBěhem války používala Luftwaffe \"Taifuny\" pro rychlou přepravu osob a jako spojovací letouny.\n\nPo vypuknutí války byly čtyři Bf 108 zkonfiskovány britskou vládou a nasazeny do služby u RAF pod označením \"Messerschmitt Aldon\". Na začátku války to byly nejrychlejší lehké spojovací letouny ve službě britského letectva, ale jejich nevýhodou byla možnost záměny za nepřátelské Bf 109.\n\nVýroba Bf 108 byla v roce 1942 přesunuta z Řezna v Bavorsku do \"Société Nationale de Constructions Aéronautiques du Nord\" (SNCAN) v Les Mureaux poblíž Paříže v okupované Francii. Do konce války bylo postaveno celkem 885 kusů Bf 108 (dohromady v Německu a Francii).\n\nZ mnoha návrhů na vylepšené verze se realizoval jen jeden. Byly postaveny dva prototypy nového celokovového čtyřmístného školního a spojovacího Me 208 V1 (GK-RZ) a Me 208 V2 s motory Argus As 10c o výkonu 179 kW, z nich jeden válku přežil a druhý byl zničen při náletu. Od svého předchůdce se lišil příďovým zatahovacím podvozkem.\n\nPo válce pokračovala ve Francii výroba Bf 108 pod novým označením Nord 1000 Pingouin \"(Tučňák)\" s využitím draků a součástek zanechaných tam Němci. Po vyčerpání zásoby motorů Argus se do draků začal montovat francouzský motor Renault 6Q-11 (šest válců, 233 k) a jím vybavená letadla se označovala Nord 1001 Pingouin I. Po vyčerpání zbylých zásob draků začal SNCAN vyrábět kompletně nové letouny s motory Renault 6Q-10 (230 k) označované jako Nord 1002 Pingouin II. Většina z nich byla používána francouzskou armádou.\n\nNord 1003 byl experimentální letoun s motorem Potez 6 D o výkonu 176 kW a Nord 1004 jediným exemplářem s upraveným motorem Potez o maximálním výkonu 224 kW.\n\nPřeživší Me 208, přejmenovaný na Nord 1100 Noralpha, poskytl základ pro verzi s motorem Renault 6Q-10 o výkonu 174 kW Nord 1101 Ramier I \"(Holub hřivnáč)\" a poté Nord 1102 Ramier II s motorem Renault 6Q-11. V letech 1946-47 vzniklo 200 kusů obou verzí z toho 60 opět skončila ve francouzské armádě a námořnictvu. Koncem padesátých let přestavěla firma SFERMA jeden N-1101 na pohon turbovrtulovým motorem Turboméca Astazou o výkonu 348 kW jako létající zkušebnu N-1110.\n\nPo válce bylo firmou SNCAN vyrobeno 285 letounů různých verzí odvozených od původního Bf 108.\n\nPo ukončení druhé světové války používalo obnovené československé letectvo Messerschmitt Bf 108 pod označením K-70.\n\nÚdaje platí pro Bf 108B-1\n\n\n\n\n\n"}
{"id": "94571", "url": "https://cs.wikipedia.org/wiki?curid=94571", "title": "Náměšťská obora", "text": "Náměšťská obora\n\nNáměšťská obora (též Obora, Kralická obora, příp. Obora Kralice) je přírodní památka, evropsky významná lokalita i kulturní památka ležící východně od města Náměště nad Oslavou. V oboře se chovají daňci skvrnití.\n\nZ hlediska existence a hospodářského využití území lze o oboře najít první zmínku až v roce 1629, kdy Karel starší ze Žerotína prodal panství svému švagrovi Albrechtovi z Valdštejna. Jak uvádí Dvorský (1908), v trhové smlouvě je uvedeno: „Pan Karel starší ze Žerotína prodává dědictví své vlastní, totiž hrad a městečko Náměšť … s dvorem poplužným, pivovarem, mlejnem, oborou, dvůr Velký pole řečený při oboře, atd…“\n\nDominantní památkou je stavba letohrádku (lusthaus) ve východní, kralické části obory. Letohrádek nechal postavit v první polovině 19. století Jindřich Haugwitz a je ve stylu klasicismu.\n\nPřírodní památkou se Náměšťská obora stala z rozhodnutí Rady Kraje Vysočina ze dne 22. května 2012. Chráněné území zaujímá plochu 285 ha a jeho nadmořská výška se pohybuje od 345 m do 480 m n. m. Rozkládá se v katastrálních územích Náměšť nad Oslavou a Kralice nad Oslavou. Předmětem vyhlášení přírodní památkou byla zámecká obora jako biotop zvláště chráněných druhů, jako je páchník hnědý, tesařík obrovský, kovařík fialový, holub doupňák, krutihlav obecný, včelojed lesní, hřib Boletus fechtneri a též pro ochranu přírodních stanovišť a druhů v EVL Náměšťská obora, nacházející se na území přírodní památky.\n\nEvropsky významnou lokalitou se Náměšťská obora stala z rozhodnutí vlády České republiky nařízením vlády č. 132/2005 Sb. dnem 22. prosincem 2004. Chráněné území zaujímá plochu 286,5 ha a jeho nadmořská výška se pohybuje od 374 m do 461 m n. m. Rozkládá se v katastrálních územích Náměšť nad Oslavou, Kralice nad Oslavou a Otradice. Status Natury 2000 zde chrání tesaříka obrovského (Cerambyx cerdo), páchníka hnědého (Osmoderma eremita) a kovaříka (Limoniscus violaceus).\n\nLesy České republiky požádaly o zákaz vstupu do obory v čase mimo letních prázdnin, kdy i během prázdnin bude přístup povolen pouze na hlavní asfaltové cesty mezi Náměští nad Oslavou a Kralicemi nad Oslavou a mezi Kralicemi nad Oslavou a Otradicemi. Důvodem je kladení a odchov mláďat v lese, bezpečnost návštěvníků při říji zvěře a při jejím odlovu a ochrana práva myslivosti. Povolené trasy jsou vyznačeny na informačních panelech.\n\n\n"}
{"id": "94572", "url": "https://cs.wikipedia.org/wiki?curid=94572", "title": "Karel Oliva (1886)", "text": "Karel Oliva (1886)\n\nKarel Oliva (8. listopadu 1886 Mezilesí – 12. října 1960 Praha) byl český středoškolský profesor, člen Pražského lingvistického kroužku, autor učebnic literatury a spisovatel.\n\n"}
{"id": "94574", "url": "https://cs.wikipedia.org/wiki?curid=94574", "title": "Náměstí Svobody (Brno)", "text": "Náměstí Svobody (Brno)\n\nNáměstí Svobody (lidově \"Svoboďák\"; v minulosti označováno jako Dolní trh či německy \"Grosser Platz\", čili Velké náměstí) je hlavní náměstí v Brně v centru historického jádra města (katastrální území Město Brno). Vzniklo ve 13. století na místě křížení tří obchodních cest a získalo tak zhruba trojúhelníkový tvar. V současnosti do něj ústí 7 ulic. Masarykova ulice od jihu spojuje náměstí s hlavním nádražím a Zámečnická na západě se sousedním Dominikánským náměstím. Na severozápadě ústí ulice Středova a také Česká ulice, která vede na sever k Ústavnímu soudu a krajskému úřadu na Žerotínově náměstí. Na sever vede Rašínova ulice ke kostelům svatého Jakuba a svatého Tomáše na Moravském náměstí. Severním směrem vede i Běhounská ulice. Na východ jako jediná ulice směřuje Kobližná na Malinovského náměstí.\n\nNáměstí Svobody je pomyslný střed a centrum celého města. První zmínky o něm pocházejí ze 13. století, kdy neslo název \"Forum Inferius\", což se brzy přeložilo do češtiny jako \"Dolní trh\". V dobách středověku si zde bohatí měšťané a šlechtici budovali domy, díky čemuž význam náměstí rostl. Roku 1679 byl vystavěn morový sloup, který se brzy stal dominantou náměstí. V roce 1869 byl zbořen kostel sv. Mikuláše, jeho poslední zbytky zanikly po náletu v roce 1945. Na přelomu 19. a 20. století bylo náměstí rozsáhle přebudováno, mnoho domů bylo zbořeno a přestavěno v novorenesančním slohu. V roce 1929 vyrostla na západní straně náměstí podle projektu architekta Bohuslava Fuchse velká funkcionalistická budova Moravské banky s pasáží Beta.\n\nV roce 1901 náměstí proťala v severojižním směru tramvajová trať od hlavního nádraží na Moravské náměstí, ke které se během několika dalších let přidaly i tratě ze Šilingrova náměstí (ze západu po Zámečnické ulici) a z Kobližné ulice (od východu). Do současnosti se dochovala pouze první z tratí vedená severojižním směrem.\n\nZatím poslední rekonstrukce náměstí proběhla v roce 2006, kdy bylo náměstí kompletně předlážděno, osazena bronzová kašna s verši Jana Skácela, opraven morový sloup, vyznačena poloha někdejšího kostela sv. Mikuláše a nově vysazeno několik stromů. Ještě před zahájením rekonstrukce byly v podzemí vybudovány kolektory. V roce 2010 byl na náměstí umístěn orloj, ve skutečnosti ovšem nejde o orloj v pravém smyslu slova, ale o zvláštní hodiny vyrobené z africké žuly ve tvaru náboje, jež tak mají upomínat na obléhání Brna Švédy v roce 1645.\n\nV roce 2006 byla ukončena několikaletá rekonstrukce za 180 milionů korun. Opraven byl i mariánský morový sloup a na náměstí nově přibyla bronzová kruhová kašna o průměru 15 metrů zdobená roštem s verši Jana Skácela. Básníka Jana Skácela připomíná v Brně nejen stejnojmenná ulice v Králově Poli a pamětní deska v Kotlářské ulici, kde žil. Od roku 2006 má i svou kašnu na náměstí Svobody.\n\nOdlití jeho veršů do bronzových roštů se však neobešlo bez problémů. O tom, že okolí kruhové kašny ozdobí úryvky několika Skácelových básní o vodě, tehdy rozhodlo vedení Brna. Ovšem bez vědomí dědičky autorských práv, Skácelovy manželky Boženy. Té se nelíbilo, že magistrát začal problém řešit až těsně před dokončením kašny. „Investor se na ni obrátil zpětně a nakonec se vše vyřešilo dohodou,“ popsal situaci starou tři roky mluvčí magistrátu Pavel Žára. Právnička Skácelové původně požadovala za autorská práva tři miliony korun. Nakonec Brno zaplatilo 450 tisíc korun.\n\nCelková podoba náměstí „nemá autora“; soutěž na návrh nové podoby náměstí vyhráli architekti Petr Kocourek a Juraj Sonlajtner, ale podle zákona město nemohlo práci zadat přímo vítězi architektonické soutěže. Muselo proto uskutečnit výběrové řízení na projektanta. Mladí architekti na výzvu k účasti v něm nereflektovali, magistrát se s nimi neshodl v názorech a požadavcích. poté se autoři rozhodli s magistrátem soudit. Výběrové řízení na projektanta poté vyhrála společnost Vlastimila Nováka. Ten si jako hlavní projektant vzal na pomoc architekty Tomáše Rusína a Ivana Wahlu, kteří se podíleli na výběru mobiliáře, výsledné podoby osvětlení, způsobu kladení dlažby atd.\n\nAutory kašny jsou Ladislav Kuba a Tomáš Pilař, na jejichž vítězství se porota shodla, a kteří akceptovali požadavky zadavatele (magistrátu), podle nichž změnili použitý materiál a další prvky. „Tato zvláštní kombinace rozhodování úředníků, památkářů, architektů a projektantů přinesla výsledek, který téměř nikoho nenadchl“, konstatoval Jan Chmelíček v deníku Právo.\n\nNa obručí jsou kolem kašny vepsány následující verše:\n\n\"\"Studánka vyschla. Tam, kde chodili jsme pít za horkých letních dnů, teď ani krůpěj neroní zem, tajemná, vlhká.\"\"\n\n\"\"Nadarmo stojí otlučený hrnek na kameni. Jak dlouho potrvá, jak dlouho trvat bude, než na kraj spadne hustý déšť?...\"\"\n\n\"\"U břehu po kolena stojí rákosí a šeptá, šeptá větru po vůli. Vlny narážejí na kůly, hladina je plná modrých zrcátek.\"\"\n\n\"\"Když pláče slon je slza velká jak malý rybník na něm plave docela smutná vodní slípka a potáplice naříkavé.\"\"\n\n\"\"A padal déšť a byl tak těžký a byl tak sám a beze jména a každá kapka byla hřebík ukovaný za studena.\"\"\n\n\"\"Kdyby tak pršelo celou noc a celý den, a potom ještě, jednu noc, pramínek, třebas prstu tenči, jistě by vytryskl.\"\"\n\n\"\"A když jsme vyšli ven, už trošku popršelo. Stromy však nadál dychtily, v lupení frkal vraný déšť.\"\"\n\n\"\"Sám bez ničeho naposled a marně kdo za nás od včerejška celou pravdu má trápí mne žízeň a jsem vyčerpaný jak studna na návsi když hoří stodola.\"\"\n\n\"\"Déšť padá na růže prší a je to nekonečné zdá se že bude padat věčně do zahrad kolmý zlatý déšť.\"\"\n\n\"\"A znovu přelétají ptáci jak ve snu lidé přes most jdou který tu zbyl jak zbytek křídla a modrý úžas nad vodou\"\"\n\n\"\"Je slyšet rány. Na malých sáňkách slunce se svezlo po sekyře a spadlo do vody.\"\"\n\n\"\"Vždyť v nitru země, jako v každém z nás, hladina stoupá, hladina čisté spodní vody.\"\"\n\n\"\"Nejprve přinášeli v dlani jedinou studánku, dávali hvězdám pít. Až kdosi vzal tu dlaň a učinil ji čirou pro všechny žíznivé, co platí krutou daň, a vložil do ní růži.\"\"\n\n\"\"Je lilie a nelilie, déšť, který padá a jenž lije a život bývá rovněž těžký, koníčci chodí radši pěšky.\"\"\n\n\"\"Aby tvá mince zněla v čase, tak neskonale tak jak zní únava ve fontáně a římské číslo vročení\"\"\n\n\"\"Prší a kapky tančí na asfalt prší do skřivánčí to bude sýkorek mokrých prší jak pršelo by do rukou jak do tvých.\"\"\n\n\"\"O mnoho nejde deštěm kamenným nechat si rozbít tvář a duši neporanit od narození po smrt pršívá žulové deště máčejí nás na nit.\"\"\n\n\"\"Studánku dej mi blízko u lesa a nehlubokou jenom na dlaň vody a do ní žabku která vodu čistí  na podzim povybírám napadané listí v zimě se budu starat aby nezamrzla a v srpnu zavedu tam lidi žíznivé.\"\"\n\n\"\"Prší. Kapky vody na skle jsou vysvlečené perly a tráva vstává. (na druhé straně okna, perla, celá mokrá, utíká se schovat za špinavý rám)\"\"\n\n\"\"Ta němá slova vypůjčím si od ryb budu je říkat vroucně pod vodou a ani trochu nebude mi líto jestli se utopí a na břeh nedojdou.\"\"\n\n\"\"Pod okny koupají se kosi, hned po ránu a kapka rosy váží tak málo a skoro nic, ta neváha nás zavažuje a sklání k zvláštní pokoře, v kaluži pluje černé peří a zpěv se nese po dvoře.\"\"\n\nMalá kašna\n\nNa náměstí se nachází i menší kašna, rovněž s verši od Jana Skácela.\n\nPoslední žízeň\n\nJak je to dávno co jsme odešli\n\na kolik žízně/ kolik krásné žízně\n\njsme zanechali doma/ Je tomu dávno\n\na kolik od té doby uplynulo let\n\nJe to k nevíře\n\nA přece dodnes po křemeni chutná po síře\n\nta žízeň navždy žízeň naposled.\n\n\n\n"}
{"id": "94579", "url": "https://cs.wikipedia.org/wiki?curid=94579", "title": "Kadmium oranžové", "text": "Kadmium oranžové\n\nKadmium oranžové je název pro barvu typu oleje či tempery. Jak již název napovídá, jedná se o „oranžovou“ barvu. Její číselný kód je 1012 a chemicky se jedná o sulfid kademnatý a sulfoselenid kadmia.\n\n"}
{"id": "94580", "url": "https://cs.wikipedia.org/wiki?curid=94580", "title": "Bedřichovice", "text": "Bedřichovice\n\nJméno Bedřichovice nese více sídel:\n\n"}
{"id": "94582", "url": "https://cs.wikipedia.org/wiki?curid=94582", "title": "Kadmium červené", "text": "Kadmium červené\n\nKadmium červené je anorganické syntetické barvivo velmi jasné a čisté červené barvy. Je používáno v uměleckých barvách typu oleje, či tempery.\n\nJde o sulfoselenid kademnatý, podobně jako kadmium oranžové. Od žlutého kadmia se liší obsahem selenu.\n\nV mezinárodním indexu barev (Colour Index International) má kód PR108. Červené kadmium, které bylo objeveno na počátku 20. století, bylo první inovací červených barviv od zavedení karmínové v 16. století. Jiné červeně byly pouze lepšími variantami přirozených červení oxidů železa a anilinové červeně nikdy nezískaly úspěch mezi umělci.. Kadmiová červeň „se stala kanonickým šarlatem moderní doby.“\n\nKadmium bylo objeveno v roce 1817 Jönsem Berzeliem a téhož roku i selen Friedrichem Strohmeyerem. Žlutý sulfid kademnatý může mít odstín blízko červené, ale červený sulfoselenid kademnatý byl patentován v Německu až v roce 1892. Kadmiová červeň byla uvedena na trh v roce 1910 a rychle nahradila rumělku. Společnost Bayer vyvinula v roce 1919 postup, jak ji vyrábět levněji.\n\nHenri Matisse používal hodně kadmiové červeně, např. na obraze Červený ateliér (L'atelier rouge). a marně se snažil přesvědčit Augusta Renoira, aby ji používal místo rumělky.\n\nKadmiové červeně přecházejí od oranžovo-červené do tmavě červeno-purpurové podle podílu selenidu a obecně se dělí do tří odlišných odstínů: světlé, střední a tmavé\nOd kadmiové žluti (sulfidu kademnatého, CdS) se přechází ke kadmiové červeni (CdS/CdSe) přidáváním množství selenu, čistý selenid kademnatý (CdSe) je téměř černý.\n\nKadmium oranžové (PO20) proto nevzniká mísením žlutě a červeně, ale jde o přechodovou směs sulfidu a selenidu kademnatého.\n\nKadmiové červeně jsou ceněny pro svou živost a čistotou odstínu. Jsou neprůhledné a existují v několika odstínech:\n\nBarvy jsou drahé, a proto výrobci uměleckých barev nabízejí levnější napodobeniny na bázi organických barviv (naftolové červeně PR170/PR112 nebo DPP PR254/PR255). Nicméně i v případě, že barva je podobná, je obtížné napodobit vynikající jas kadmiových barev.\n\nKadmiové červeně jsou méně toxické než kadmiové žlutě, přesto však získaly nedávno pověst jako karcinogenní.\n"}
{"id": "94583", "url": "https://cs.wikipedia.org/wiki?curid=94583", "title": "Stav ohrožení státu", "text": "Stav ohrožení státu\n\nStav ohrožení státu je krizovým stavem, který může na návrh vlády vyhlásit parlament v případě, že je bezprostředně ohrožena svrchovanost státu, územní celistvost státu nebo jeho demokratické zásady. Na rozdíl od nouzového stavu má tedy stav ohrožení striktně politický charakter. Tento stav zatím nebyl na území České republiky nikdy vyhlášen.\n\nK přijetí usnesení o vyhlášení stavu ohrožení státu je třeba souhlasu nadpoloviční většiny všech poslanců a nadpoloviční většiny všech senátorů.\n\nPo dobu trvání stavu ohrožení státu, jakož i válečného stavu může vláda požadovat, aby Parlament České republiky projednal vládní návrh zákona ve zkráceném jednání, to znamená, že Poslanecká sněmovna Parlamentu České republiky se o něm usnese do 72 hodin od jeho podání a Senát Parlamentu České republiky do 24 hodin od jeho postoupení Poslaneckou sněmovnou. Neusnese-li se Senát do 24 hodin, platí, že byl zákon přijat.\n\nPo dobu trvání stavu ohrožení státu, jakož i válečného stavu nemá prezident právo vracet zákon přijatý ve zkráceném jednání. Ve zkráceném jednání však nelze předkládat návrh ústavního zákona.\n\nJestliže po dobu trvání stavu ohrožení státu, jakož i nouzového nebo válečného stavu podmínky neumožní konat volby ve lhůtách stanovených pro pravidelná volební období, lze zákonem lhůtu prodloužit – nejdéle o šest měsíců. Toto prodloužení je však možné opakovat. \n\nV době, kdy je Poslanecká sněmovna rozpuštěna, přísluší rozhodnutí o vyhlášení stavu ohrožení státu samotnému Senátu. \n\nRozhodnutí o přijetí stavu ohrožení státu se sděluje hromadnými sdělovacími prostředky a vyhlašuje se stejně jako zákon. Účinnosti nabývá okamžikem, který se v rozhodnutí stanoví.\n\nFormálním pramenem upravujícím náležitosti stavu ohrožení státu je ústavní zákon č.110/1998 Sb. o bezpečnosti České republiky, který nabyl účinnosti 29. května 1998 a byl novelizován s účinností od 1. prosince 2000.\n\n"}
{"id": "94586", "url": "https://cs.wikipedia.org/wiki?curid=94586", "title": "Kadmium žluté světlé", "text": "Kadmium žluté světlé\n\nKadmium žluté světlé je název umělecké barvy typu oleje či tempery. Je to „žlutá“ barva. Její číselný kód je 1009 a chemicky se jedná o sulfid kademnatý. Má dobrou krycí schopnost a jako jedna z mála žlutých pigmentů dokáže dobře překrýt jiné barvy.\n"}
{"id": "94587", "url": "https://cs.wikipedia.org/wiki?curid=94587", "title": "Kraplak tmavý", "text": "Kraplak tmavý\n\nKraplak tmavý je název umělecké barvy „červeného“ vzezření. Tuto barvu znají umělci používající olej či temperu. Její číselný kód je 1032 a chemicky se jedná o organický monoazopigment.\n"}
{"id": "94590", "url": "https://cs.wikipedia.org/wiki?curid=94590", "title": "Vrbenské rybníky", "text": "Vrbenské rybníky\n\nPřírodní rezervace Vrbenské rybníky leží na severozápadním okraji Českých Budějovic a má rozlohu 245,8 ha. Zahrnuje 4 velké rybníky a rozsáhlé plochy přilehlých mokřadů a luk, vyznačuje se bohatou a unikátní faunou, flórou a mykoflórou. Zřízena byla k 1. dubnu 1990, od roku 1993 jí prochází naučná stezka Po hrázích Vrbenských rybníků.\n\nVelice ceněné jsou jak rybníky a jejich břehy, které poskytují vynikající podmínky pro vodní ptactvo, jednak přilehlé bažinné olšiny a unikátní dubové porosty na hrázích. Na území rezervace hnízdí okolo 90 druhů ptactva, řada dalších tažných ptáků (zejména vodních) ji užívá jako zastávku na svých přeletech mezi hnízdištěm a zimovištěm.\n\nVelmi ceněné jsou i z hlediska entomologů, neboť se zde vyskytuje velmi bohaté společenstvo motýlů (831 druhů, pro některé to je jediná známá lokalita výskytu na území ČR). Při okraji rezervace leží bažantnice.\n\nPříhodná poloha vzhledem k největším českobudějovickým sídlištím předurčuje území rezervace k odpoledním procházkám. Rezervace je hojně navštěvovaná po turistických trasách, které zároveň slouží i jako cyklostezky. Mimo značené stezky je vstup zakázán. Rezervace je rovněž cílem řady přírodovědných exkursí.\n\nParadoxně i přes vysokou přírodovědnou hodnotu rezervace je dosud blokováno vyhlášení ptačí oblasti Českobudějovické rybníky v rámci soustavy Natura 2000, jejíž významnou součástí mají právě Vrbenské rybníky být. Ohledně budoucího managementu území totiž nepanuje shoda mezi ochranáři, rybníkáři a rybáři (rybníky spravuje přímo dceřiná společnost zřízená městem České Budějovice). Evropská unie nařizuje v rámci ochrany ptačích území přísnější pravidla, než jsou u nás obvyklá v přírodních rezervacích (např. omezení vysekávání rákosin a organického hnojení).\n\n\nV rámci dlouholetého monitoringu území (zahájený již počátkem 20. století) bylo zjištěno přes 900 druhů motýlů, někteří z nich se v rámci ČR vyskytují pouze zde. K nejvýznamnějším patří můra rákosnice ostřicová \"Phragmithiphila nexa\" (jediná lokalita v Čechách), makadlovka \"Chionodes ingnorantellus\" (jediná lokalita v Čechách), mol \"Tinea steueri\" (jediná lokalita v ČR), píďalka \"Cyclophora pendularia\", přástevník \"Pelosia muscereda\", trávníček \"Elachista pomerana\" (jediná lokalita v ČR).\n\nBrouci vodomil \"Helophorus obscurus\" a drtník olšový \"Xyleborus pfeili\" jsou z Čech známi pouze na této lokalitě. Dalším vzácným druhem je slunéčko \"Sospita vigintiguttata\" (tento druh v Bavorsku uvádějí na červeném seznamu).\n\nZe síťokřídlých se v rezervaci jako na jediné lokalitě České republiky vyskytuje bělotka \"Coniopteryx tjederi\". K vzácným druhů dvoukřídlého hmyzu patří stínomilka \"Trigonometopus frontalis\" (navržena na zvlášť chráněný druh), smutnice \"Zygoneura sciarina\" (v ČR jen na třech lokalitách), a dále zástupci tiplíkovitých (\"Ceratopogonidae\"), konkrétně \"Certopogon crassinervis\" a \"Brachypogon perpusillus\" (jediná lokalita v ČR pro oba druhy). Proběhl zde také výzkum zaměřený na zástupce chrostíků, jehož výsledky spravuje Entomologický ústav AVČR.\n\nV rezervaci bylo zjištěno více než 193 druhů ptáků (184 druhů k roku 1995), z nichž 80 druhů jich na lokalitě hnízdí. Z vodního ptactva patří k vzácnějším zrzohlávka rudozobá (\"Netta rufina\"), dále se vyskytují husa velká (\"Anser anser\"), kachna divoká (\"Anas platyrhynchos\"), kopřivka obecná (\"Anas strepera\"), lyska černá (\"Fulica atra\"), polák chocholačka (\"Aythya fuligula\"), polák velký (\"Aythya ferina\"), potápka černokrká (\"Podiceps nigricollis\"), potápka roháč (\"Podiceps cristatus\"), volavka bílá (\"Ardea alba\"), volavka popelavá (\"Ardea cinerea\") a řada dalších.\n\nNa hrázích je potvrzený výskyt 67 druhů, především pěvců. Budníček menší (\"Phylloscopus collybita\"), pěnkava obecná (\"Fringilla coelebs\"), vrabec polní (\"Passer montanus\"), sýkora modřinka (\"Cyanistes caeruleus\") a další.\n\nV roce 2012 se v rezervaci objevilo několik ornitologických rarit. Zahnízdily zde tři páry pisil čáponohých (\"Himantopus himantopus\"), které na území České republiky létají velmi nepravidelně a hnízdí zde zcela ojediněle. Další vzácností byl výskyt dvou jedinců ibise hnědého (\"Plegadis falcinellus\"). S výjimkou roku 2008 hnízdí v rezervaci pravidelně od roku 2007 volavka stříbřitá (\"Egretta garzetta\").\n\nV rezervaci je potvrzen výskyt více než 400 druhů vyšších rostlin, což znamená druhově velmi bohatou oblast. Přímo na rybnících roste kotvice plovoucí (\"Trapa natans\"), šmel okoličnatý (\"Butomus umbellatus\") a stolístek přeslenatý (\"Myriophyllum verticillatum\"). V pobřežních oblastech se vyskytují orobinec úzkolistý (\"Typha angustifolia\"), rákos a zblochan bahenní. Mokřadní louky jsou z 20 % kryté rašeliníkem, z bylin se vyskytují bazánovec kytkokvětý, zábělník bahenní (\"Potentilla palustris\"). Na loukách roste orchidej prstnatec májový (\"Dactylorhiza majalis\"), všivec ladní (\"Pedicularis sylvatica\") a ocún jesenní (\"Colchicum autumnale\"). V bažinných olšinách tvoří bylinné patro ďáblík bahenní (\"Calla palustris\"), kapraď hřebenitá (\"Dryopteris cristata\"), kapradiník bažinný (\"Thelypteris palustris\"), žebratka bahenní (\"Hottonia palustris\"), z dřevin se především na okrajích vyskytují bříza pýřitá (\"Betula pubescens\"), bříza bělokorá (\"Betula pendula\"), dub letní (\"Quercus robur\") a borovice lesní (\"Pinus sylvestris\").\n\n\nVrbenské rybníky a jejich bezprostřední okolí patří k významným mykologickým lokalitám, kde byl popsán výskyt řady hřibů včetně teplomilných a ohrožených druhů, které jsou z většiny mykorhizně vázané na kořeny dubů: K nejvzácnějším patří hřib královský (\"Boletus regius\"), který je chráněný zákonem a dále vzácné a ohrožené druhy evidované v Červeném seznamu hub České republiky jako hřib přívěskatý (\"Boletus appendiculatus\"), hřib Le Galové (\"Boletus legaliae\"), hřib pružný (\"Aureoboletus gentilis\"), hřib plavý (\"Hemileccinum impolitum\"), hřib bronzový (\"Boletus aereus\") a hřib rubínový (\"Rubinoboletus rubinus\"). Z dalších vzácných ale i běžnějších druhů hřibovitých lze jmenovat hřib medotrpký (\"Boletus radicans\"), hřib červený (\"Xerocomellus rubellus\"), hřib dubový (\"Boletus reticulatus\"), hřib smrkový (\"Boletus edulis\"), hřib koloděj (\"Boletus luridus\"), hřib kovář (\"Boletus luridiformis\"), hřib kavkazský (\"Boletus caucasicus\"), hřib plstnatý (\"Xerocomus subtomentosus\"), hřib sametový (\"Xerocomellus pruinatus\").\n\nMimo hřibovité houby se zde vyskytuje řada dřevokazných hub (na dubech často sírovec žlutooranžový, pstřeň dubový), mnoho holubinek a další druhy.\n"}
{"id": "94598", "url": "https://cs.wikipedia.org/wiki?curid=94598", "title": "Josef Augusta (paleontolog)", "text": "Josef Augusta (paleontolog)\n\nJosef Augusta (17. března 1903 Boskovice – 4. února 1968 Praha) byl český paleontolog a také autor populárně vědeckých knih pro mládež i pro dospělé.\n\nJosef Augusta se narodil v jihomoravském městě Boskovice roku 1903 v rodině berního úředníka. Po absolvování klasického gymnázia v rodném městě vystudoval v letech 1921 až 1925 přírodní vědy na Masarykově univerzitě v Brně (studium zakončil doktorátem), na které setrval až do roku 1931 v roli asistenta geologického ústavu. Od roku 1933 působil na přírodovědecké fakultě Univerzity Karlovy v Praze, kde byl nejprve docentem, od roku 1939 profesorem a v letech 1957–1959 děkanem.\n\nVe své vědecké práci se Josef Augusta zprvu zabýval permskou flórou a studiem prvohorních krytolebců a ryb. Brzy se však stal významným popularizátorem zejména v oblasti paleontologie, ale i stratigrafie a geologie. Mezinárodního věhlasu dosáhl zejména rekonstrukcemi pravěké flóry a fauny ve spolupráci s akademickým malířem Zdeňkem Burianem. Své vědecké dílo publikoval v četných našich i zahraničních odborných časopisech.\n\nJosef Augusta je autorem sto dvaceti vědeckých publikací a řady populárně naučných knih pro mládež i pro dospělé. Podílel se také jako vědecký poradce na slavném filmu režiséra Karla Zemana \"Cesta do pravěku\" z roku 1955.\n\n\nKnihy jsou však poplatné své době a reflektují tehdejší znalosti o pravěkém světě. Obzvláště patrné je to v případě druhohorních dinosaurů, které popisuje podle tehdejšího přesvědčení jako studenokrevné a pomalé plazy, zatímco dnes převažuje přesvědčení o hbitých a u některých druhů i neobvykle bystrých tvorů, kteří jsou příbuzensky bližší ptákům než plazům.\n\nV roce 2017 byl první ornitopodní dinosaurus, který byl objeven na území České republiky, pojmenován na počest Zdeňka Buriana a Josefa Augusty jako \"Burianosaurus augustai\".\n\n\n"}
{"id": "94599", "url": "https://cs.wikipedia.org/wiki?curid=94599", "title": "Čárka (diakritika)", "text": "Čárka (diakritika)\n\nČárka je diakritické znaménko, které má v různých jazycích různou funkci. Odborně se též nazývá akut. Čárka se umísťuje nad základní znak abecedy.\n\nČárka (akut) plní v různých jazycích tyto funkce:\n\nV češtině se čárkou označují dlouhé samohlásky /á, é, í, ó, ú, ý/. Její užívání doporučuje již traktát \"De orthographia Bohemica\" sepsaný v 15. st., jehož autorství je připisováno Janu Husovi. Ve spisu je čárka označována latinským termínem \"gracilis virgula\", který bývá mylně překládán jako \"dlouhé nabodeníčko\".\n\nV dánštině a norštině se používá k rozlišení významu slov, např. \"én\" (jeden, jedna) vs. \"en\" (neurčitý člen).\n\nV dánštině se navíc používá i k vyznačení důrazu na určité slovo, zejména ve slově \"der\" (tam).\n\nV faerštině mění výslovnost samohlásek:\n\nVe francouzštině se používá k rozlišení /é/ [e] a /e/ [ə].\n\nV irštině čárka (nazývaná \"síneadh fada\" – „dlouhá značka“ – nebo zkráceně \"fada\") označuje dlouhou samohlásku (á, é, í, ó, ú). Při tom dlouhé „á“ je zavřenější než „a“, blíží se hlásce /ó/.\n\nV islandštině mění výslovnost samohlásek:\n\nV maďarštině se používá pro označení délky samohlásek.\n\nV polštině se čárkou vyznačuje palatalizace (měkčení) souhlásek /ć/ , /dź/ , /ń/ , /ś/ , /ź/ .\n\nPísmeno /ó/ se čte [u], jeho psaní je dáno historicky (podobně jako u českého /ů/, které se vyvinulo z dlouhého /ó/).\n\nVe slovenštině se stejně jako v češtině používá k označení délky samohlásek. Kromě toho se tímto způsobem vyznačuje i délka u slabikotvorného /ŕ, ĺ/, např. \"sŕňa\" (srnče), kŕdeľ (hejno), \"hĺbka\" (hloubka), stĺp (sloup).\n\nVe španělštině se používá k označení přízvuku tam, kde by se jinak přízvuk nevyskytoval. V psané podobě (pomocí čárky) i mluvené podobě (pomocí přízvuku) se tak dá odlišit dvě významově různá slova lišící se pouze a právě čárkou (např. ).\n\nVe švédštině se používá k vyznačení přízvuku (tzv. akutové intonace) v některých slovech, zejména cizího původu, a ve vlastních jménech, např. \"idé\" (myšlenka, idea), \"Nylén\", Linné.\n\nVe vietnamštině značí stoupavý tón u samohlásek (tzv. dấu sắc).\n"}
{"id": "94601", "url": "https://cs.wikipedia.org/wiki?curid=94601", "title": "Podzim", "text": "Podzim\n\nPodzim je jedno ze čtyř ročních období, je to přechod mezi létem a zimou. V klimatických podmínkách mírného pásu se právě na podzim sklízí většina úrody a opadavé listnaté stromy ztrácejí listí. Dny se krátí, ochlazuje se, více prší.\nPod pojmem podzim si vybavíte nejspíše pouštění draků, sběr ovoce nebo sbírání listí.\n\nAstronomický podzim začíná podzimní rovnodenností – na severní polokouli kolem 23. září, na jižní kolem 21. března a končí zimním slunovratem – 21. prosince, resp. 21. června.\n\nV meteorologii a klimatologii jsou souhrnným termínem podzim označeny měsíce září, říjen a listopad (březen, duben a květen na jižní polokouli).\n\nPodzim často vytváří v přírodě úchvatné barevné scenérie. Tyto barevné krajinné scenérie nezůstávají stranou zájmu lidí a vzbuzují čilý sezónní turistický ruch.\n\nNa podzim v mnoha zemích začíná školní rok. Je to dáno historickými důvody, kdy původně soukromé školy měly v létě prázdniny, protože se děti s rodiči přesouvaly z měst na svá letní sídla. Po přijetí povinné školní docházky od Marie Terezie převzaly státní školy rozvrhy soukromých škol. Dones přetrvává tvrzení, že prázdniny měli děti protože pomáhaly při sklizni na statcích, a teprve když bylo sklizeno, mohly chodit do školy. Ve skutečnosti ale v létě na poli práce není skoro žádná. Listí má oranžovou barvu a opadává .\n\n"}
{"id": "94603", "url": "https://cs.wikipedia.org/wiki?curid=94603", "title": "Berlin Hauptbahnhof", "text": "Berlin Hauptbahnhof\n\nNové berlínské hlavní nádraží Berlin Hauptbahnhof (\"Berlín hlavní nádraží\") bylo po zhruba deseti letech stavby jako pilíř nového dopravního konceptu a jako největší nádraží ve městě slavnostně otevřeno 28. května 2006. Stavba, která měla stát kolem 700 milionů eur, patří nejen z technického hlediska k významným pozoruhodnostem města.\n\nDnešní hlavní nádraží stojí na místě původního \"Lehrtského nádraží\" (Berlin Lehrter Bahnhof) z roku 1868-71, odkud vyjížděly vlaky spojující Berlín s Hannoverem (městečko Lehrte bylo prvním železničním uzlem na hannoverském území). Nádraží leží na Sprévě poblíž Humboldtova přístavu. Návrhy pocházely od architektů Alfreda Lenta, Bertolda Scholze a Gottlieba Henriho Lapierra a byly drženy v reprezentativním stylu francouzské novorenesance, čímž se nádraží (i přes některé změny provedené během výstavby) lišilo od jiných berlínských nádraží.\n\nJednalo se o koncové (hlavové) nádraží. Nádražní hala měřila 188 metrů do délky a byla široká 38 metrů, po stranách se nacházela dvě křídla. Původně se zde nacházely čtyři koleje pro výstup a nástup a jedna kolej pro objíždění lokomotiv. Od roku 1984 odtud byly vypravovány i vlaky do Hamburku a dále do Skandinávie. Roku 1907 plánovaná přestavba a přeměna nádraží na ústřední hlavní nádraží nebyla uskutečněna. Nádraží bylo známé rychlými spojeními do cílových měst, již 1872 odtud jezdily expresní rychlíky rychlostí 90 km/h, roku 1932 byl uveden do provozu \"Der Fliegende Hamburger\" (\"Létající hamburčan\"), který jel až 160 km/h a dosáhl Hamburku za 138 minut.\n\nBěhem druhé světové války urpělo nádraží těžké škody při bombardování a vyhořelo. Z nedostatku jiných alternativ bylo po válce provizorně znovuvybudováno pro nouzový provoz. V srpnu 1951 byl provoz ukončen; bourání a odklid ruin se však protáhl až do roku 1959, protože se musel brát ohled na v bezprostřední blízkosti se nacházející nádraží \"Lehrter Stadtbahnhof\" (\"Lehrtské městské nádraží\"), sloužící městské (S-Bahn) a regionální dopravě. Po roce 1951 ztratila tato původně přestupná stanice na významu, později i proto, že pokračování trati městské dopravy pak leželo již ve Východním Berlíně. Toto městské nádraží se nacházelo v památkové péči a bylo roku 1987 k 750. výročí založení města za asi 10 milionů eur sanováno, v průběhu výstavby nového hlavního nádraží však roku 2000 zbouráno.\n\nPo pádu Berlínské zdi v roce 1989 začal berlínský senát diskutovat o novém dopravním konceptu, této diskuse se účastnily i německé dráhy \"Deutsche Bundesbahn AG\". Jednalo se nejen o vyřešení pozůstatků minulosti (faktické rozdělení dopravy na dvě nepropojené části), ale i o podtržení skutečnosti, že Berlín je hlavním městem. Elementární roli v těchto konceptech hrálo zřízení ústředního nádraží ve městě. Roku 1992 bylo rozhodnuto zřídit takové nádraží na místě dřívějšího \"Lehrtského nádraží\", 1993 byla pro tento projekt vypsána dopravně-architektonická soutěž, ve které zvítězil architekt Meinhard von Gerkan s partnery.\n\nS pracemi bylo započato 1995 vrtáním nového tunelu, který má čtyři tubusy pro dálkovou a regionální dopravu, dva tubusy pro metro a jeden tubus pro silniční dopravu. Během těchto prací, které trvaly až do roku 2005, musel být v letech 1996 až 1998 přeložen tok Sprévy. Od roku 2001 se pracovalo na nových viaduktech. Roku 2002 se započalo s výstavbou zastřešení horní haly, která se skládá ze zasklené ocelové konstrukce, celkem z přibližně 8 000 segmentů, každý jiných rozměrů.\n\nZde došlo ke značné roztržce s architekty\n\nJistým technickým unikátem jsou i dvě budovy s úřady, které visí napříč nad hlavní halou. Jejich konstrukce (celkem 2500 tun) byla napřed postavena vertikálně jako čtyři sloupy, které byly (zavěšeny na lanech) v červenci 2005 během dvou víkendů sklopeny rychlostí 68 metrů za hodinu.\n\nNádraží bylo slavnostně otevřeno 26. května 2006 za doprovodu mnoha koncertů a jiných masových shromáždění. Nádražní budova se skládá z celkem pěti podlaží, z nichž dvě slouží dopravě, v ostatních jsou obchody, úřady apod. Horní podlaží (ve výšce 10 m nad úrovní terénu) je určeno městské a regionální dopravě (4 koleje), v hloubce 15 m pod úrovní terénu se nachází nástupiště (8 kolejí) pro dálkovou dopravu; stanice metra byla otevřena 8. srpna 2009.\n\nNa celkem třech podlažích s plochou kolem 15 000 m² je místo pro současně asi 80 obchodů, butiků, restaurací a dalších zařízení. Dvě mostní budovy napříč přes hlavní halu skýtají 42 000 m² plochy různým úřadům.\n\nOtevření nádraží provázely velký ohňostroj a jiná lákadla pro publikum. V Berlíně si rychle získalo oblibu, ale neobešlo se bez další kritiky na vedení německých drah. V rámci konceptu ústředního nádraží bylo rozhodnuto, že na druhém, tradičním nádraží Berlin Zoologischer Garten nebudou stavět dálkové vlaky. Výhoda tohoto nádraží byla jeho zcela centrální poloha v západní části města a dobré napojení na městskou hromadnou dopravu.\n\n\n"}
{"id": "94604", "url": "https://cs.wikipedia.org/wiki?curid=94604", "title": "Ulánbátar", "text": "Ulánbátar\n\nUlánbátar ( , ) je hlavní město Mongolska. Leží v severovýchodní části země v údolí řeky Túl a na úpatí horského masivu Bogd úl v nadmořské výšce nad 1300 metrů. Je to nejchladnější hlavní město světa s velmi drsným, vnitrozemským podnebím. Žije zde obyvatel, což je téměř 50% obyvatel celého Mongolska. Dříve se město jmenovalo Urga, dnešní název Ulánbátar získalo až ve 20. letech 20. století. Ulánbátar znamená v překladu \"„rudý bohatýr“\" a uctívá památku mongolského revolucionáře Süchbátara.\n\nZajímavostí je, že se jedná pravděpodobně o nejchladnější hlavní město na světě, kde průměrná teplota zůstává po 6 měsíců v roce pod bodem mrazu.\n\nMěsto bylo založeno v roce 1639 jako hlavní sídlo bogdgegéna, hlavy lámaistů Vnitřního Mongolska. Tehdy se jmenovalo \"Urga\" (Hlavní stan) nebo také \"Ich-chure\" (Velký klášter). Na přelomu 17. a 18. století vznikla nedaleko kláštera obchodní osada \"Majmačen\". Během několika následujících desetiletí se plocha mezi klášterem a obchodní osadou začala zastavovat. Pro správu Vnějšího Mongolska si mandžuští místodržitelé vybrali město za své sídlo. Vzhledem k jeho strategické poloze mezi Ruskem a Čínou byl dokonce v roce 1861 ve městě otevřen ruský konzulát. V roce 1911 byla za ruské podpory čínsko-mandžuská vláda svržena a vyhlášen autonomní \"Mongolský stát\". Tehdejší Urga byla na relativně krátkou dobu přejmenována na \"Nijs-lel-chure\". Listopad 1919 ale znamenal opětovné obsazení Mongolska čínskými vojsky. Různé boje přetrvaly až do roku 1921, kdy bylo město 6. července osvobozeno revolučními skupinami Süchbátara a Čojbalsana za podpory Rudé armády. V roce 1924 se poprvé sešel Velký lidový chural a vyhlásil \"Mongolskou lidovou republiku\". Tehdy došlo k přejmenování města na dnešní název Ulánbátar. V té době tvořily město hlavně jurty a různé hliněné a dřevěné domky. Mezi nimi vynikaly lámaistické chrámy se zlatými věžemi. Došlo k rozčlenění obyvatel města na lámy, knížata, kupce, řemeslníky, Číňany a Rusy. Vzhledem k velkému vlivu SSSR pokračovala výstavba města podobně jako u ostatních sovětských měst. Osou nové výstavby se stala 20 km dlouhá třída Míru, která protíná město od západu k východu. Podél ní byly postupem času vystavěny moderní výškové budovy s ministerstvy, úřady, obchody i byty. Na centrálním náměstí vyrostl obrovský pomník a mauzoleum Süchbátara, vládní budovy, opera, národní divadlo (1932) a velký hotel Altaj. Centrum města obepíná okružní ulice, navazující na třídu Míru. Podél ní je vystavěno univerzitní městečko (založené v roce 1942) s výzkumnými a vědeckými ústavy, Palácem pionýrů a Palácem sportu. V západní části města najdeme velké panelové sídliště. Jihovýchodně od centra byly vybudovány průmyslové závody.\n\nPo rozpadu Sovětského svazu došlo v Mongolsku k uvolnění politických poměrů a k prvním svobodným volbám. V nich překvapivě opět zvítězili komunisté – tentokrát však jejich mírnější „reformní“ odnož. V roce 1994 byl lámaismus (tibetský buddhismus) prohlášen za státní náboženství. Nejvýznamnějšími průmyslovými obory jsou průmysl obuvnický, kožedělný, potravinářský, strojírenský a hutnický. Město leží na odbočce Transsibiřské magistrály Ulan-Ude – Peking, která spojuje Rusko s Čínou a nazývá se Transmongolská magistrála. Leteckou dopravu zajišťuje Čingischánovo letiště. Ulánbátar působí jako relativně moderní město s velkým množstvím paneláků. Typické jurty ale ve městě najdeme také. Ve městě má sídlo prezident, vláda a mongolský parlament – jednokomorový Velký lidový chural. Město řídí městská rada.\n\n\n"}
{"id": "94607", "url": "https://cs.wikipedia.org/wiki?curid=94607", "title": ".pe", "text": ".pe\n\n.pe je internetová národní doména nejvyššího řádu pro Peru (podle ).\n\nV doméně .pe je možné registrovat jen v těchto doménách druhého řádu:\n\n"}
{"id": "94611", "url": "https://cs.wikipedia.org/wiki?curid=94611", "title": ".st", "text": ".st\n\n.st je internetová národní doména nejvyššího řádu pro Svatý Tomáš a Princův ostrov (podle ).\n\n"}
{"id": "94613", "url": "https://cs.wikipedia.org/wiki?curid=94613", "title": "Snorri Sturluson", "text": "Snorri Sturluson\n\nSnorri Sturluson (1179 Hvammur, Breiðifjörð – 23. září 1241 Reykholt) byl islandský historik, básník a politik.\n\nSnorri pocházel z mocného a váženého rodu Sturlungů, který se ve Snorriho době stal nejmocnějším na Islandu a zapsal se do dějin jako věk Sturlungů. V dětství byl Snorri poslán na vychování k Jónovi Loftssonovi na dvorec Oddi, jenž byl důležitým kulturním centrem středověkého Islandu. Zde ve škole, kterou založil Jónův dědeček Sæmund Moudrý, získal vzdělání v latině, rétorice, teologii, geografii, islandských zákonech a genealogiích a v norské a islandské historiografii.\n\nKdyž Jón Loftsson zemřel, bylo Snorrimu devatenáct let. Za dva roky se výhodně oženil s Herdis, dcerou bohatého kněze a velmože na Borgu na západním Islandu, někdejším sídle nejslavnějšího islandského pěvce skaldské poezie Egilla Skalagrímssona. Později získal další statky, z nichž na Reakjaholtu si zřídil trvalé sídlo.\n\nV letech 1215–1218 byl zákonopravcem sněmu althingu, což byl nejvyšší úřad v zemi.\n\nV letech 1218–1220 podnikl svou první cestu do Norska, kde byl s poctami přijat ještě nezletilým králem Haakonem Haakonarssonem a jarlem Skúlim, který říši spravoval. Na jejich počest napsal Snorri oslavnou báseň \"Háttalal\" (Výčet meter).\n\nV té době se vztahy mezi Norskem a Islandem začaly rapidně zhoršovat a jarl Skúli se chystal vyslat na Island vojsko. Snorri se nabídl jako prostředník a slíbil Norům spojenectví, čímž si po návratu do vlasti získal nenávist svých krajanů. Na Islandu ale v zájmu Norů nic nepodnikl a tím si zase získal nepřátelství norského krále. Místo toho výhodnými sňatky svých dcer a spojenectvími rozšiřoval svůj majetek a politickou moc a v letech 1222–1231 byl opět zákonopravcem altingu. V této době (1220–1235) také Snorri budoval své literární dílo. V pozici nejmocnějšího muže Islandu se však Snorri neudržel dlouho. Manželství jeho dcer mělo krátké trvání, Snorri upadl do majetkových sporů se svými zeti a z bývalých spojenců se stali nepřátelé. Jeho bratr Sighvat a synovec Sturla ho přepadli a vypudili z Reykholtu.\n\nRok nato (1237) odejel do Norska, kde se ponejvíce zdržoval na dvoře Skúliho, který již povýšil na vévodu a činil si nároky na norskou korunu. Zde za dva roky dostal Snorri zprávu, že Sighvat i Sturla padli v bitvě a Reykholt je opět volný. Přes králův zákaz opustil se Skúliho pomocí Norsko a vrátil se na Island.\n\nNa Islandu byl nyní Snorriho největším nepřítelem Gissur Þorvaldsson, jeho bývalý zeť, který již před tím zabil Sighvata a Strula a na němž si norský král vyžádal buď vydání Snorriho do Norska anebo jeho smrt. Gissur volil jistotu: v noci 22. září 1241 Snorriho v Reykholtu se sedmdesáti muži přepadl a dal ho stít ve sklepení jeho vlastního domu.\n\nPoté Gissur během dvaceti let krvavých bojů získal veškerou moc na Islandu, ale za spojenectví s norským králem zaplatil ztrátou samostatnosti Islandu na 682 let (1262–1944).\n\n\nO Snorriho době vypráví dílo Snorriho synovce Sturly Tórdarsona \"Sága o Islanďanech\".\n\n"}
{"id": "94618", "url": "https://cs.wikipedia.org/wiki?curid=94618", "title": "Olympijský stadion", "text": "Olympijský stadion\n\nPod pojmem olympijský stadion se všeobecně rozumí stadion, kde se odehrávají olympijské hry. Mnoho stadionů, vystavěných za tímto účelem, nese tento název. Dnešní olympijské hry (letní i zimní) se však zpravidla nekonají na jednom stadionu, většinou se jedná o komplex více sportovních zařízení, v některých případech pak dokonce i o více měst, které se podílejí na olympijských hrách.\n\n\n\n\n\n"}
{"id": "94619", "url": "https://cs.wikipedia.org/wiki?curid=94619", "title": "Olympiastadion Berlín", "text": "Olympiastadion Berlín\n\nBerlínský olympijský stadion (\"Olympiastadion Berlin\") z roku 1936 je stavba zřízená pro letní olympijské hry 1936 v Berlíně a za účelem prestiže tehdejšího nacistického režimu, který se chtěl světu prezentovat v patřičném světle.\n\nStadion je součástí celého areálu sportovních zařízení; v letech 2000–2004 byl modernizován. Stadion, který je pod dohledem památkové péče, je dnes domovským stadionem fotbalového mužstva Bundesligy Hertha BSC Berlin a poskytuje místo pro 74 400 diváků. V červnu a červenci 2006 byl dějištěm několika zápasů Mistrovství světa ve fotbale 2006. V roce 2015 hostil finále Ligy mistrů UEFA.\n\nDnešní olympijský stadion se nachází na místě \"Německého stadionu\", postaveného v roce 1913 pro letní olympijské hry 1916, které se vzhledem k první světové válce nekonaly. Rozhodnutí postavit zde pro letní olympijské hry 1936 nový stadion se připisuje tehdejšímu říšskému kancléři Adolfu Hitlerovi, který chtěl využít jak her samotných, tak i monumentálního stadionu k propagačním účelům.\n\nNový stadion byl podle návrhů architekta Wernera Marche postaven v letech 1934 až 1936, tenkrát pro 100 000 diváků. Svými jasnými geometrickými formami připomíná stará antická sportovní zařízení. Stadion je podúrovňový, to znamená, že pouze horní část okruhu s tribunami se zvedá nad úroveň okolí. Toto se stalo i předmětem kritiky Adolfa Hitlera, který pak převzetí původního jména \"Deutsches Stadion\" (\"Německý stadion\") zamítl. „Hitlerův architekt“ Albert Speer nechal stěny stadionu vyložit dlaždicemi z lasturového vápna. Stadion byl otevřen v den zahájení olympijských her 1. srpna 1936.\n\nPo skončení druhé světové války se dlouhou dobu hovořilo o těžkých bojích poblíž stadionu s několika tisíci padlých, zejména mnoha členů seskupení Hitlerjugend, kteří byli obětováni. Dnes se tyto údaje považují za nepodložené spekulace.\n\nPro mistrovství světa ve fotbale 1974 došlo k první větší modernizaci, během níž byl stadion částečně zastřešen. K další velké modernizaci došlo pak v rámci příprav mistrovství světa ve fotbale 2006, která byla provedena v letech 2000 až 2004. Přestavba byla ztížena tím, že stadion se nachází pod dozorem památkové péče.\n\nPlán na přestavbu dodalo úřad architektů Gerkan, Marg a partneři z Hamburku (kteří projektovali i nové hlavní nádraží v Berlíně). Přestavba se konala bez přerušení sportovního provozu (zejména tedy zápasů první Bundesligy). Stadion byl prohlouben a hrací plocha tím snížena. Kamenné kvádry byly očištěny – kolem 70 % původní substance bylo zachováno. Nové je i zastřešení, které nyní kryje všechny tribuny. Nová atletická dráha je pokrytá modrým tartanem (namísto původní červené tratě).\n\nPřestavba byla oslavena sérií koncertů a jiných událostí 31. července a 1. srpna 2004; UEFA stadionu propůjčila status pětihvězdičkového stadionu. Malé změny byly provedeny ještě na jaře 2006 (zejména přestavby pro bezpečnost návštěvníků).\n\nOlympijský stadion je pravidelně užíván mužstvem Hertha BSC Berlín pro domácí zápasy první fotbalové ligy, pravidelně ročně (od roku 1985) se zde koná též finále německého fotbalového poháru mužů a žen. Stadion používá i mužstvo Berlin Thunder k zápasům amerického fotbalu. Mimo to se zde koná i mnoho soutěží lehké atletiky, k nimž patří především každoroční a tradiční ISTAF (\"Internationales Stadionsfest\"), pořádaná od roku 1937, od roku 1955 pak v Berlíně. V srpnu 2009 se zde konalo Mistrovství světa v atletice 2009.\n\nKe sportovnímu areálu patří mimo jiné plavecký stadion, hokejový stadion, zařízení sportovního fóra, jezdecký stadion a další.\n\nVyužití stadionu leží i v jiných oblastech, jmenovat je možné události jako Ekumenický církevní sjezd nebo koncerty známých skupin a zpěváků.\n\nBerlínský olympijský stadion patří k těm 12 stadionům v Německu, kde se konalo mistrovství světa ve fotbale 2006. Pro otevření mistrovství byla plánována velká akce 7. června 2006, kterou navrhl a komponoval rakouský umělec André Heller a která měla stát 25 milionů euro. V lednu 2006 však došlo k dosti kontroverznímu rozhodnutí výboru FIFA, který celou oslavu zrušil vzhledem k údajným problémům s trávníkem stadionu; později byly z jiných pramenů jmenovány problémy s organizací prodeje vstupenek, zejména těch dražších.\n\nV Berlíně se během mistrovství světa odehrálo několik zajímavých střetnutí. Jednalo se celkem o šest zápasů, mj. i finále mistrovství 9. července:\n\n"}
{"id": "94625", "url": "https://cs.wikipedia.org/wiki?curid=94625", "title": ".ml", "text": ".ml\n\n.ml je internetová národní doména nejvyššího řádu pro Mali (podle ).\n\nOd dubna 2013 je možné bezplatně registrovat doménové jméno na stránkách organizace Freenom. Na takto zaregistrovanou doménu se pohlíží jako na plnohodnotnou doménu druhého řádu, nicméně, při bezplatné registraci není možné si nárokovat vlastnictví doménového jména. Stále je možné za doménu zaplatit a tím se stát skutečným vlastníkem.\nJsou používány následující domény druhého řádu:\n\n"}
{"id": "94627", "url": "https://cs.wikipedia.org/wiki?curid=94627", "title": "Bakenrenef", "text": "Bakenrenef\n\nBakenrenef, též Bokchóris či Vahkare, byl posledním egyptským faraonem 24. dynastie. Vládl přibližně v letech 719/717–714/712 př. n. l.\n\nNa trůn nastoupil po svém otci Tefnachtovi, který kolem roku 730 př. n. l. sjednotil Dolní Egypt, který byl před ním rozdroben na velké množství malých států. Ačkoli Tefnacht měl dost velkou sílu nato, aby pod svou mocí sjednotil celý Egypt, Bakenenref pouze bránil území, jež zdědil, nakonec bránil dokonce jenom svoje hlavní město Sau. Jeho vláda, o které příliš mnoho nevíme, skončila poté, co prohrál v bitvě proti Núbijcům a padl do jejich zajetí. Podle historika Manehta jej núbijský král nechal zaživa upálit. Tím začala vláda núbijských králů v Egyptě.\n"}
{"id": "94629", "url": "https://cs.wikipedia.org/wiki?curid=94629", "title": "V-1", "text": "V-1\n\nV-1 (z německého , česky \"odvetná zbraň\"), typové označení Fieseler Fi 103, byla německá letounová střela poháněná pulzačním motorem a řízená jednoduchým autopilotem. Používal ji Wehrmacht během druhé světové války. Byla to první hromadně používaná střela s plochou dráhou letu na světě.\n\nZ bezpilotní V-1 vycházela také pilotovaná varianta s tajným označením Reichenberg.\n\nV květnu roku 1942 se začalo pracovat na projektu a 24. prosince 1942 již vzlétl první prototyp. Šlo o malý středoplošník s trupem ve tvaru doutníku, celokovové konstrukce, ve kterém se nacházelo veškeré vybavení. Nad trupem byl umístěn pulzační reaktivní motor o délce 3,6 m. Křídla byla pravoúhlá o rozpětí 4,87 m, později byla větší a celodřevěná. Ocasní plochy byly klasického uspořádání výškovka a směrovka s kormidly.\n\nStřela startovala z pneumatického katapultu, který jí udělil letovou rychlost 320 km/h. Motor urychlil střelu na rychlost 540–565 km/h, při které se pohybovala ve výšce 300–2000 m bez manévrování k cíli. Když byla překonána nastavená délka letu (měřila ji malá vrtule na přídi střely), byl uzavřen přívod paliva, zablokování kormidel a vysunutí spoilerů přivedly střelu do pádové rychlosti a ta zamířila k zemi. Bojová hlavice o hmotnosti 820–845 kg byla přivedena k výbuchu jednou ze tří variant zapalovačů.\n\nSériová výroba začala v březnu roku 1944, k nasazení došlo v červnu, kdy byla první střela odpálena na Londýn. Do konce března 1945 bylo vypuštěno přes 20 000 střel, ze kterých bylo okolo 10 000 namířeno na Anglii, cíl jich zasáhlo okolo 2500, zbytek byl zničen nebo nezasáhl cíl. Okolo 8000 střel V-1 bylo vypuštěno také na Antverpy, Brusel a Lutych.\n\nV září roku 1944 vznikla jednotka pro pilotované V-1, určená k sebevražedným útokům, ale projekt byl ještě v říjnu zrušen. Tato verze Fi 103 (Reichenberg) vznikla úpravou vnitřních prostor střely, zejména snížením kapacity pohonných látek a řídících mechanizmů a instalací jednoduché pilotní kabiny se základními přístroji před nasávací otvor motoru. Oficiální stanovisko bylo, že pilot po navedení střely a zablokování řídících ploch vyskočí padákem a pokusí se uniknout zpět do vlasti. Otázkou zůstává, jak by se pilotovi vyskakovalo bez vystřelovacího křesla ze stroje s motorem hned za kabinou. Sebevražednost takovéto mise byla zcela jednoznačná. Pro výcvik posádek pilotovaných verzi Fi 103 existovala i vlečená, kluzáková verze bez motoru se dvěma kabinami.\n\n\n\n"}
{"id": "94636", "url": "https://cs.wikipedia.org/wiki?curid=94636", "title": ".mm", "text": ".mm\n\n.mm je internetová národní doména nejvyššího řádu pro Myanmar (podle ).\n\nV doméně .mm existují pouze tyto domény druhého řádu:\n\n"}
{"id": "94638", "url": "https://cs.wikipedia.org/wiki?curid=94638", "title": "Tušinskaja (stanice metra v Moskvě)", "text": "Tušinskaja (stanice metra v Moskvě)\n\nTušinskaja () je stanice moskevského metra. Pojmenována je podle přilehlé oblasti.\n\nStanice se nachází v západní částí linky Tagansko-Krasnopresněnskaja. Je to klasická mělce založená hloubená podzemní stanice pilířového typu s ostrovním nástupištěm. Má dva výstupy, jeden je vyvedený do podzemního a jeden do povrchového vestibulu, oba výstupy vycházejí v ose stanice z nástupiště mezi kolejemi. Na obklad sloupů v podzemních prostorách byl použit uralský mramor (spolu s keramickými obkladačkami), na stěny za nástupištěm pak bílý mramor a na podlahu několik druhů žuly.\nVzhledem ke svému umístění je silně vytížená; nedaleko se nachází hustě osídlené čtvrti Mitino a Kurkino, navíc na stanici je napojené i nádraží Tušino pro vlaky směrem na Rigu. Denně stanici využije tedy až přes 110 000 lidí, což je 1,31 % celkové zátěže metra.\n\nTušinskaja byla otevřena 30. prosince 1975 jako jedna ze stanic v úseku Okťabrskoje pole – Planěrnaja.\n\n"}
{"id": "94643", "url": "https://cs.wikipedia.org/wiki?curid=94643", "title": "Gama záblesk", "text": "Gama záblesk\n\nGama záblesk (někdy ve zkratce GRB z anglického ) je označení pro astronomický jev, při kterém se uvolní nesmírné množství energie ve formě gama záření, což na Zemi pozorujeme jako záblesk v gama oboru spektra. Jde o co do svítivosti nejvýraznější fyzikální doposud známý jev ve vesmíru. Trvá řádově od zlomku sekundy do 100 sekund a bývá doprovázen následným několikadenním dosvitem rentgenového či ultrafialového záření nebo i viditelného světla.\nNa počátku objevu gama záblesků stála studená válka. Spojené státy americké vyslaly v letech 1963–1965 do kosmického prostoru 3 dvojice družic Vela za účelem kontroly, zda Sovětský svaz neprovádí zakázané zkoušky jaderných zbraní v kosmickém prostoru nebo na Měsíci.\n\nDružice na konci 60. let, brzy po svém vypuštění, opravdu detekovaly výbuchy o obrovských energiích. Američané vyloučili, že by se mohlo jednat o sovětské jaderné zbraně. Záhy se ukázalo že jde o ryze přírodní kosmické jevy. V roce 1973 předala armáda výsledky astronomům, kteří o těchto jevech do této doby neměli ani tušení. Pozemské přístroje v té době nebyly (a v principu ani dnes nejsou) schopny detekovat tyto vesmírné jevy, protože gama záření je účinně odstíněno atmosférou. Astronomové zjistili, že gama záblesk má mnohonásobně větší energii, než je svítivost celé galaxie Mléčné dráhy, kde je přibližně 10 hvězd.\n\nPokud některé z větších hvězd (limit je několik hmotností Slunce) pomalu dochází vodík, ale stále má dostatek vodíku pro termonukleární reakci, mění se v tzv. červeného veleobra. Po čase pak exploduje jako supernova. Po hvězdě zůstávají jen těžké prvky a proces končí. Naše Slunce ale čeká jiný konec. Hvězdy tohoto typu končí svůj život jako bílý trpaslík.\n\nMějme dvě neutronové hvězdy, které okolo sebe krouží. Tento jev nazýváme koalescence, tedy srážka dvou neutronových hvězd. Hvězdy se po čase mohou srazit - vzniká výbuch s vysokou energií – a následně gama záblesk.\n\nDále je možné, že jednou složkou při koalescenci může být černá díra a druhou neutronová hvězda, případně se mohou srazit dvě černé díry.\n\nDalší zajímavá teorie předpokládá namotávání velmi silného elektromagnetického pole neutronové hvězdy zvané magnetar. Jedná se o jev, který vzniká u rychle rotující magneticky aktivní neutronové hvězdy, kdy hmota na siločárách nestačí sledovat pohyb magnetického pole, protože rychlost rotace se blíží rychlosti světla. Tím dochází k namotávání magnetického pole.\n\nGama záření výbuchu klasické supernovy se podle současných představ šíří rovnoměrně všemi směry. U gama záblesku tomu tak ale není. Zde se gama záření (gama emise) šíří jen ve velmi malém úhlu, tzv. výtrysku neboli jetu. Díky tomu je možné pozorovat jen malé množství zdrojů gama záblesků, které jsou ve vesmíru. Existují ale projekty hledání tzv. sirotků gama záblesků, kterými se zabývají i lidé v České republice. Sirotek gama záblesku je krátký záblesk ve viditelné oblasti, který ale není však doprovázen gama zářením, protože úhel výtrysku optického záření je větší, než úhel výtrysku záření gama.\n\nGama záblesk trvá řádově od zlomku sekundy po přibližně 100 sekund, přičemž dosvit může být vidět až několik dní. Úspěšnost pozorování samozřejmě záleží na vlastnostech dalekohledu. V Ondřejově (Astronomický ústav AV) jsou montáže, které při zjištění gama záblesku najíždějí do 30 sekund.\n\nGama záblesky jsou pro astronomy velice zajímavé, neboť z jednoho paprsku gama záblesku, který doputuje k Zemi, mohou zjistit cenné informace. Světlo můžeme rozložit na spektrum a zjistit například teplotu zdroje, složení prachu v místě gama záblesku. Z rudého posuvu je možné odhadnout i vzdálenost zdroje. Záření gama záblesku dokáže perfektně prozkoumat i prostředí mezi Zemí a jeho zdrojem. Jeho rozborem lze pak určit vlastnosti prostředí, kterým světlo proletělo.\n\nAstronomický ústav AV je zapojen do projektu Integral Evropské kosmické agentury, hlavní náplní je analýza zdrojů gama záblesků a kontrola družice INTEGRAL, která byla vyslána na oběžnou dráhu s cílem zjišťovat zvláště velké gama záblesky, družice detekuje asi 1 gama záblesk za měsíc.\n\n\n"}
{"id": "94647", "url": "https://cs.wikipedia.org/wiki?curid=94647", "title": "Trh práce", "text": "Trh práce\n\nNa trhu práce práci pronajímají domácnosti firmám (podnikům, závodům) jako výrobní faktor, a to zejména za peníze. Trh je charakterizován poptávkou po práci a její nabídkou. Na trhu práce nabízejí svou práci zaměstnanci a zaměstnavatelé ji jakožto výrobní faktor poptávají a platí. V rámci zkoumání trhu práce se ekonomie snaží co nejlépe porozumět nezaměstnanosti a výši mezd. Rozeznáváme nominální a o inflaci očištěnou reálnou mzdu.\n\nJedná se o důležitý předmět zkoumání, protože výše nezaměstnanosti závažně ovlivňuje stav společnosti.\n\nAbychom porozuměli trhu práce, je třeba znát pojmy:\n\nPři růstu zaměstnávané práce mezní produkt práce postupně klesá, jelikož na další zaměstnávané pracovníky připadá stále méně výrobních faktorů (půda, kapitál, …)\n\n\nNa trh práce můžeme nahlížet jak z makroekonomického, tak mikroekonomického pohledu. Mikroekonomie studuje chování jednotlivce na trhu práce. Makroekonomie naopak studuje vzájemný vztah trhu práce a ostatních trhů (peněžní trh, trh zboží, zahraniční obchod). Sleduje, jak vztahy těchto trhů ovlivňují makroekonomické proměnné jako nezaměstnanost, výši důchodů a hrubý domácí produkt.\n"}
{"id": "94648", "url": "https://cs.wikipedia.org/wiki?curid=94648", "title": "Menandros", "text": "Menandros\n\nMenandros, řecky , (342 př. n. l. – 291 př. n. l.) byl antický řecký dramatik, nejznámější z autorů Nové attické komedie.\n\nNarodil se v zámožné rodině a jeho otec Diopeithés je podle některých totožný s athénským generálem a guvernérem Chersonésu stejného jména. Byl přítelem a možná i žákem Theofrastovým a jeho blízkým přítelem byl athénský diktátor Démétrios z Faléru. Byl také chráněncem makedonského generála Ptolemaia Sótéra, který ho zval ke svému dvoru, což Menandros odmítl. Žil ve své vile v Pireu a podle jedné zprávy se utopil při koupání.\n\nMenandros napsal přes sto komedií a v každoroční soutěži při athénském festivalu Lénaia osmkrát zvítězil. Velmi populární byl také ve Římě, kde na něj někteří autoři navazovali (Plautus), jiní od něj přebírali celé pasáže včetně zápletky. Ještě v 11. století měli prý v Konstantinopoli rukopisy 23 jeho her. Ty se však asi ve středověku ztratily. Zlom nastal v roce 1905, kdy se v egyptské Káhiře při stavbě kanalizace našly pozůstatky knihovny antického advokáta Dioskora, žijícího ve 3. století, a s nimi fragment Menandrovy komedie \"Perikeiromené\" (\"Ostříhaná\") a značná část komedie \"Epitrepontes\" (\"Sudiči\"). Další objev přišel v roce 1958, kdy se znovu v Egyptě našla další Menandrova hra, tentokrát kompletní. Byl to \"Dyskobolos\". Světu ji představil profesor Ženevské univerzity Victor Martin.\n\n\nJinak je známo množství zlomků a sbírka slavných citátů, které se hojně užívaly.\n\n"}
{"id": "94656", "url": "https://cs.wikipedia.org/wiki?curid=94656", "title": "Jindřich Chalupecký", "text": "Jindřich Chalupecký\n\nJindřich Chalupecký (12. února 1910 Praha – 19. června 1990 Praha) byl výtvarný a literární teoretik a kritik, esejista, historik umění a překladatel, manžel Jiřiny Haukové.\n\nOtec Jindřicha Chalupeckého byl univerzitním profesorem očního lékařství a hluboce vzdělaným intelektuálem, mj. autorem knih \"Heinrich Heine\" a \"Hudba barev\". Otec zemřel na infekční žloutenku když bylo Jindřichovi 8 let a matka se znovu provdala za asistenta prof. Chalupeckého, MUDr. Kamila Fialu. Ten působil též jako překladatel z angličtiny a francouzštiny a hudební a literární kritik časopisu \"Moderní revue\". Chalupecký se zajímal o umění již během studia na gymnáziu v Křemencově ulici v Praze (1928). V letech 1928–1932 studoval na Filosofické fakultě UK pedagogiku, psychologii, literaturu, francouzštinu a [[dějiny umění. Navštěvoval přednášky [[Jan Mukařovský|Jana Mukařovského]], ale nenalézal žádnou souvislost estetiky jako vědecké disciplíny se smyslem a místem umění v současném světě. Studia nedokončil a dal přednost sebevzdělávání a přímému kontaktu s umělci.\n\nDebutoval v roce 1930 články v týdeníku Samostatnost a časopisu \"Lumír\". Byl učitelem a ředitelem obchodní školy, kde působil také [[Zdenek Rykr]]. V předválečném Československu patřil k levicovým intelektuálům a kromě publikování v literárních časopisech a novinách působil jako teoretik Skupiny 42, která se začala formovat již ve 30. letech. Během války byl členem ilegální Výtvarnické pětky Národního revolučního výboru inteligence. V roce 1942 byl redaktorem časopisu \"Život\" (UB), po válce byl krátce tajemníkem nově založeného Bloku (Syndikátu) výtvarných umělců, 1946–1948 šéfredaktorem čtvrtletníku Listy pro umění a filosofii, 1946–1949 členem výboru literárního odboru UB. Výtvarný odbor UB mu roku 1944 vydal studii \"Smysl výtvarného umění\". Roku 1948 byl členem Státní publikační komise, 1948–1949 člen Syndikátu českých spisovatelů a tajemník umělecké rady Svazu československých výtvarných umělců. Po komunistickém převratu roku 1948 byl označen za zastánce „úpadkového umění“ a ztratil možnost publikovat. Přijal zaměstnání ve výstavním oddělení ÚLUK, odkud přešel do podniku Textilní tvorba a od roku 1959 byl vedoucím teoretického oddělení Ústavu bytové a oděvní kultury v Praze. Textilní umění nebylo předmětem ideologického dohledu [[Komunistická strana Československa|Komunistické strany]] a Chalupecký mohl cestovat na výstavy do zahraničí a měl přístup ke knihám a katalogům moderního umění. Navázal řadu nových přátelství s výtvarníky mladší umělecké generace, která se vymezila proti estetickým dogmatům [[Socialistický realismus|socialistického realismu]].\n\nV 60. letech odešel do [[Starobní důchod|důchodu]] s úmyslem věnovat se nadále umělecké kritice, ale v uvolněné atmosféře v polovině dekády se nakonec aktivně zúčastnil převratného dění v umělecké sféře. Na sjezdu SČSVU roku 1964, který odvolal bývalé dogmatické vedení, byl zvolen členem předsednictva, stal se členem [[Mezinárodní asociace výtvarných kritiků|Association internationale des critiques d’art]]. Byl předsedou redakční rady časopisu \"Výtvarná práce\" a nakladatelství Obelisk a v letech 1965–1970 komisařem [[Galerie Václava Špály]] v Praze. Pod jeho vedením se galerie stala centrem výstav českého moderního umění. Z generace, která se profilovala na přelomu 50. a 60. let, tam mnozí umělci díky Chalupeckému vystavovali vůbec poprvé. Konala se zde i první česká výstava Marcela Duchampa nebo japonské skupiny Gutai. Roku 1967 obdržel Cenu Antonína Matějčka.\n\nChalupecký aktivně podporoval mezinárodní kulturní styky. V roce 1966 zprostředkoval výstavu českého moderního umění \"Tschechoslowakische Kunst der Gegenwart\" v [[Berlín]]ě, roku 1967 \"17 tsjechische kunstenaars\" v [[Haag]]u a roku 1968 výstavu \"Arte contemporanea in Cecoslovacchia\", která proběhla v roce 1969 v \"Galleria Nazionale d'Arte Moderna e Contemporanea\" v [[Řím]]ě. Další výstava, připravovaná roku 1970 v \"Musée d’Art Modern de la Ville de Paris ARC\", se již neuskutečnila.\n\nPo [[Invaze vojsk Varšavské smlouvy do Československa|okupaci Československa v srpu 1968]] byl postupně ze všech funkcí odvolán. Po zveřejnění článku \"Všechnu moc dělnickým radám\" (20. 2. 1969), který byl protestem proti okupaci a vyvolal reakci Moskvy, měl opět zakázáno publikovat. Naposled směl vycestovat v roce 1969 jako porotce Mezinárodní výstavy moderního umění v [[Paříž]]i. Pod záminkou rekonstrukce byla roku 1970 uzavřena [[Galerie Václava Špály]]. V roce 1970 Chalupecký uskutečnil ještě dvě výstavy s názvem [[Konfrontace (umění)|Konfrontace]] v náhradním prostoru \"Galerie Nova\" ve Voršilské ulici. Druhá výstava byla den po zahájení ukončena pod záminkou opravy topení a poté definitivně odešel do důchodu. Počátkem 70. let mohl cestovat do Moskvy, kde sledoval aktivity tamějších avantgardních umělců (Kabakov, Pivovarov, Bulatov, Steinberg aj.).\n\nBěhem [[normalizace]] v 70. a 80. letech nesměl veřejně působit. Spolupracoval s [[Jazzová sekce|Jazzovou sekcí]] a samizdatovými edicemi [[Petlice (edice)|Petlice]] nebo Kritický sborník. Některé jeho články vycházely v 70. letech v zahraničí, např v anglických časopisech \"Flash Art\", \"Opus International\" nebo časopisu \"Studio International\", kam psal pravidelné přehledy o dění na české umělecké scéně i v dalších zemích sovětského bloku. V roce 1978 byl vyzván, aby napsal kapitolu o současném umění v SSSR, Polsku a Československu pro přehled dějin umění, který vydávalo berlínské \"nakladatelství Ullstein\". Po roce 1980 psal také pro exilové časopisy \"Proměny\" a \"Cross Currents\". Udržoval kontakty s generací výtvarníků 60. let, která tvořila v soukromí bez možnosti vystavovat. Ve letech 1983–1988 se v ateliéru [[Petr Pavlík (malíř)|Petra Pavlíka]] pravidelně setkával s generací výtvarníků, která ukončila studia v 70. letech a rovněž se stala pro režim nepohodlnou (sochaři Jiří Beránek, Kurt Gebauer a Magdalena Jetelová a malíři Vladimír Novák, Ivan Ouhel, Michael Rittstein, Tomáš Švéda a Jaroslav E. Dvořák, vesměs zakladatelé budoucího [[Volné seskupení 12/15 Pozdě, ale přece|uskupení 12/15]]). V roce 1988 se Chalupecký podílel na založení \"Nové skupiny\" – výběrového sdružení umělců, architektů a teoretiků, které se scházelo v síni pražského [[Hlahol pražský|Hlaholu]] naproti [[Budova Spolku výtvarných umělců Mánes|Mánesu]].\n\nPo [[Sametová revoluce|pádu komunistického režimu]] byl Chalupecký již vážně nemocný a odkázaný na hemodialýzu. Z iniciativy [[Jiří Kolář|Jiřího Koláře]] byla koncem roku 1989 uspořádána veřejná sbírka uměleckých děl, z jejichž dražby měly být získány prostředky na zakoupení hemodialyzačního přístroje. Přístroj nakonec zakoupila [[Nadace Charty 77]]. Z darů byla uspořádána výstava \"Pocta Jindřichu Chalupeckému\" (16. – 28. ledna 1990) a obrazy se staly součástí sbírky [[Museum Kampa – Nadace Jana a Medy Mládkových|Nadace Jana a Medy Mládkových]]. Jindřich Chalupecký zemřel 19. června 1990 ve věku 80 let. S manželkou žili v Petrohradské (Leningradské) ulici čp. 35.\n\n\nV závěru života Jindřich Chalupecký souhlasil, aby jeho jménem byla udělována cena mladým výtvarníkům. Iniciátorem ceny byl [[Theodor Pištěk (výtvarník)|Theodor Pištěk]] a spolu s ním i [[Václav Havel]] a [[Jiří Kolář]]. [[Cena Jindřicha Chalupeckého]] je nejvýznamnějším oceněním, jaké může získat český výtvarný umělec ve věku do 35 let.\n\nPo Jindřichu Chalupeckém a Jiřině Haukové je pojmenovaný park v [[Praha 10|Praze 10]] ve [[Vršovice|Vršovicích]]. Je ohraničený ulicemi Ukrajinská, Vršovická a U Vršovického nádraží. Podnět k pojmenování dala tamní místostarostka [[Ivana Cabrnochová]] v roce 2014.\n\nJindřich Chalupecký byl člověk, který zná a glosuje umění zblízka, takřka zevnitř, opírá se však přitom, aniž by je příliš zdůrazňoval, o hluboké znalosti filozofické, historické i o širší souvislosti kulturní a vědní. Vedl dlouhé diskuze s umělci, básníky a spisovateli. Návštěvy jejich ateliérů a pracoven mu umožnily tvorbu sledovat z bezprostřední blízkosti. Byl zřejmě nejvlivnější osobností české teorie výtvarného umění druhé poloviny dvacátého století, člověk pevných charakterových vlastností, s vědomostním přesahem do řady oborů, který o umění psal těžko napodobitelným a dosud nepřekonaným způsobem. Sám se domníval, že smyslem práce kritika umění není zařazovat přítomnost do dějin, nýbrž nalézat slova pro to, co nejasně táhne na mysli umělcům, a tím přispívat k vytváření duchovního prostředí pro ně samotné, i pro ty, kteří se s jejich prací setkávají.\n\nZa války, v únoru 1940, byl autorem eseje \"Svět, v němž žijeme\", který byl na žádost [[Vladimír Holan|Vladimíra Holana]] zveřejněn v Programu D 40 a později se stal jakýmsi programovým manifestem [[Skupina 42|Skupiny 42]]. Manifest končí těmito slovy:Umění objevuje skutečnost, vytváří skutečnost, odhaluje skutečnost, ten svět, v němž žijeme, a nás, kteří žijeme. Neboť nejen tématem, ale smyslem a záměrem umění není nic než každodenní, úděsné a slavné drama člověka a skutečnosti: drama záhady čelící zázraku. Nebude-li toho moderní umění schopno, bude zbytečné. Ve svém posledním článku v čtvrtletníku Listy, jehož vydávání komunistický režim zakázal roku 1948, uvažuje o poslání umělce. „Umění nemůže sloužit politickým úkolům, protože jeho posláním je být pravdivým“.\n\nChalupecký se zabýval především současným výtvarným uměním. Znepokojovala jej otázka vztahu moderní společnosti k výtvarnému umění i otázka vymezení a hranic současného umění, např. legitimity [[Happening|performance]] jako výtvarného díla. Tyto úvahy pak shrnul v knize \"Na hranicích umění\". Pro mladou generaci Chalupecký představoval umlčeného mluvčího svobodného uměleckého myšlení, který ve svých úvahách zpochybňoval zdánlivé jistoty tradice umění a zároveň předával informace o aktuálním dění ve světě. Podnětná byla jeho odvaha hledat nevyzkoušené způsoby a formy výrazu, jimiž umění dokáže reagovat na vnější okolnosti i vnitřní život člověka přítomnosti. Byl důvěrně obeznámen s tvorbou umělců, které navštěvoval v ateliérech a věnoval pozornost i solitérům stojícím mimo výtvarnou scénu, jakým byl [[Vladimír Boudník]].\n\nJeho kniha věnovaná [[Marcel Duchamp|Marcelu Duchampovi]] a nazvaná \"Úděl umělce – Duchampovské meditace\", vyšla až posmrtně roku 1998. V ní uvažuje o dějinném mezníku, který představuje Duchampův radikální obrat od tradiční malby k jeho „ready-mades“ a přechod od dekorativní funkce uměleckého díla k dílu, které se stalo znamením. Chalupecký rozvíjí myšlenky Arthura Danta (1964) „pokládá-li se nějaký předmět za umělecký, vděčí za to nikoli prostě své podobě, nýbrž interpretaci“ a Morrise Weitze (1956), „že může existovat umělecké dílo, které by neexistovalo v podobě nějaké věci, nýbrž jenom v mysli“. Dochází až ke skeptickému konstatování, že objektivně pojmu umění, jak ho užíváme, neodpovídá nic, co by se dalo pojmově klasifikovat a „Umění“ je pravděpodobně pojmová fikce. Chalupecký vnímal roli umělecké kritiky jako schopnost interpretovat nové a neznámé. „Má-li poznat nové dílo a má-li poznat právě jeho novost, jeho původnost, jeho pravost a pravdivost, nemůže to být jinak než tím, že nechá toto dílo, aby před něj vystoupilo ve své neznámosti, aby se obrátilo na jeho nevědomost, na jeho vlastní velké nevím. Umění nepochopíme, budeme-li neznámost jeho děl redukovat tvrdošíjně na známé. Zbavíme se nebezpečí nové zkušenosti, uzavřeme se do toho, co už víme“.\n\n„Co se nazývá avantgardou dnes, se zatím stalo oficiálním uměním; a nejenom to: chce jím být. Místo avantgardy, má-li toto slovo mít ještě nějaký smysl, může být jen v budoucnosti.“ Podle Chalupeckého „je umění mostem, který spojuje to, co je zde a nyní, s tím, co je nikde a nikdy.“\n\nChalupecký byl náročný sám k sobě a svou tvrdošíjností a nekompromisními soudy byl mnohým nepříjemný. Důsledně stranil objevitelským a nekonformním tvůrčím činům a dokázal rozpoznat umění, které překonalo omezení lokálního prostředí. Jeho odkazem je víra v duchovní rozměr umění, kterým se podílí na humanizaci světa. V úvaze o lidském uvědomování světa napsal „Realizovat, uchovávat a sdělovat toto vědomí je smyslem umění. Omámení a oslnění, jemuž říkáme krása, zvláštní posila, již nám umění dává, dokonce štěstí, jež při něm prožíváme, je pak nejspíše pocit, že jsme na chvíli dosáhli ve svém vědomí oné úhrnnosti jsoucna“.\n\n\n\n\n\n\n[[Kategorie:Čeští literární teoretici]]\n[[Kategorie:Čeští překladatelé]]\n[[Kategorie:Čeští historikové umění]]\n[[Kategorie:Skupina 42]]\n[[Kategorie:Narození 1910]]\n[[Kategorie:Úmrtí 1990]]\n[[Kategorie:Muži]]\n[[Kategorie:Nositelé Řádu Tomáše Garrigua Masaryka]]\n[[Kategorie:Narození v Praze]]\n[[Kategorie:Lidé z Prahy 10]]\n[[Kategorie:Pohřbení na Olšanech]]\n[[Kategorie:Lidé z Vršovic]]"}
{"id": "94657", "url": "https://cs.wikipedia.org/wiki?curid=94657", "title": "Jednotné zemědělské družstvo", "text": "Jednotné zemědělské družstvo\n\nJednotné zemědělské družstvo (zkratka JZD), na Slovensku Jednotné roľnícke družstvo (zkratka JRD), byl obvyklý název zemědělských družstev v socialistickém Československu. Jejich historie započala nucenou kolektivizací zemědělství. \n\nPo roce 1948 v Československu začaly v důsledku socialistické zemědělské politiky vznikat JZD za účelem vytvoření co největších orných ploch. Šlo v mnoha ohledech o napodobení sovětských kolchozů. Řada rolníků byla nucena vzdát se svého majetku pod různými druhy nátlaku. Vznik JZD s sebou nesl i ekologické problémy: kvůli rozorání prostorů mezi menšími poli zanikly remízky a jiná přirozená ochrana, došlo k výrazným úbytkům zvěře a mnoho druhů se stalo ohroženými, což ještě podpořila chemizace zemědělství.\n\nVznik JZD se odehrál ve třech etapách. První etapa byla dobrovolná, kdy členové družstva společně spravovali orné plochy. Druhá etapa byla spojena se změnou struktury družstev na třetí a čtvrtý typ, což vyústilo v hromadné vystupování z družstev. Vedení komunistické strany na to reagovalo nuceným odkupem strojové techniky, což mělo znemožnit činnost zemědělců. Poslední fáze již byla spojena s násilnou kolektivizací půdy.\n\nPostupným vývojem JZD se měnila struktura družstev. Existovaly čtyři typy:\n\nI.Typ; jeho základním znakem bylo společný osev, sklizeň a užíváním mechanizace\n\nII. Typ; zaváděl společnou rostlinnou výrobu. Jednotlivým rolníkům připadla část úrody podle výměry půdy kterou vložili do družstva, ale živočišná výroba zůstavala nadále mimo družstvo.\n\nIII.Typ; zavedl i společnou živočišnou výrobu. Družtevníci byli odměňováni v systému pracovních jednotek a část ve finačních zdrojích.\n\nIV. Typ; Oproti typu III. zaváděl odměňování podle množství a kvality odvedené práce bez ohledu na výměru vložené půdy. Zde již byl nucený výkup strojů, svod dobytka do společných stájí, scelování pozemků a vytváření velkých lánů usnaďňující hospodaření ve velkém.\n\nPůvodní JZD buď zůstala družstvy a pokračovala například pod názvem „zemědělské družstvo“, nebo byla privatizována, transformována na jinou společnost, případně se rozpadla například kvůli často nehospodárné ekonomice, které byla dříve štědře dotovaná státem.\n\nJZD Slušovice si ponechalo zkratku \"JZD\" i po transformaci na jinou formu, \"JZD Slušovice, s. r. o.\", které je vlastněno několika fyzickými osobami.\n\n\n"}
{"id": "94660", "url": "https://cs.wikipedia.org/wiki?curid=94660", "title": ".jm", "text": ".jm\n\n.jm je internetová národní doména nejvyššího řádu pro Jamajku (podle ).\n\nRegistrace se nezpracovávají automaticky ale ručně, takže žadatelé o registraci musí čekat 30 denní lhůtu na vyřízení registrace. Registrace domén .jm vyřizuje MITS na University of the West Indies. Registrace je zdarma, ale MITS zvažuje zpoplatnění služby v následujících letech.\n\nV doméně .jm existují pouze následující domény druhého řádu:\n\n"}
{"id": "94663", "url": "https://cs.wikipedia.org/wiki?curid=94663", "title": "BenQ", "text": "BenQ\n\nBenQ Corporation je tchajwanská firma prodávající spotřební elektroniku, výpočetní a komunikační techniku. Firma byla založena roku 2007 společností Qisda, která se před tím jmenovala BenQ. Ta byla založena v roce 1984 pod názvem \"Continental Systems Inc.\", později \"Acer CM\" (\"Communications and Multimedia\"), konečně 5. prosince 2001 byla přejmenována na BenQ Corporation.\n\nV současnosti představuje globální společnost s pobočkami po celém světě. Zaměstnává tisíce lidí.\n\nProdukty BenQ zahrnují celkem osm výrobkových kategorií, které řeší vizuální zobrazení, síťové technologie a mobilní komunikaci.\n\nVedení firmy sídlí v tchajwanské Tchaj-peji, firma však operuje po celém světě. Má 5 regionálních poboček:\n\nMezi hlavní produkty BenQ patří:\nQisda Corporation je mateřskou společností BenQ Corporation, do roku 2007 nesla její jméno. Zabývá se vývojem a výrobou elektroniky a sídlí na Tchaj-wanu. Ve výrobních závodech na Tchaj-wanu, v Čínské lidové republice, Mexiku a České republice zaměstnává přes 8 500 lidí. V roce 2009 utržila 150 mld tchajwanských dolarů (asi 87 mld Kč). Akcie společnosti jsou obchodovány na burze v Tchaj-peji.\n\nČeská pobočka (Qisda Czech s.r.o) sídlí v Brně, zaměstnává 1000 lidí při výrobě LCD. V roce 2009 utržila téměř 3 mld. Kč.\n\nBenQ odkoupil k 1. říjnu 2005 mobilní divizi firmy Siemens, která byla dlouhodobě ztrátová, čímž se stal BenQ šestým největším výrobcem mobilní telefonů. Cena včetně výzkumných laboratoři byla cca 350 milionů eur (10 miliard korun). Firma se v dohodě zavázala po dobu 5 let používat pro své telefony název BenQ Siemens, poté se telefony měly prodávat pouze pod jménem BenQ. V září 2006 však divize BenQ Mobile ohlásila úpadek.\n\n"}
{"id": "94665", "url": "https://cs.wikipedia.org/wiki?curid=94665", "title": "Petynka", "text": "Petynka\n\nUsedlost Petynka se nachází v Praze 6 Břevnově v ulici Na Petynce 32/19. V její těsné blízkosti se nacházejí další břevnovské usedlosti: Malovanka, Schleiferka a Kajetánka.\n\nNa místě původní vinice ji roku 1650 založil hrabě František Eusebius z Pöttingu, který mimo jiné zastával funkci místokancléře v království českém. Původně barokní stavba několikrát měnila majitele a dočkala se přestaveb do klasicistního a novogotického slohu, v 19. století opět skončila v rukou Pöttingů. V tomto období byla Petynka oblíbeným výletním místem Pražanů a fungoval zde hostinec, kde se pořádaly různé slavnosti. Posledním příslušníkem rodu Pöttingů, který usedlost vlastnil, byl hrabě Emanuel. Po jeho smrti v roce 1898 přešel objekt do správy Kongregace řeholních sester sv. Vincence z Pauly, charitativní církevní organizace Vincentinum, která objekt i s přilehlými pozemky využívala jako ústav pro choré až do zrušení společnosti v roce 1949. V roce 1951 zabrala areál armáda. V polovině 20. století byly některé části usedlosti zbořeny, jiné byly přestavěny na garáže, které jsou tam dodnes. Spolu s nimi dodnes stojí velká protáhlá dvoupatrová budova s přízemním přístavkem, která je ovšem opuštěná a ve zchátralém stavu.\n\nZbytky původní usedlosti jsou dnes zchátralé, jejich okolí zanedbané. Za účelem obnovy Petynky vznikl už v roce 1999 Nadační fond Vincentinum, který v roce 2006 získal Petynku bezplatně od Ministerstva obrany k veřejnému využití. Usedlost ovšem nadále chátrala a v květnu 2012 vydali památkáři souhlas s demolicí. Fond Vincentinum a společnost Geosan Kappa plánuje na místě Petynky postavit komplex s téměř 140 byty s péčí o seniory. Proti tomuto záměru se postavili občané s peticí za zachování usedlosti, opoziční zastupitelé Prahy 6 požádali Ministerstvo kultury o památkovou ochranu Petynky.. Společnost Geosan Kappa vedle toho koupila v roce 2008 od Prahy 6 přilehlé pozemky s tzv. břevnovským mrakodrapem z roku 1912 a namísto původně plánované opravy a přístavby k této budově plánuje její demolici a výstavbu sedmipatrových budov.\n"}
{"id": "94667", "url": "https://cs.wikipedia.org/wiki?curid=94667", "title": "Chromoxid tupý", "text": "Chromoxid tupý\n\nChromoxid tupý je zelený pigment olejového nebo temperového rázu. Chemicky se jedná o oxid chromitý. Je stálý i ve směsích se všemi pigmenty, dobře kryje a je velmi vydatný. Absorbuje 30 % oleje. V umělecké malbě je užíván od roku 1862. Za cenné jsou považovány jeho tmavé odstíny. Jeho číselný kód je 1078.\n"}
{"id": "94669", "url": "https://cs.wikipedia.org/wiki?curid=94669", "title": "Ultramarin tmavý", "text": "Ultramarin tmavý\n\nUltramarin tmavý je název umělecké „modré“ barvy olejového či temperového rázu. Je to jedna z mnoha modří dostupná na trhu. Jeho číselný kód je 1060 a chemicky se jedná o křemičitan sodno-hlinitý a síru.\n\nVe středověku byla tato velmi vzácná barva získávána drcením polodrahokamu lapis lazuli, který se dovážel až z dolů na území dnešního Afghánistánu. To napovídá i samotný název barvy složený z latinského \"ultra\" (nad, dále, tedy přeneseně i za, zpoza) a \"mare\" (moře).\n\n"}
{"id": "94674", "url": "https://cs.wikipedia.org/wiki?curid=94674", "title": "Šakal čabrakový", "text": "Šakal čabrakový\n\nŠakal čabrakový (\"Canis mesomelas\") je druh z čeledi psovitých. Ze všech druhů šakalů je tento nejrozšířenější. Přesto však obývá výhradně východní a jižní Afriku.\n\n\nBarva srsti je hnědá, na hřbetě a ocasu černá (odtud anglický název black-backed jackal).\nŠakal je poměrně malý, štíhlý, s dlouhýma nohama a protáhlým čenichem. Ocas je huňatý a plochý.\nŠakal se pohybuje charakteristickým klusem.\n\nŠakal čabrakový žije v párech, které si vytváří na celý život. Pár samozřejmě tvoří jedinci opačného pohlaví. Tito dva partneři mají společné teritorium, které dává tušit ostatním šakalům, že „tady již není místo“. Pokud přesto nějaký vetřelec vstoupí do již označkovaného teritoria, přijde s ním soupeřit vždy ten z páru, který má stejné pohlaví jako vetřelec.\nMláďat má většinou 4–6, ale může být i víc. O nově narozená mláďata se starají oba rodiče a dokonce i odrostlí potomci z předešlých vrhů (tzv. „helpers“). Mladí i rodiče si rádi a často hrají, hierarchie je zde formou rodiny. Samec je zpravidla robustnější než samice a spolu s ní tvoří hlavu „smečky“ (rodiny).\n\nŠakali s malými mláďaty často mění nory, aby zajistili potomkům co největší bezpečí. Dospělí šakali nejsou predátory nijak zvlášť ohrožováni, ale mláďatům hrozí nebezpečí například od dravých ptáků.\n\nŠakal je všežravec, živí se převážně mršinami, nepohrdne však ani ovocem nebo, pokud rodí větší zvířata, může si pochutnat na čerstvě vyšlé placentě. Z hlediska člověka je šakal škůdce, protože v blízkosti lidských obydlí napadá drůbež. Pokud loví větší zvířata, nikdy ne sám. S partnerem nebo ve smečce je schopen ulovit například antilopu. Jinak se rád přiživí na kořisti velkých predátorů. Pokud jde o „hlídání“ teritoria, nemá striktně vyznačené cesty, ani dobu, kdy chodí a pátrá po potravě.\n\nHra se šakalem, který není členem smečky, probíhá následovně: Jeden z aktérů přinese větev nebo kousek trusu, o kterou se šakali následně přetahují, čímž dají nenásilnou cestou najevo, kdo je silnější. Tomu předchází jakýsi uvítací obřad, kdy jeden ze šakalů položí druhému packu na rameno a ten druhý jej šťouchne zadkem do hřbetu. To se může několikrát opakovat.\n\nPo skončení doby rozmnožování žijí ve společném teritoriu oba partneři odděleně a potkávají se jen sporadicky při „pochůzkách“. Odrostlí jedinci, kteří si ještě nenašli partnera a nevyznačili teritorium, žijí ve smíšených smečkách vrstevníků. Pokud to je možné, šakal své teritorium nemění.\n\nKomunikace bývá zpravidla velmi hlučná. Kromě různých postojů a mimických prvků totiž šakali hodně vyjí a štěkají. Egypťané věřili, že šakalí vytí věští smrt. Egyptský bůh se šakalí hlavou, Anubis, je strážcem podsvětí.\n\n"}
{"id": "94677", "url": "https://cs.wikipedia.org/wiki?curid=94677", "title": "Grand Prix Nového Zélandu 1962", "text": "Grand Prix Nového Zélandu 1962\n\n9. New Zealand International Grand Prix\n\nStupně vítězů\n"}
{"id": "94679", "url": "https://cs.wikipedia.org/wiki?curid=94679", "title": "Ultramarin červený", "text": "Ultramarin červený\n\nUltramarin červený je umělecká barva „modrého“ charakteru, používaná při malbě olejem či temperou. Její číselný kód je 1026 a chemicky se stejně jako u ultramarinu tmavého jedná o křemičitan sodno-hlinitý a síru. Tento ultramarin je odstínově tmavší s nádechem „červené“.\n\n"}
{"id": "94685", "url": "https://cs.wikipedia.org/wiki?curid=94685", "title": "Pařížská modř", "text": "Pařížská modř\n\nPařížská modř (zvaná také berlínská modř nebo pruská modř) je název pro jednu z mnoha uměleckých modří. Využívá se hlavně při malbě olejem a temperou. Její číselný kód je 1056 a chemicky se jedná o hexakynoželeznatan železitý (Fe[Fe(CN)]). Tato modř je jedna z nejjasnějších a dá se říci, že se svým odstínem velmi blíží syntetickému ultramarinu.\n"}
{"id": "94686", "url": "https://cs.wikipedia.org/wiki?curid=94686", "title": "Umbra pálená", "text": "Umbra pálená\n\nUmbra pálená je druh hnědé barvy využívaný v malířství. Její číselný kód je 1043 a chemicky se stejně jako v případě okru světlého a sieny pálené jedná o zemitý pigment. Barva se užívá hojně k malování zvířat nebo jako fládrovací barva. K dostání je pro více malířských technik, např. jako olejová barva, tempera nebo akvarelová barva.\n"}
{"id": "94687", "url": "https://cs.wikipedia.org/wiki?curid=94687", "title": "Charlotta Garrigue-Masaryková", "text": "Charlotta Garrigue-Masaryková\n\nCharlotte Garrigue Masaryková, rozená Charlotte Garrigue (20. listopadu 1850 Brooklyn, New York, USA – 13. května 1923 Lány, Československo) byla manželka prvního československého prezidenta Tomáše Garrigue Masaryka.\n\nZ jejich pěti dětí se čtyři dožily dospělosti. Ve Vídni, v květnu 1879 porodila Charlotte dceru Alici, rok poté syna Herberta, roku 1886 druhého syna Jana. V roce 1890 druhou dceru Eleanor, která zemřela ve čtyřech měsících a v roce 1891 třetí dceru Olgu.\n\nNarodila se v Brooklynu v roce 1850 jako třetí z jedenácti dětí. Otec Rudolph Pierre Garrigue byl bohatý americký obchodník, spolumajitel pojišťovny Germania. Pocházel ze staré jihofrancouzské hugenotské rodiny, která v době jejich pronásledování odešla do Dánska, kde se Rudolph Pierre narodil. Matka Charlotte Lydia roz. Whiting pocházela z chicagské rodiny Whitingů, kteří se hrdě hlásili k předkům, kteří mezi prvními evropskými přistěhovalci přistáli na lodi Mayflower. Rodina později žila také v Bronxu.\n\nZajímala se o umění, zvláště o hudbu. V 17 letech proto odjela studovat hru na klavír do Lipska. Bydlela v rodině Göringových. Chtěla se stát profesionální klavíristkou, po třech letech si však cvičením poškodila (přecvičila, jak uvádí Masaryk v „Hovorech“) ruku natolik, že nemohla ve studiu pokračovat, a proto se vrátila zpět do USA.\n\nV USA studovala matematiku a vyučovala hru na klavír, zůstala však v kontaktu s Göringovými a čas od času se do Lipska vracela. Při jedné z návštěv zde v roce 1876 potkala Tomáše Masaryka, který u Göringových bydlel a pobýval v Lipsku po doktorátu na vídeňské univerzitě. Spřátelili se, spojoval je například společný zájem o filozofii.\n\nV červenci 1877 při společné vyjížďce na lodi paní Göringová spadla do vody a začala se topit. Všichni zpanikařili kromě Masaryka, který skočil do vln a z posledních sil ji zachránil. Pod dojmem tohoto zážitku požádal Charlotte korespondenčně o ruku. Zasnoubili se a 15. března 1878 uzavřeli v New Yorku civilní a unitářský sňatek. Novomanželé společně odjeli do Vídně, kde se Charlotta Masaryková začala učit česky.\n\nV roce 1881 se manželé stěhovali do Prahy, kde Masaryk dostal místo profesora na České univerzitě Karlo-Ferdinandově v Praze. Charlotte Masaryková výrazně působila v ženském hnutí. Od roku 1882 zprvu v Náprstkově Americkém klubu dam, později v žižkovském spolku Domovina pro záchranu svedených děvčat a v ženské sekci Sokola. Podporovala rozvoj českého ženského školství.\n\nSvého manžela výrazně podpořila nejen v bojích o pravost rukopisů Královédvorského a Zelenohorského, ale zejména za tzv. hilsneriády, kdy Masaryk vážně uvažoval o americkém exilu.\n\nV roce 1905 vstoupila do české sociální demokracie (tehdy Českoslovanská sociálně demokratická strana dělnická), ale spolu s Masarykem odmítala marxistickou teorii třídních zájmů a nevyhnutelnosti třídního boje.\n\nPřispívala do amerických novin, účastnila se kulturního a zejména hudebního života, objevila hudbu Bedřicha Smetany a publikovala na jeho podporu řadu článků. Byla unitářka. V rakousko-uherských Čechách manželé Masarykovi přestoupili k úředně povolené reformované evangelické církvi (Charlotte Masaryková z ní později vystoupila). Masarykův obdiv k unitářství přispěl k jeho podpoře vzniku českého unitářství ve 20. letech.\n\nPo vypuknutí první světové války profesor Masaryk s dcerou Olgou odešli 18. prosince 1914 do exilu, v nepřítomnosti byl pak TGM odsouzen k smrti za velezradu. Charlotte Masaryková zůstala s třemi dětmi v rakousko-uherské Praze a brzy se stala předmětem policejního dohledu a politického nátlaku. Dcera Alice byla 28. října 1915 zatčena a osm měsíců vězněna ve Vídni (matka byla pro chorobu ušetřena – z té doby pocházejí také jejich slavné, později knižně vydané dopisy), syn Jan narukoval do armády, syn Herbert zemřel v roce 1915 na skvrnitý tyfus, kterým se nakazil při práci v uprchlickém táboře v Haliči.\n\nKe konci války Charlotte Masaryková trpěla srdeční slabostí a depresemi, byla hospitalizována v sanatoriu ve Veleslavíně, v květnu 1918 byla také zbavena svéprávnosti (zřejmě na ochranu proti dalšímu pronásledování českými a rakouskými úřady). Ze sanatoria ji po svém poválečném návratu 20. (do Horního Dvořiště a Českých Budějovic) a 21. prosince 1918 (do Prahy) vyzvedl prezident Masaryk.\n\nPo vzniku Československa se z původně ostrakizované rodiny, které se konformistická společnost za války stranila, stala vysoce ctěná první rodina, uprostřed společnosti a nového státu, Masarykovi se stěhovali na Hrad, pobývali na zámku v Lánech.\nCharlotta Masaryková se zasadila o to, aby v první ústavě Československa z roku 1920 byla žena ve všech oblastech postavena na roveň muži. V témže roce se společně s prezidentem Masarykem účastnila i voleb. Ale už se plně nezotavila, s pokračující chorobou převzala reprezentativní úlohu první dámy dcera Alice. V září 1922 Charlottu Masarykovou postihl těžký záchvat srdeční slabosti, 1. května 1923 mozková mrtvice a s ní i částečné ochrnutí. Zemřela 13. května 1923 na zámku Lány.\n\nTam měla rovněž státní pohřeb a až do skonu T. G. Masaryka 14. září 1937, odpočívala v tumbě uprostřed starého lánského obecního hřbitova, na místě, které si sama vybrala. Poté co zemřel prezident Masaryk, byly její ostatky přemístěny do nové hrobky u zdi starého lánského hřbitova, kde odpočívají dodnes po boku jejího manžela (na bronzové desce pomníku, který byl znovu osazen v roce 1968, je mylně uvedeno její datum narození 28. 11. místo správného 20. 11. 1850).\n\n\n\n\n\n"}
{"id": "94688", "url": "https://cs.wikipedia.org/wiki?curid=94688", "title": "Neapolská žluť světlá", "text": "Neapolská žluť světlá\n\nNeapolská žluť světlá je název žluté umělecké barvy používané v malířství. Její číselný kód je 1005 a chemicky se jedná o oxid zinečnatý, sulfid kademnatý a zemitý pigment.\n\nJe jedním z nejstarších syntetických pigmentů, známa je poprvé z období kolem roku 1620. Příbuzným minerálním pigmentem je minerál bindheimit.\n\nNeapolská žluť byla nalezena jako keramický pigment z období 2500 let před naším letopočtem v babylónských cihlách. Historická jména jako \"Luteolum neapolitanum\" nebo \"Giallorino\" označují italsko-neapolský původ. Neapolská žluť byla ve výtvarném umění užívána od 17.–18. století, kdy nahradila do té doby rozšířenou olověnou žluť.\n"}
{"id": "94690", "url": "https://cs.wikipedia.org/wiki?curid=94690", "title": "Co sa stalo nové", "text": "Co sa stalo nové\n\nCo sa stalo nové je 9. řadové album skupiny Čechomor. Album je na rozdíl od alba Proměny mnohem tvrdší, elektrická kytara a bicí dostaly mnohem více prostoru. Na albu je celkem 13 písní, které jsou nové a na žádném předchozím albu se neobjevily a jedna starší v novém podání. Na CD opět jako host vystoupila Lenka Dusilová a zazpívala si ve třech písních. Jako další host na albu vystoupil irský zpěvák Iarla O´Lionaird a japonský bubeník a hráč na flétnu šakuhači Joji Hirota. Album bylo v médiích podpořeno skladbou \"Zločin\", která je zpívána na půl česky a na půl irskou gaelštinou. Album bylo pokřtěno na koncertu v Praze v červnu 2005. Koncertu se mimo jiné zúčastnil i producent Proměn Jaz Coleman. K albu se vázalo i turné \"Krušovice Tour 2005\". Co sa stalo nové bylo nominováno na Anděla za nejlepší zvukovou nahrávku roku.\n\n\n\n"}
{"id": "94691", "url": "https://cs.wikipedia.org/wiki?curid=94691", "title": "Tuš", "text": "Tuš\n\nTuš je kapalina tmavé barvy, která se využívá pro kreslení a tisk obrázků a textů. Je využívána grafickou technikou zvanou perokresba a nanáší se pomocí rýsovacího pera.\n\nTuš je nejčastěji černé barvy, ale díky rozdílným příměsím je možno docílit i jiných barevných odstínů jako například modré, zelené, žluté, červené atd.\n\nVíme, že ve 4.–5. století se běžně používala tuš ze sazí smíšených s lepidlem. Taková tuš se lisovala do tyčinek a povrch se zdobil kresbami a kaligrafickými nápisy. Tyčinky se poté balily do papírového obalu.\n\nSaze se nejčastěji získávají neúplným spalováním pryskyřic a rostlinných olejů a vmíchají se do roztoku šelaku s boraxem nebo arabské gumy s kafrem. K psaní je ještě potřebný třecí kámen. Do jeho prohloubeniny se dá pár kapek vody a tyčinkou tuše se roztírají tak dlouho, až je tuš dostatečně hustá k psaní nebo kaligrafii.\n\n"}
{"id": "94694", "url": "https://cs.wikipedia.org/wiki?curid=94694", "title": "James Prescott Joule", "text": "James Prescott Joule\n\nJames Prescott Joule (24. prosince 1818 Salford u Manchesteru – 11. října 1889) byl anglický fyzik.\n\nStudoval povahu tepla, a objevil její vztah k mechanické práci a energii. To vedlo k teorii zachování energie (První zákon termodynamiky). Spolupracoval s Williamem Thomsonem na vytvoření absolutní teplotní stupnice, provedl pozorování magnetostrikce a našel vztah nyní nazývaný Jouleův zákon.\n\nNarodil se jako čtvrtý syn Benjamina a Alice Joulových. První dva chlapci, které spolu měli, zemřeli v dětství. Po něm se narodili ještě tři sourozenci - Alice, která zemřela ve 14 letech, sestra Mary a bratr John.\n\nV mládí trpěl chorobou páteře, což mělo velký vliv na jeho uzavřenější a stydlivější povahu. Nechodil do normální školy, ale byl vyučován domácími učiteli. Ve čtrnácti letech počal navštěvovat univerzitu v Manchesteru, ale již o dva roky později ji opustil kvůli studiu u významného britského chemika a fyzika Johna Daltona zastánce atomistické teorie. \n\nJako dítě měl rád vlaky a tento zájem o parní lokomotivy zřejmě ovlivnil jeho pozdější vztah k tepelné energii a k termodynamice.\n\nAčkoliv pracoval v otcově pivovaru, jeho zájem tkvěl v experimentování s jevy, jež jsou v přírodě samovolné. John Dalton mu vštěpoval, že musí být naprosto přesný experimentátor. Dalton krom učení aritmetiky a geometrie jej zasvěcoval do chemie. V průběhu školení se stal velmi zručný v práci s laboratorním zařízením. Po návratu domů mu jeho otec nechal postavit laboratoř. James si dokázal vyrobit měřicí přístroje s opravdu vysokým stupněm přesnosti. \n\nOd roku 1837 do 1856 pracoval v rodinném pivovaru. Doufal, že nahradí parní stroje elektrickými motory. Jeho první výzkum se soustředil na zlepšení efektivity elektrických motorů. Již ve dvaceti letech sestrojil elektrický motor, který využíval otáčivého pohybu vodiče s proudem v magnetickém poli. Jeho výzkum se týkal však i produkce tepla. Jeden z jeho prvních zájmů bylo elektrické pole. Snažil se vylepšit elektrický motor tím, že budou baterie a elektromagnet mnohem výkonnější. Jeho pokusy navrhnout motor, aby vyráběl elektřinu nekonečné síly, selhaly a on postupně zjišťoval, že jeho cíl je nedosažitelný. \n\nZačal se zabývat měřením práce a tepla vyrobeného elektřinou. Stále věřil, že elektrický motor nahradí jednou parní stroj. Směr svého zájmu změnil na přeměnu elektrické energie v teplo. To mu přineslo cenný poznatek: \n\n\"Množství tepla vyvinutého za sekundu ve vodiči, kterým protéká elektrický proud, je přímo úměrné čtverci proudu a elektrického odporu vodiče.\" \n\nTento zákon, který je dnes uveřejňován jako Jouleův zákon, byl zveřejněn v prosinci roku 1840.\n\nNejvíce výzkumů provedl mezi roky 1837 až 1847. V této době spolupracoval s Hermannem von Helmholtzem, Juliem von Mayerem, Williamem Thomsonem . Pro množství práce potřebné pro vytvoření jednotky tepla nazývaný měrný tepelný ekvivalent. S použitím různých materiálů, také zjistil, že teplo je forma energie nezávisející na látce, která je zahřívána. Zjistil, že jakmile byla elektřina vytvořena elektrickou, nebo mechanickou energií, výsledné teplo bylo úplně stejné. Dokázal, že jakákoliv forma energie, ať už elektrická, chemická nebo mechanická vyrábí stejné množství tepla. S těmito pokusy udělal krok dále k určení přesného mechanického ekvivalentu tepla. \n\nZjistil také, že teplo není tekutina, čemu se v jeho době běžně věřilo, ale forma energie. Poukázal na to, že energie je uchována během práce a z toho vznikl jeho zákon zachování energie. Vysvětlil, že energie nikam nemizí, pouze přechází do jiných podob. Jedná se o jeden ze základních fyzikálních zákonů, který se dnes nazývá ”zákon zachování energie”. Ten dal vznik nové vědní disciplíně zvané termodynamika. Právě jeho experimenty dokázaly, že teplo je produkováno pohybem, popírající kalorickou teorii. V roce 1846 objevil jev magnetostrikce, železná tyč trochu změní svoji délku, když je zmagnetizována. Tento jev se nyní používá ve spojení s ultrasonickými zvukovými vlnami. \n\nNebyl jen obyčejný badatel, protože byl také vynálezce. Mezi jeho vynálezy patří například elektrické svařování nebo výtlaková pumpa. Dříve byl kritizován za to, že kreslil náčrty založené na svých výzkumech, které nebyly kompletně ověřeny. Protože mu byla známa nepřesnost svých vlastních výzkumů byl velice opatrný při vytváření závěrů o nich.\n\nByl zvolen do Královské společnosti v roce 1850, zastával funkci prezidenta Britské asociace pro pokrok ve vědě v letech 1872 a 1887. \nNikdy se nestal profesorem a celý svůj život zůstal pivovarníkem. \n\nSvé výzkumy financoval z vlastních finančních zdrojů, což mělo své výhody i nevýhody. Jednou z výhod bylo, že si sám udával pracovní dobu a předmět studia. Nevýhodou byla nedostatečná finanční podpora, která byla neustále potřeba. V roce 1875 mu peníze došly a od tohoto roku začaly kumulovat jeho zdravotní problémy. 11. října 1889 podlehl blíže neurčené formě degenerace mozku.\n\n"}
{"id": "94697", "url": "https://cs.wikipedia.org/wiki?curid=94697", "title": "Fu-ťien", "text": "Fu-ťien\n\nFu-ťien (čínsky: 福建; pinyin: Fújiàn) je provincie náležící z větší části k Čínské lidové republice, malou část (ostrovy v Tchajwanském průlivu) však spravuje Čínská republika na Tchaj-wanu. Na celé území provincie si činí nárok oba státy. Hlavním městem je Fu-čou (anglický přepis Fuzhou, dříve Foochow).\n\nProvincie Fu-ťien se dělí na 10 celků – 1 subprovinční město a 9 městských prefektur.\n"}
{"id": "94705", "url": "https://cs.wikipedia.org/wiki?curid=94705", "title": "Ladislav Jurkemik", "text": "Ladislav Jurkemik\n\nLadislav Jurkemik (* 20. července 1953, Jacovce) je bývalý slovenský fotbalista a trenér.\n\nJuniorský mistr Evropy (1972), v A-týmu poprvé nastoupil jako 22letý 7. června 1975 do přátelského zápasu proti Rakousku. Mezi úspěchy patří: 1.místo na ME 1976, třetí místo na ME 1980. Účast na MS ve fotbale 1982. Poslední zápas odehrál 30. listopadu 1983 proti Rumunsku. Reprezentoval 57 krát, dal 3 góly.\n\nKopanou začal v rodišti nejdříve na křídle, později přešel v Topolčanech do zálohy a nakonec hrál na místě stopera, volného hráče. Hráč Interu Bratislava (1971–1980, 1981–1984), Dukly Banská Bystrica (1980–1981), FC St. Gallen (1984–1988), FC Chur (1989–1992). Posledním týmem byl rakouský SK Sturm Graz v letech 1992–1993. V československé lize nastoupil ve 318 utkáních a vstřelil 53 gólů. Stal se proslulým střelbou z přímých kopů. V Poháru UEFA nastoupil ve 14 utkáních a dal 4 góly.\n\nV posledních letech se mu hráčská kariéra překrývala s trenérskou, začal trénovat v FC Chur, jako hrající trenér tu působil v letech 1989–1992. V sezóně 1992–1993 vedl SK Sturm Graz, potom sa postavil na lavičku v Spartaku Trnava (1993–1994). Sezónu nedokončil, několik kol před koncem ho vystřídal Justín Javorek a Ladislav Jurkemik odešel do rakouského Kapfenbergu (roky 1994–1996). Následoval tým Tauris Rimavská Sobota, který vedl v sezóně 1997–1998. Potom působil v MŠK SCP Ružomberok a v létě 1999 podepsal roční smlouvu s týmem VTJ Koba Senec, nováčkem slovenské nejvyšší soutěže. V září 2000 vystřídal na lavičce MŠK Žilina Jozefa Barmoše a v ročníku 2000–2001 získal tým mistrovský titul.\nZačátkem roku 2002 nastoupil do funkce hlavního trenéra slovenské fotbalové reprezentace. Reprezentační tým vedl do roku 2003. Jako trenér působil u slovenského týmu do 21 let (2004) a byl i generálním manažerem Interu Bratislava. V březnu 2008 sa stal trenérem MFK Ružomberok, v klubu byl do konce sezóny. Po skončení se na novém angažmá dohodl s prvoligovým českým mužstvem 1. FC Slovácko. V březnu 2011 se vrátil počtvrté do MFK Ružomberok.\n\n\n"}
{"id": "94706", "url": "https://cs.wikipedia.org/wiki?curid=94706", "title": "Pensylvánská němčina", "text": "Pensylvánská němčina\n\nPensylvánská němčina (nesprávně také \"pensylvánská holandština\") je varianta němčiny používaná v Severní Americe asi 200 000 lidmi. Je to jazyk potomků německy mluvících imigrantů, kteří přišli do Pensylvánie počátkem 18. století.\n\nMluví jím 150 000 – 250 000 lidí převážně v Pensylvánii, Ohiu, Indianě a v Ontariu. V současné době tvoří většinu mluvčích amišové nebo mennonité.\n\nNesprávné označení \"pensylvánská holandština\" vychází z anglického \"Pennsylvania Dutch\", kde slovo \"Dutch\" původně do 16. století označovalo všechny západogermánské jazyky, v Evropě (dnes označuje nizozemštinu). Anglické „Dutch“ je příbuzné s německým „Deutsch“, nizozemským „Duits“ a pensylvánskoněmeckým „Deitsch“, což všechno znamená „německý“.\n\n"}
{"id": "94708", "url": "https://cs.wikipedia.org/wiki?curid=94708", "title": "Karol Dobiaš", "text": "Karol Dobiaš\n\nKarol Dobiaš (* 18. prosince 1947, Trnava) je slovenský fotbalový obránce a později trenér.\n\nMezi největší úspěchy jeho hráčské kariéry patří účast na MS 1970 a vítězství na ME 1976. Za Československo odehrál 67 zápasů a dal 6 gólů, v I. lize nastoupil ve 344 zápasech a trefil se 20×. Se Spartakem Trnava se stal pětinásobným mistrem ČSSR, byl zvolen nejlepším československým fotbalistou roku 1970 a 1971. Třikrát vyhrál Československý pohár (v letech 1967, 1971 a 1975). Aktivní kariéru ukončil v belgickém Lokerenu, nyní žije v České republice. Jeho manželkou je Alica Dobiašová, personalistka v pražské Technické správě komunikací.\n\nO jeho životě a kariéře vyšla v roce 1992 kniha s názvem \"PATINO – O fotbalistovi, který chtěl pořád jen vyhrávat\". Jejím autorem je český publicista Pavel Skramlík.\n\nV roce 2008 spolupracoval jako fotbalový expert s českou verzi stanice Eurosport při turnaji EURO 2008.\n\nV lize trénoval Spartak Hradec Králové (1988/89)), Zbrojovku Brno (1990/91) a Spartu Praha (1992/93) a (1993/94)\n\n"}
{"id": "94710", "url": "https://cs.wikipedia.org/wiki?curid=94710", "title": "Jozef Adamec", "text": "Jozef Adamec\n\nJozef Adamec (26. února 1942 Vrbové – 24. prosince 2018 Trnava) byl československý fotbalista a trenér. Jeho starší bratr Emil Adamec byl také prvoligovým fotbalistou.\n\nUrostlý, středně vysoký hráč. Měl vynikající levačku, byl obávaný střelec a uměl dobře klamat tělem. Vyhledával na hřišti diskuze s rozhodčími, provokoval diváky až k pískotu.\n\nByl fotbalovým reprezentantem Československa. Svoji reprezentační kariéru zahájil v zápase proti Nizozemsku 30. října 1960 ve věku 18 let. V památném přátelském zápase proti Brazílii 23. června 1968 vstřelil hattrick. Reprezentoval 44 krát, v těchto zápasech dal 14 gólů. Držitel stříbrné medaile z MS 1962. Zúčastnil se i MS v Mexiku o osm let později. Poslední mezistátní zápas hrál roku 1973 ve Skotsku, symbolicky se rozloučil v říjnu 1974 v utkání se Švédskem.\n\nZačínal v rodném Vrbovém, v roce 1959 přestoupil do Spartaku Trnava, v letech 1961 až 1963 Dukla Praha, na rok se vrátil do Trnavy, v období 1964–1966 byl hráčem Slovanu Bratislava a pak zpátky do Spartaku Trnava. Zde hrál až do roku 1977. V 1. československé lize dal 170 gólů ve 328 zápasech a 7krát byl členem týmu mistra ligy. Československý pohár získal čtyřikrát. B\\l členem prestižního Klubu ligových kanonýrů a čtyřikrát se stal králem ligových střelců. Zahrál si i za SK Slovan Vídeň. V Poháru mistrů evropských zemí nastoupil ve 36 utkáních a dal 25 gólů a v Poháru vítězů pohárů nastoupil v 5 utkáních a dal 1 gól.\n\nPo skončení hráčské kariéry se stal asistentem trenéra Trnavy. Během následující trenérské kariéry vystřídal mnoho prvoligových zejména slovenských klubů, do některých se vracel opakovaně. V letech 1999–2002 trénoval i reprezentační tým Slovenska.\n\n\n"}
{"id": "94713", "url": "https://cs.wikipedia.org/wiki?curid=94713", "title": "Osmák plchovitý", "text": "Osmák plchovitý\n\nOsmák plchovitý (\"Octodontomys gliroides\") je hlodavec z čeledi osmákovitých. Tento druh je rozšířen v jihozápadní Bolívii, severním Chile a severozápadní Argentině, žije v polohách 2000-5000 m n. m. Má válcovité tělo, světle šedé až hnědé barvy. Bříško má bělavé. Jeho váha dosahuje 100-200 g. Ocas je velmi dlouhý, jeho délka je stejná jako délka těla. Konec ocasu je opatřen štětkou prodloužených chlupů. Je to typické zvíře horských pouští, jeho životním prostředím jsou kamenné sutě, ve kterých se skrývá. Zdejší porosty jsou pouze řídké křoviny a kaktusy. S osmákem plchovitým se můžeme setkat i pod domorodým názvem chozchoz.\n"}
{"id": "94716", "url": "https://cs.wikipedia.org/wiki?curid=94716", "title": "Miltiadés", "text": "Miltiadés\n\nMiltiadés Mladší (kolem 550 př. n. l. – asi 489 př. n. l.) byl athénský vojevůdce a politik, jeden z hlavních aktérů řecko-perských válek, vítěz bitvy u Marathonu.\n\nSvou kariéru zahájil někdy v letech 524–516 př. n. l., kdy se stal za podpory Peisitratovců tyranem thráckého Chersonésu a vystřídal tak v této funkci svého strýce Miltiada Staršího. Po potlačení iónského povstání se vrátil do Athén, kde začal organizovat obranu před očekávaným útokem vojsk perského krále Dareia I.\n\nPředevším díky jeho taktice nakonec Athéňané porazili Peršany roku 490 př. n. l. u Marathonu. V této bitvě nechal Miltiadés hlavní části svého vojska soustředit na křídlech a tím zůstal oslabený střed. Ten jednotky vojevůdce Dátida sice prolomily, ale obě křídla se otočila, Peršany uzavřela a Miltiadés tak bitvu vyhrál. Dodnes se někteří historikové přou o to, zda šlo o náhodu, ale podle dochovaných pramenů se zdá, že spíše nikoliv.\n\nPo svém marathonském vítězství byl Miltiadés povolán do čela námořní flotily, která měla obnovit athénský vliv v Egejském moři. Avšak při obléhání ostrova Paru byl Miltiadův útok odražen a on sám zraněn.\n\nPo návratu do Athén jeho neúspěchu využili Alkméonovci, nařkli ho ze snahy o tyranidu a požadovali dokonce jeho smrt. Nakonec musel zaplatit „pouze“ pokutu, která byla obrovská – 50 talentů, a na následky svého zranění z Paru zemřel ve vězení. Byl pohřben na planinách u městečka Marathónu a teprve jeho syn Kimón očistil jeho památku. Úctu k Miltiadovi projevovala řada současníků, např. Feidiás či Themistoklés.\n\n"}
{"id": "94723", "url": "https://cs.wikipedia.org/wiki?curid=94723", "title": "Těšetice (okres Olomouc)", "text": "Těšetice (okres Olomouc)\n\nObec Těšetice se nachází v okrese Olomouc, 9 km západně od krajského města Olomouce. Žije zde obyvatel.\n\nTěšetice jsou jednou z nejstarších vesnic na Moravě, první písemná zmínka o Těšeticích pochází již z roku 1078. Velkou roli v životě občanů sehrála stavba pivovaru, který v Těšeticích fungoval až do roku 1970.\n\n\n\n\n\n"}
{"id": "94729", "url": "https://cs.wikipedia.org/wiki?curid=94729", "title": "Grand Prix Velké Británie 2006", "text": "Grand Prix Velké Británie 2006\n\nGrand Prix Velké Británie LIX Foster's British Grand Prix\n\n\nVítězi velké ceny Británie, Fernandu Alonsovi, předal cenu Peter Hain státní zmocněnec pro Severní Irsko a Wels. Pro vítězný tým přinesl cenu John Nicolson, zástupce Skotska a Newcastlu. Michael Schumacher převzal cenu z rukou ministra sportu Richarda Caborna. Třetí Kimi Räikkönen převzal cenu od Grahama Stokera předsedy motosportu.\n\n\n\n\n"}
{"id": "94730", "url": "https://cs.wikipedia.org/wiki?curid=94730", "title": "Jozef Bomba", "text": "Jozef Bomba\n\nJozef Bomba (30. března 1939 Bardejov – 27. října 2005 Košice) byl slovenský fotbalista, obránce. Ligový fotbalista byl i jeho bratr Alojz Bomba.\n\nHrál za Partizán Bardejov, Tatran Prešov, RH Brno a VSS Košice. V nejvyšší soutěži nastoupil k 279 utkáním, vstřelil 8 branek. S prešovským Tatranem byl druhý v lize (1964/65), hrál finále Československého poháru (1965/66) ale také sestoupil (1965/66). Druhé místo zaznamenal i s VSS Košice (1970/71). Zasáhl do 7 zápasů v evropských pohárech, prvních 5 z nich v PVP (1960/61: 3 / 0 za RH Brno, 1966/67: 2 / 0 za Tatran Prešov) a zbylá 2 utkání v Poháru UEFA (1971/72: 2 / 0 za VSS Košice).\n\nVicemistr světa 1962 (ve finálovém turnaji nebyl nasazen) odehrál v \"A\" reprezentaci celkem 13 utkání (1960–1970). Reprezentoval taktéž v B-mužstvu (1959, 2 starty), olympijském výběru (1960, 2 starty), juniorech (1959, 1 start) a v dorostu (1957, 4 starty), dokonce jednou hrál za výběr Evropy, když nastoupil v dresu Evropy proti Skandinávii 20. května 1964 v Kodani.\n\nKvůli zdravotním problémům musel skončit s aktivní činností, v roce 1989 odešel do invalidního důchodu.\n\n\n"}
{"id": "94731", "url": "https://cs.wikipedia.org/wiki?curid=94731", "title": "Alena Šimečková", "text": "Alena Šimečková\n\nAlena Šimečková (25. dubna 1932 Praha – 14. května 2005) byla přední česká germanistka, která téměř 37 let působila na Ústavu germánských studií Filozofické fakulty Univerzity Karlovy.\n\nStudium na gymnáziu zahájila Alena Šimečková v Českém Brodě. Gymnaziální studia však zakončila v Táboře v roce 1951, kde složila maturitní zkoušku. V letech 1951–1956 studovala germanistiku a bohemistiku na FF UK v Praze, přičemž později tuto kombinaci rozšířila o švédštinu. V roce 1964, taktéž na FF UK v Praze, dokončila tříleté externí studium angličtiny.\n\nPo absolutoriu v roce 1956 Alena Šimečková působila jako středoškolská profesorka. V roce 1959 nastoupila na jazykovou katedru Vysoké školy dopravní, v letech 1961–1963 byla zaměstnána jako odborná asistentka na Vysoké škole chemicko-technologické a v letech 1963–1968 na Fakultě jaderné a fyzikálně inženýrské ČVUT. V roce 1968 byla během působení Eduarda Goldstückera přijata na Katedru anglistiky, germanistiky a nordistiky FF UK v Praze. V témže roce zahájila aspirantskou přípravu u prof. Pavla Trosta, který spolu s lipským germanistou Wolfgangem Fleischerem významně ovlivnil její badatelskou činnost. V roce 1970 získala doktorský titul (PhDr.). Její akademickou dráhu však zbrzdily politické poměry po okupaci naší země vojsky Varšavského paktu; obhajoba její kandidátské práce odevzdané v roce 1974 byla povolena až v roce 1986. Habilitace pro obor německý jazyk pak proběhla v roce 1990. V roce 1996 byla jmenována profesorkou. Na Ústavu germánských studií, v jehož čele stála v letech 1990–1991 a 1995–2000, působila až do odchodu do důchodu v roce 2004.\n\nPředmětem badatelského zájmu Aleny Šimečkové byl současný německý jazyk, který zkoumala takřka na všech jeho rovinách (viz Pokorná 2005 a Vodrážková-Pokorná 2007). Těžištěm její výzkumné činnosti však byla slovotvorba slovesa, především problematika tzv. komplexních sloves, jíž se věnovala z perspektivy morfosyntaktické i funkční. Její práce o odlučitelných a neodlučitelných předponách, byly recipovány na mezinárodní úrovni a příslušné publikace jsou dodnes hojně citovány doma i v zahraničí.\n\nStyčnou plochou výzkumu prof. Šimečkové s pražskou lingvistickou tradicí představuje její zájem o otázky srovnání jazyků; prof. Šimečková je mj. autorkou bibliografie s názvem „Bibliographie zum deutsch-tschechischen Sprachvergleich“ (Praha: Filozofická fakulta Univerzity Karlovy, 1997), jež je ve značně rozšířené a přepracované podobě k dispozici online pod názvem „(Neue) Bibliographie zum deutsch-tschechischen-Sprachvergleich 2.0“.\n\nAlena Šimečková byla členkou Societas Linguistica Europaea, Jazykovědného sdružení, Kruhu moderních filologů, Mezinárodního svazu učitelů němčiny (Internationaler Deutschlehrerverband) aj. Patřila též mezi zakládající členy Svazu germanistů České republiky. Byla dlouholetou členkou redakčních rad Germanistica Pragensia a Časopisu pro moderní filologii (zde byla v letech 2001–2005 hlavní redaktorkou). Výrazně též přispěla k rozvoji časopisu Cizí jazyky ve škole.\n\n\n\n"}
{"id": "94736", "url": "https://cs.wikipedia.org/wiki?curid=94736", "title": "Caryl Phillips", "text": "Caryl Phillips\n\nCaryl Phillips (* 13. března 1958 Svatý Kryštof) je britský černošský spisovatel karibského původu.\n\nCaryl Phillips se narodil na karibském ostrově St. Kitts a vyrůstal v anglickém městě Leeds. Studoval angličtinu na University of Oxford. Od 90. let žije trvale ve Spojených státech. V současné době působí jako profesor britské literatury na Yale University.\n\nJe autorem 8 románů, v nichž se často zabývá tématy rasových menšin, utlačovaných žen apod.\n\nPíše také divadelní a rozhlasové hry.\n\nJeho díla byla oceněna řadou literárních cen (např. Commonwealth Writers Prize za román \"Distant Shore\").\n\nŽádný z jeho románů zatím nebyl přeložen do češtiny.\n\n\n"}
{"id": "94738", "url": "https://cs.wikipedia.org/wiki?curid=94738", "title": "Východní Flandry", "text": "Východní Flandry\n\nVýchodní Flandry (nizozemsky ', francouzsky ') jsou jedna z deseti belgických provincií.\nNacházejí se ve Vlámském regionu a sousedí na severu s Nizozemskem, na východě s belgickými provinciemi Antverpy a Vlámský Brabant, na jihu s provincií Henegavsko a na západě s provincií Západní Flandry.\nVýchodní Flandry se rozkládají na ploše 2982 km² a počet obyvatel činí 1 408 484 (údaj z 1. ledna 2008).\n\nMezi řeky protékající Východními Flandrami patří např. Šelda, Leie, Dender a Durme.\nNejvyšší bod provincie je vrch Hotondberg, jehož nadmořská výška činí 150 m.\n\nNová verze vlajky Východních Flander vyobrazuje černého lva s červeným jazykem a drápy; její pozadí tvoří zelené a bílé vodorovné pruhy. Původně se vlajka Východních Flander shodovala s vlajkou Vlámského regionu, která znázorňuje černého lva na žlutém pozadí.\n\nVýchodní Flandry jsou rozděleny na šest okresů (nizozemsky ), které zahrnují celkem 65 obcí. Hlavním a zároveň největším městem je Gent.\n\n"}
{"id": "94740", "url": "https://cs.wikipedia.org/wiki?curid=94740", "title": "Vlastimil Tusar", "text": "Vlastimil Tusar\n\nVlastimil Tusar (18. října 1880 Praha-Nové Město – 22. března 1924 Berlín) byl český sociálně demokratický politik a novinář, druhý československý ministerský předseda (takzvaná rudozelená koalice).\n\nTusarův otec Josef Tusar (1847-1895) byl soukromý úředník, matka Antonie roz. Zemanová (1853-1880) zemřela měsíc po narození nejmladšího syna Vlastimila. Otec se roku 1882 podruhé oženil s Alžbětou, též rozenou Zemanovou, se kterou měl ještě dvě děti.\n\nVystudoval střední obchodní školu a pak byl zaměstnán jako obchodní příručí. Politicky aktivní byl již za Rakouska-Uherska. Do politiky vstoupil okolo roku 1900. Nejprve se angažoval v odborovém svazu obchodních zaměstnanců v Praze, od roku 1903 pracoval jako redaktor sociálně demokratické \"Rovnosti\" v Brně. V letech 1908 až 1911 byl šéfredaktorem tohoto periodika, které bylo za jeho vedení přeměněno v deník. Patřil k hlavnímu proudu české sociální demokracie, který okolo roku 1910 nabyl rázu samostatné politické strany, jen volně spolupracující s celorakouskou sociální demokracií. Disponoval i vlastní odborovou organizací. Kvůli autonomnímu vývoji české sociální demokracie došlo k rozkolu s vídeňskou centrálou celostátní strany. Tusar v roce 1910 obhajoval český postup na kongresu druhé internacionály v Kodani.\n\nVe volbách do Říšské rady roku 1911 se stal poslancem Říšské rady, kam byl zvolen za okrsek Morava 11. Usedl do poslanecké frakce českých sociálních demokratů. Členem vídeňského parlamentu byl až do zániku monarchie. Roku 1913 byl zvolen též na Moravský zemský sněm, kde setrval jen do roku 1914.\n\nVýznamnou roli v české politice sehrál za 1. světové války. V prosinci 1914 se účastnil schůzky moravských politiků s T. G. Masarykem před jeho odchodem do exilu. V prvních letech války ovšem patřil mezi stoupence prorakouského aktivismu. V srpnu 1916 se stal vedoucím sekretariátu českých (českoslovanských) sociálních demokratů ve Vídni. V listopadu 1916 usedl také na post jednatele Českého svazu, koordinační střechové platformy sdružující všechny české politické strany ve vídeňském parlamentu. Roku 1917 po obnově parlamentního života v monarchii se stal místopředsedou Poslanecké sněmovny Říšské rady. V září 1917 zastupoval českou sociální demokracii na mezinárodním odborovém sjezdu ve Švýcarsku. Zde patrně nabyl přesvědčení, že Centrální mocnosti válku prohrají, proto opustil svou dosavadní aktivistickou, prorakouskou orientaci a začal se klonit k myšlence nezávislosti.\nV lednu 1918 přednesl za české poslance návrh tříkrálové deklarace, od července 1918 zasedal v Národním výboru československém, přičemž byl jeho neoficiálním emisarem ve Vídni (zajišťoval z titulu místopředsedy sněmovny kontakty s vídeňskou vládou). Právě Tusar informoval 27. října 1918 z Vídně Aloise Rašína o vhodném okamžiku k vyhlášení samostatného státu.\n\nV letech 1918–1919 působil Tusar ve Vídni jako vyjednavač s představiteli Rakouska a 8. července 1919 se stal po v nepřítomnosti odvolaném Karlu Kramářovi v pořadí druhým ministerským předsedou Československa. Vzhledem k tomu, že komunální volby roku 1919 vyhrála v českých zemích jednoznačně levice a výrazné pozice si vydobyla i agrární strana, byla nová Tusarova vláda koncipována nikoliv coby široká celonárodní koalice jako za vlády Karla Kramáře, ale jako aliance nejsilnějších socialistických stran a agrárníků. Pro jeho první vládu se tak vžilo pojmenování první vláda rudozelené koalice. Po parlamentních volbách v dubnu 1920, které rovněž vyhrála jednoznačně sociální demokracie, sestavil Tusar svou druhou vládu (tzv. 2. vláda rudozelené koalice). V letech 1919–1920 musel Tusar kromě vládních otázek budování nového státu řešit i vnitrostranické spory. Vystupoval proti marxistickému levicovému křídlu sociální demokracie, které již v červnu 1920 odmítlo v parlamentu hlasovat pro programové prohlášení vlády, a začalo vystupoval jako fakticky samostatný politický subjekt (později se toto křídlo ustavilo jako Komunistická strana Československa). Sociální demokracie byla rozštěpena a dominance levice zpochybněna. Tusarova vláda již 14. září 1920 podala demisi.\n\nV parlamentních volbách v roce 1920 byl Tusar zvolen do Národního shromáždění RČS. 1. března 1921 podal rezignaci na poslanecký mandát. V poslaneckém křesle ho nahradil Josef Bubník. Po podání demise na post předsedy vlády se Tusar odjel léčit do Hamburku. Jeho zdravotní stav byl velmi vážný, trpěl výdutí aorty a kornatěním tepen. Posléze přijal funkci velvyslance v Berlíně, kterou vykonával v letech 1920–1924. Tam také 22. března 1924 zemřel.\n\n\n"}
{"id": "94741", "url": "https://cs.wikipedia.org/wiki?curid=94741", "title": "Efebofilie", "text": "Efebofilie\n\nEfebofilie je náklonnost či reaktivita s erotickým rozměrem vůči dospívajícím chlapcům (náklonnost k dívkám je označována jako hebefilie). V některých jazycích jsou však obě slova vnímána a užívána jako synonyma a obě označují náklonnost k dospívajícím chlapcům i dívkám. Lidé, u nichž je tato náklonnost rozeznána, jsou nazýváni efebofilové. \n\nSlovo v sexuologii zavedl údajně roku 1906 německý sexuolog Magnus Hirschfeld. Původně bylo užíváno k označení jednoho z typů mužské homosexuality. Bylo uměle vytvořeno z řeckého slova έφηβος (eféb, efebos), užívaného v Aténách pro mladíky v určité fázi občanské přípravy, a slova φιλία (filia), které znamená přátelskou náklonnost, lásku. Efebofilie není oficiální nozologickou jednotkou v lékařských klasifikacích a termín není v odborné literatuře příliš rozšířen. Význam slova není přesně ustálen, například Kurt Freund rozlišoval dva typy efebofilie podle toho, zda zkoumaná osoba reagovala více na starší dospívající nebo na mladší dospívající. Efebofilie se považuje za specifický typ nebo rys homosexuality. Někdy je považována za specifický typ nebo obvyklý projev pedofilie, jindy je naopak od pedofilie odlišována. Rozlišování a hranice pojmů jsou většinou umělé a arbitrární, protože ve skutečnosti „zájmová“ věková pásma jsou různě široká, nemají ostré hranice a navzájem se prolínají. \n\nPůvodní starořecké slovo pederastie (přibližné synonymum slova pedofilie) označovalo typ vztahu, k němuž byli nejlépe disponováni lidé, které bychom dnes nazvali efebofily. Termín efebofilie se užívá spíše v kontextu sexuologickém nebo psychiatrickém, termín pederastie v kontextu kulturologickém a sociologickém. Zejména v minulosti se slovo pederast užívalo jak k označení homosexuála, tak i k označení pedofila zaměřeného na chlapce. K tradici řecké pederastie se obvykle hlásí jak homosexuální, tak pedofilní aktivisté. \n\n"}
{"id": "94742", "url": "https://cs.wikipedia.org/wiki?curid=94742", "title": "Tresčí války", "text": "Tresčí války\n\nTresčí války ( , = spor o teritoriální vody) byly sérií konfrontací a incidentů mezi Islandem a Spojeným královstvím v 50. a 70. letech 20. století. Jejich podstatou byl spor mezi oběma státy o práva rybolovu a vytyčení teritoriálních vod Islandu. Během sporu docházelo k vášnivým střetům mezi Islandskou pobřežní stráží a britskými trawlery a loděmi \"Royal Navy\", které kulminovaly v některých případech taranováním a ojedinělými ostrými výstřely (vše se obešlo bez obětí na životech). Zničeno a proraženo bylo několik lodí. Největší váhu však měly hrozby Islandu, že opustí NATO a uzavře jeho základnu na svém území. Tresčí války tak skončily úspěchem Islandu, který prosadil mezinárodní uznání nové hranice svých teritoriálních vod a zásadní omezení lovu britských rybářů v nich.\nTrvala od 1. září do 11. března 1961. Island během ní rozšířil pásmo svých vod ze čtyř na dvanáct námořních mil.\n\nTrvala od 1. září do 3. října 1972. Island rozšířil pásmo svých vod na 50 námořních mil. V dohodě z 8. listopadu se Velká Británie zavázala omezit rybolov jen na některé oblasti a snížit objem úlovků.\n\nTrvala od listopadu 1975 do června 1976. Island rozšířil rozsah exkluzivní (výlučné) ekonomické zóny na 200 námořních mil (370 km) od pobřeží. Velká Británie kapitulovala po hrozbách, že islandská vláda nechá uzavřít základnu NATO u Keflavíku. Vyhrocenou záležitost museli řešit prezident USA a generální tajemník NATO. Rozsah dvousetmílové výlučné ekonomické zóny byl později obecně akceptován a zakotven v mezinárodním právu.\n\nVýsledek tresčích válek znamenal katastrofu pro britský rybářský průmysl. Mnoho rybářů přišlo během jediného roku o práci. Severoanglický přístav Hull ztratil výsadní postavení největšího rybářského přístavu v Evropě. Britská vláda vyplácela až do roku 2002 rybářům v postižených oblastech finanční podporu – celkem bylo vyplaceno 37 milionů liber.\n\nNaopak pro Island začalo v 70. letech i díky lovu tresek období blahobytu, které skončilo až finanční krizí v roce 2008.\n"}
{"id": "94743", "url": "https://cs.wikipedia.org/wiki?curid=94743", "title": "Hebefilie", "text": "Hebefilie\n\nHebefilie (z řeckého neologismu \"hebephilia\", ἡβηφιλία podle bohyně mládí Hébé) je náklonnost či reaktivita s erotickým rozměrem vůči dospívajícím dívkám (náklonnost k chlapcům je označována jako efebofilie). V podobném významu jako hebefilie se používají i slova korofilie (zejména jde-li o lesbickou hebefilii) nebo parthenofilie (partenofilie).\n\nLidé s touto náklonností jsou nazýváni hebefilové (korofilové, parthenofilové). \n\nHebefilie je někdy považována za formu pedofilie (v jejím původním významovém vymezení, které zahrnuje i náklonnost k dospívajícím) nebo za dispozici, která se s pedofilií částečně překrývá. Převažující hebefilní reaktivita je běžná u velké části mužské populace – její označování za poruchu je tedy omezeno postojovými a terminologickými zvyklostmi jednotlivých diskursů. Dospívající dívky mnohdy sexuálně přitahují pedofily i gynekofily.\n\nV teorii sexuálního motivačního systému Kurta Freunda se slovem hebefilie označuje nikoliv věková atraktivita dívek, ale absence pokročilejších fází sexuálního motivačního systému, tedy takové jeho nastavení, které preferuje „platonickou lásku“ a nerozvíjí se v genitální touhy. \n\n\n"}
{"id": "94744", "url": "https://cs.wikipedia.org/wiki?curid=94744", "title": "Air America", "text": "Air America\n\nAir America byla americká letecká společnost kontrolovaná CIA.\n\nPočátky historie \"Air America\" sahají těsně za konec druhé světové války, kdy v Číně založili generál Claire L. Chennault a Whiting Willauer společnost \"Civil Air Transport\" (CAT). V roce 1950 tuto společnost tajně koupila CIA a CAT dále pokračovala v činnosti jako soukromá letecká společnost.\n\nVeřejná část operací CAT se specializovala na smluvní a charterové lety, ovšem i zde najdeme výjimky – jako třeba pravidelné lety mezi Japonskem a souostrovím Rjúkú. Společnost ovšem navíc poskytovala techniku a personál pro tajné operace. V roce 1958 byla CAT reorganizována a z tohoto procesu se vynořila jako \"Air America\". Tímto způsobem fungovala společnost až do roku 1975, kdy skončily operace v Jihovýchodní Asii. V roce 1976 byla Air America rozpuštěna.\n\nVeřejnost vnímá většinou \"Air America\" negativně, hlavně pro její údajné zapojení do drogových operací v Jihovýchodní Asii.\nNa popularizaci tohoto tématu se podílel velkou měrou film \"Air America\" z roku 1990, který válečný konflikt v Laosu nepopisuje jako boj s komunismem, ale jako válku opiových gangů.\n\nPrvní operací pro CAT byl konflikt v Koreji, kde se angažovala od počátku roku 1951, kdy byl v Saigonu permanentně dislokován jeden letoun Douglas C-47 Skytrain, který sloužil jako transportní podpora. CAT se potom podílela na operaci \"Booklift\", což bylo kódové označení pro velký letecký most z Japonska do Koreje. Kontrakt na účast v této operaci uzavřela CAT přímo s OSN. Během korejského konfliktu bylo realizováno více než 15 000 transportních misí.\n\nUtajovaná část činnosti CAT se v Koreji soustředila zejména na záchranné mise na území nepřítele. Pro tyto účely byla vytvořena síť agentů pomáhajících sestřeleným pilotům. Zásobování těchto agentů zajišťovala CAT, která taktéž zajišťovala výsadky gerilových bojovníků provádějících sabotáže.\n\nKdyž se zvýšil objem čínské podpory, američané začali silně podporovat zbytky čínské nacionalistické armády v Barmě. Zásobování opět zajišťovala CAT a to včetně shazování zásob a výsadků na čínském území. Výsadková část operace byla neúspěšná – polovina agentů byla zabita a druhá polovina zajata.\n\nZajímavou operací pro piloty CAT byl letecký most pro francouzské síly v Indočíně. Francouzi požádali o pomoc s transportem těžké vojenské techniky. Americká strana váhala otevřeným zapojením svých vojenských sil do konfliktu a posléze bylo rozhodnuto zapojit společnost CAT.\n\nOperace měla krycí název \"Squaw\" a začala v květnu 1953 krátkým přeškolením na letadla Fairchild C-119, přeznačením letadel francouzskými výsostnými znaky a odletem na základnu Gia Lam. Z této základny CAT podporovala francouzské jednotky obklíčené komunistickými povstalci. CAT se také podílela na podpoře operací u Dien Bien Phu. Tato operace měla kódové označení \"Squaw II\". Právě za účast v této operaci vyznamenala francouzská vláda sedm pilotů CAT nejvyšším francouzským vyznamenáním – rytíř Řádu čestné legie.\n\nCAT pokračovala ve spolupráci s francouzskými jednotkami až do konce roku 1954 a zajišťovala zásobování potravinami a municí.\n\nPo čínské invazi do Tibetu požádali vůdci odporu o pomoc americkou vládu a prezident Eisenhower schválil tajnou pomoc zajišťovanou CIA. Odpůrci čínského režimu byli zásobováni letecky – operace měla krycí název \"STBarnum\". V roce 1957 začaly výsadky tibetských bojovníků vycvičených v zahraničí. K těmto účelům byla využita speciálně upravená \"létající pevnost\". Operační kariéra letounu trvala asi jeden měsíc a skončila v prosinci 1957, kdy byla B-17 nahrazena typem Douglas C-118 Liftmaster.\n\nPo útěku Dalajlámy CAT pokračovala v zásobování tibeťanů bojujících proti čínské armádě. Prezident Eisenhower autorizoval další rozšíření operace \"STBarnum\" a vzdušný most začal využívat i 20 letounů Lockheed C-130. Vzhledem k napětí mezi Indií a Pákistánem byla základna pro operace v Tibetu přesunuta do Takhli v Thajsku.\n\nOperace v Tibetu skončily krátce po sestřelení U-2 Francise Powerse nedaleko Sverdlovska. Letounům CIA bylo nařízeno nenarušovat vzdušný prostor cizích států. 14 000 Tibeťanů závislých na zásobování bylo odkázáno samo na sebe. Vzdušné zásobování bylo obnoveno v roce 1961 a pokračovalo pravděpodobně až do roku 1962. Prezident Kennedy také do programu pomoci zapojil Indii.\n\nV této oblasti se společnost \"Air America\" podílela zejména na zásobování indických horalů zbraněmi během čínské invaze do Indie v roce 1962. Spolupráce potom pokračovala až do vypuknutí války mezi Indií a Pákistánem v roce 1971.\n\nCAT se podílela i na operacích proti levicovému režimu v Guatemale. Operace, které opět spočívaly v zásobování rebelů a diverzních akcích, pokračovaly až do roku 1954, kdy byl levicový prezident Jacobo Árbenz Guzmán nahrazen pro Spojené státy přijatelným kandidátem, plukovníkem Castillem Armasem.\n\nCAT pracovala v Laosu prakticky od svého založení, nicméně permanentní přítomnost letadel C-47 se datuje od poloviny roku 1957. Letoun se tehdy účastnil několika humanitárních misí a po útoku severního Vietnamu na Laos přibral mezi přepravované položky i zbraně a americké vojenské experty. Pro transport v Laosu bylo mimořádně důležité zavedení typů STOL a VTOL (\"Short/Vertical Take off and Landing\").\n\nShazování humanitární pomoci v Laosu bylo pečlivě naplánováno. Po naložení nákladu se letoun vydal k primární DZ (\"Drop Zone\"). Piloti měli k dispozici minimálně jednu až dvě rezervní DZ pro případ špatného počasí. Když letadlo dorazilo nad DZ, lidé na zemi seskládali písmeno vybrané pro daný den, aby posádka věděla, že shazuje náklad do správných rukou. Pilot potom zavedl letadlo do výšky přibližně 280 metrů a pak proběhl vlastní shoz – dva členové posádky bednu vystrkali nákladovými dveřmi z letadla.\n\n\"Air America\" se v Laosu podílela i na programech pro pomoc válečným uprchlíkům včetně jejich evakuace z ohrožených oblastí a zajišťovala pravidelné lety mezi jednotlivými přistávacími plochami (tzv. \"Milk runs\"). Navíc zde prováděla převozy zraněných vojáků a civilistů (\"Med-evac\"). Další částí operace byly mise SAR, kdy piloti \"Air America\" pátrali po sestřelených či havarovaných letadlech a jejich posádkách. V roce 1964 se tato činnost rozšířila o operace na záchranu amerických pilotů sestřelených při operacích nad severním Laosem. Operace v Laosu skončily v polovině roku 1974.\n\nVojenská pomoc se zaměřovala především na zásobování a podporu prozápadních vojenských a paravojenských jednotek na území Laosu. Počátky této podpory sahají do roku 1959, kdy do Laosu vpadly vietnamské vojenské jednotky. Tato podpora se později vztahovala i na \"Military Assistance and Advisory Group\" (MAAG), což byly americké týmy pracující na výcviku a pomoci pro místní armádu. Pro CIA v Laosu prováděla společnost výsadky a zásobování výzvědných týmů na území severního Laosu, Číny a Severního Vietnamu, fotografické lety a speciální lety zajišťující přenosy senzorových dat z Hočiminovy stezky (projekt HARP).\n\nAsi nejobtížnější misí pro \"Air America\" byl let do Vinh, kde mělo být instalováno odposlouchávací zařízení na hlavní telefonní linky vedoucí z Hanoje na jih. Mise byla po několika neúspěších úspěšně splněna v noci ze 6. na 7. prosince 1972. Provedly ji dvě helikoptéry Hughes 500P.\n\nPiloti \"Air America\" se účastnili i přímých bojových operací. První byla operace \"Mill Pond\", která spočívala v bombardování pozic na severu Laosu. Zajímavostí této operace je, že se jednalo o poslední letecký úder řízený CIA, pak tato pravomoc přešla pod ministerstvo obrany.\n\nPersonál společnosti také pracoval pod hlavičkou Královského laoského letectva, (RLAF) kde používali bojové letouny T-28 Trojan a létali zejména útočné mise proti severovietnamským pozicím. Tato operace měla krycí název \"Water Pump\" a byla velmi úspěšná.\n\nPiloti též létali s letouny zajišťujícími předsunutou letovou kontrolu v bojových oblastech. K tomuto účelu byla používána letadla RLAF nebo stroje \"Air America\". Dále létali s letouny zajišťujícími komunikační kanály mezi bojovými jednotkami a operačním centrem (\"Airborne Battlefield Command or Control Center\" – ABCCC). K těmto letům byly používány letouny C-47 nebo C-130.\n"}
{"id": "94745", "url": "https://cs.wikipedia.org/wiki?curid=94745", "title": "Chorvatská fotbalová reprezentace", "text": "Chorvatská fotbalová reprezentace\n\nChorvatská fotbalová reprezentace reprezentuje Chorvatsko na mezinárodních fotbalových akcích, jako je mistrovství světa nebo mistrovství Evropy. Moderní chorvatská reprezentace sehrála svůj první oficiální zápas v roce 1990 (do té doby byla součástí Jugoslávie). První kvalifikace na závěrečný turnaj, které se Chorvatsko zúčastnilo, byla kvalifikace na Mistrovství Evropy ve fotbale 1996. Avšak ustašovské Chorvatsko sehrálo 19 přátelských zápasů již v letech 1940 až 1944.\n\nSeznam zápasů chorvatské fotbalové reprezentace na MS\n\nSeznam zápasů chorvatské fotbalové reprezentace na ME\n"}
{"id": "94748", "url": "https://cs.wikipedia.org/wiki?curid=94748", "title": "Zlaté Hory", "text": "Zlaté Hory\n\nZlaté Hory (1869–1948 \"Cukmantl\", \"Zuckmantel\", \"Złote Góry\", \"Cukmantel, Złote Gůry\", latinsky \"Cucmantel\") jsou slezské město ležící na severovýchodě okresu Jeseník při hranicích s Polskem na Zlatém potoce. Žije zde obyvatel. Z města vede lokální železniční trať, která se v Mikulovicích napojuje na trať do Jeseníka. Zlaté Hory tvoří přirozené centrum mikroregionu Zlatohorsko. Jde o významné poutní místo a turisticky atraktivní lokalitu.\n\nMěsto Zlaté Hory sousedí na severu s Polskem (gmina Głuchołazy), na západě s obcí Mikulovice a městem Jeseník, na jihu s obcí Heřmanovice a na východě s obcí Petrovice. Od okresního města Jeseník je vzdáleno 25,5 km a od krajského města Olomouc 100 km.\n\nGeomorfologicky patří Zlaté Hory k provincii Česká vysočina, subprovincii krkonošsko-jesenické (sudetské), oblasti jesenické (východosudetské), geomorfologickému celku Zlatohorská vrchovina, podcelkům Bělská pahorkatina, Rejvízská hornatina a Hynčická hornatina). Nejvyšší horou je Orlík (1204 m n. m.) na katastru Horního Údolí, dalšími významnými vrcholy jsou např. Biskupská kupa (891 m n. m.) s rozhlednou, \"Zámecký vrch\" (702 m n. m.) s hradem Edelštejnem, \"Příčný vrch\" (975 m n. m.), \"Zámecký pahorek\" (868 m n. m.), \"Zámecký vrch\" (934 m n. m.) s hradem Koberštejnem, \"Jelení hora\" (878 m n. m.), Stará hora (1043 m n. m.), \"Kazatelny\" (925 m n. m.), \"Přední Jestřábí\" (868 m n. m.), \"Bílý kámen\" (613 m n. m.), \"Strážisko\" (610 m n. m.).\n\nÚzemí Zlatých Hor patří do povodí Odry, resp. Kladské Nisy a Opavy. Samotným městem protéká severním směrem \"Zlatý potok\" (polsky \"Złoty Potok\"), do kterého zleva ústí např. \"Modrý potok\", \"Černý potok\" a již na polském území \"Skřivánkovský potok\" a zprava \"Jelení potok\". Na Černém potoce je \"Černé jezero\", na Skřivánkovském potoce \"Selský rybník\" a na Zlatém potoce poblíž státní hranice \"Zlaté jezero\". V Horním Údolí pramení potok \"Olešnice\" (polsky \"Bialka\"), který dále teče severním směrem skrze Dolní Údolí a Ondřejovice a před Salisovem do něj zprava ústí potok \"Javorná\", protékající stejnojmennou osadou. Většinu rejvízských mokřin, zejména \"Velké mechové jezero\", odvodňuje \"Vrchovištní potok\" směřující na západ. Na katastru Horního Údolí pod horou Orlík pramení Černá Opava, která obtéká Zámecký vrch s hradem Koberštejnem, odvodňuje mj. rejvízské \"Malé mechové jezero\" a pokračuje jižně na Vrbno pod Pradědem.\n\nÚzemí města pokrývá z 21 % zemědělská půda (5 % orná půda, 14 % louky a pastviny) a z 71,5 % les.\n\n\nDo dosud neobydlené země na severním předhůří Jeseníků dorazila začátkem 13. století současně kolonizace prováděná vratislavskými biskupy (konkrétně biskupem Vavřincem, 1207–1232) směrem od biskupského hradu Otmuchova a moravským markrabětem Vladislavem Jindřichem, bratrem českého krále Přemysla Otakara I., směrem od Opavy a Krnova. Kolem roku 1220 byly objevena zdejší ložiska zlaté rudy, nacházející se blízko povrchu a umožňující dobývání v povrchových, tzv. „měkkých“ dolech. Rovněž z potoků, včetně říčky Bělé, bylo možné získávat zlato rýžováním. Těžbu zde zahájil biskup Vavřinec, avšak roku 1222 doly obsadil markrabě Vladislav Jindřich, který je neodevzdal zpět biskupovi ani poté, co v jeho neprospěch rozhodla rozhodčí komise jmenovaná papežem Honoriem III. a složená z vesměs polských církevních hodnostářů. Téhož roku však markrabě zemřel a jeho dědicem se stal sám král Přemysl Otakar I.\n\nO těchto skutečnostech se dozvídáme z papežova listu z 27. ledna 1224, ve kterém papež krále žádá o vrácení zlatých dolů vratislavským biskupům. Je velmi pravděpodobné, že v té době existovala již jak hornická osada v místě pozdějšího města Zlaté Hory, tak hrad Edelštejn založený biskupem k ochraně dolů. Výslovně se však osada zmiňuje až v roce 1263 jako „Cucmantel“ (odtud německé \"Zuckmantel\" a počeštěné \"Cukmantl\"; původ jména je nejasný) a hrad Edelštejn dokonce až v roce 1281. Zřejmě někdy koncem 13. století vznikl nad městem i další hrad, zvaný Leuchtenštejn; je možné, že jej dal postavit vratislavský biskup náhradou za ztracený Edelštejn, stejně jako dnešní Hlucholazy vznikly náhradou za Zlaté Hory.\n\nSporů o hrad a město využili před rokem 1280 loupežní rytíři Ota a Oldřich z Linavy, kteří se jich zmocnili a pustošili i okolní biskupské majetky. Proto od nich hrad i osadu odkoupil opavský kníže Mikuláš I., nemanželský syn Přemysla Otakara II., a odevzdal je roku 1281 vratislavskému biskupu Tomáši Zarembovi (1270–1292). Ten se však dostal do sporu s vratislavským knížetem Jindřichem IV. Probem, který hrad dobyl a spolu se vsí a doly prodal opět Mikuláši I. Opavskému, který si je tentokráte ponechal. Zlaté Hory pak náležely až do roku 1477 k Opavsku.\n\nDolování se mezitím úspěšně rozvíjelo a roku 1306 obdržela ves Cukmantl městská práva dle magdeburského vzoru. Později město obdrželo i horní právo. Roku 1330 se prvně připomínají ražené štoly. V roce 1339 Jan Lucemburský město i s hradem Edelštejnem opavskému knížeti Mikuláši II. odebral (tehdy se zde poprvé zmiňuje kostel), avšak o 22 let později Karel IV. Cukmantl vrací nazpět. V letech 1377 až 1394 byl hrad Edelštejn centrem Hlubčicka. Roku 1443 získalo město mincovní právo. Za husitských válek město a okolí příliš neutrpělo. 24. června 1428 se však na Edelštejně sešla slezská knížata k poradě o společném postupu proti husitům.\n\nPoslední opavský kníže z rodu Přemyslovců, Václav IV. Opavský, zastavil roku 1440 město Cukmantl i s doly a Edelštejnem knížeti Bolku V. Opolskému zvanému \"Husita\" († 1460). Hrad v roce 1446 vyhořel a v něm shořela i městská práva. V roce 1465 panství od Bolkova bratra Mikuláše I. Opolského vyplatil Jiří z Poděbrad a připojil opět k Opavsku. Již o dva roky později však vojsko vratislavského biskupa a niského knížete Jošta z Rožmberka dobyla a pobořila hrad Edelštejn, ten už pak nebyl obnoven. Místo něho měl být ve městě opevněn zdejší kostel. Matyáš Korvín pak roku 1474 udělil hrad i Cukmantl biskupovi lénem jakožto český král. Roku 1477 pak biskupové panství i formálně odkoupili od synů a dědiců Jiřího z Poděbrad a stali se tak na několik staletí jeho majiteli. Město se tak stalo součástí Niského knížectví.\n\nVratislavští biskupové nejprve Cukmantl s doly zastavovali (1488 Heinz Reibnitz a Hanns Böttner, 1493 Hanns Nimptsch), avšak biskup Jan VI. Turzo (1506–1520), sám pocházející z uherského magnátského rodu zbohatlého hornickým podnikáním, zástavu ihned vykoupil a roku 1510 udělil městu nový horní řád. S ním začíná největší rozkvět zlatohorského dolování. Od Hlucholaz se začíná razit tzv. Tříkrálová štola o délce skoro 6 km. Velmi se o rozvoj dolování zasloužil též biskup Baltazar z Promnic (1539–1562). Zlatohorské zlato slouží k ražení biskupské mince, která se stala rozšířeným platidlem; vedle zlata se těží i měď, olovo a cín. V letech 1590 a 1591 byly nalezeny dva valouny zlata o hmotnosti 1,385 a 1,78 kilogramů, které byly věnovány do sbírky kuriozit císaře Rudolfa II. Od roku 1601 však výtěžek těžby zlata začíná upadat a její význam přebírá těžba mědi.\n\nV roce 1579 se ve městě připomíná kostel sv. Valentina s farou. Cukmantlem od 50. let 16. století procházela poštovní trasa z Olomouce přes Nisu do Vratislavi a roku 1586 se zde prvně zmiňuje pošta, později významná instituce města.\n\nV 17. století dochází k úpadku dolování i města samotného. Za třicetileté války Švédové obsazují a rabují město. Po válce následují čarodějnické procesy, při kterých bylo ve městě upáleno kolem 85 osob. Pro upalování byla postavena i speciální pec. Cukmantl (někdy nazývaný také jako \"Edelstadt\") postihuje i několik velkých požárů. V roce 1656 je biskupská mincovna přeložena do Nisy. Roku 1661 se začala nad městem stavět kaple sv. Rocha, dokončená o pět let později. V 18. století dochází k rozmachu tkalcovství, i když se stále doluje. Dle údajů z roku 1733 je poměr tkalců k horníkům 191 ku 50.\n\nVýznamnou institucí města byla pošta (do roku 1841 byla jediná v rakouské části Niského knížectví). V 17. století se v úřadě poštmistra střídali příslušníci rodiny Nentwigů, kteří nechali roku 1698 vystavět barokní budovu dnešní pošty, nejvýstavnější civilní budovu ve městě - zde se například roku 1766 ubytoval císař Josef II. Podobně zastávali týž úřad po celé 19. století Richterové.\n\nV roce 1727 byla postavena na svahu Příčného vrchu dřevěná kaple Panny Marie, základ pozdějšího významného poutního místa. 22. června 1741 je město na příkaz pruského krále Bedřicha II. Velikého vypáleno Prusy – shořelo přes 300 domů. O rok později se z Cukmantlu stalo pohraniční město. To znamenalo i zřízení cukmantelské fary u zdejšího kostela Nanebevzetí P. Marie. Hornictví již tehdy téměř zaniklo a v roce 1752 město přichází o horní privilegia, sestávající zejména z osvobození od daní. O obnovení těžby se pak v letech 1755 až 1784 pokoušel ve vlastní režii biskup Filip Gotthard Schaffgotsch, ale dolování se ukázalo jako ztrátové. Za sedmileté války došlo v roce 1759 v okolí Cukmantlu ke střetům mezi Rakušany a Prusy, Prusové byli odraženi. K ještě většímu střetnutí došlo 14. ledna 1779 za války o bavorské dědictví, i tentokrát byli Prusové u kaple sv. Rocha odraženi. 30. října 1766 se v Cukmantlu narodila matka hudebního skladatele Franze Schuberta Elizabeth Vitzová. V roce 1783 byla založena ve městě společnost pro péči o chudé.\n\nV roce 1839 bylo zavedeno v Cukmantlu osvětlování ulic a o dva roky později byla postavena silnice do Heřmanovic. O 20 let později ji následovala silnice do Petrovic. Na železnici bylo město napojeno roku 1896 a železnice ve městě také končí. Plány na prodloužení tratě se neuskutečnily. V letech 1864 až 1889 sídlil ve městě okresní finanční inspektorát. Od roku 1844 probíhaly opět pokusy o obnovu dolování. Pokusy o obnovu železných a měděných rud byly činěny v letech 1855 až 1878 a 1879 až 1903. Hornická činnost pak ustala v roce 1883, nikoliv však definitivně. V roce 1859 bydlelo v Cukmantlu 4100 obyvatel a stálo zde 529 domů. Město mělo značný průmyslový potenciál, který se ale po roce 1918 a 1945 vzhledem k nevýhodné poloze postupně snižoval. Nejvýznamnějším odvětvím se postupně stal průmysl kamene, respektive opracování žuly a mramoru. Největším závodem bylo kamenictví, brusírna a leštírna kamene A. Förstera založené roku 1860 (1867), které mělo roku 1915 300 zaměstnanců a několik filiálek v okolí. Po roce 1945 zestátněno. Dále kamenictví, brusírna a leštírna kamene J. Förstera založená roku 1896, které mělo roku 1930 60 zaměstnanců. Existovalo zde několik dalších kamenictví. K roku 1930 zde bylo ústředí Západoslezského žulového průmyslu.\n\nTextilní průmysl byl zastoupen v letech 1804 až 1845 manufakturou J. Münzbergera, pak byla největším textilním podnikem tkalcovna hedvábí, bavlny a lnu J. Andensamera, založená roku 1898, která měla roku 1921 300 zaměstnanců. Ta se stala roku 1948 národním podnikem a byla převedena na lněnou výrobu v rámci Moravolenu Šumperk. Od roku 1853 zde působila továrna na nitě, barvírna a bělírna Brauner a Fuchs. K roku 1908 se zmiňuje koželužna. Dále od stejného roku továrna na nitě K. Kolesa a od roku 1882 továrna na plstěnou obuv J. Spiller. Roku 1923 založena výroba jízdních kol firmy Fuchs. Vyráběla se tu i tzv. lesní vlna z jehličí, obuvnické svršky, obuv, pletené boží, štětce atp. Byla zde výroba likérů, lihovin a i sodovky. Pila a hoblárna B. Manlich a další pily.\n\nK roku 1848 a 1938 se připomíná městská cihelna, od roku 1905 zde byla městská plynárna, později i vodárna. K roku 1900 se připomíná městská nemocnice a k roku 1893 chudobinec. Od roku 1901 klášterní nemocnice, od roku 1908 klášterní chudobinec, od roku 1910 klášterní sirotčinec a od roku 1930 klášterní chorobinec. Další sirotčinec existoval od roku 1911 a Okresní péče o mládež od roku 1918. K roku 1908 zde byla knihtiskárna. K roku 1924 městská knihovna a od roku 1925 městské muzeum. Roku 1848 byla zřízena pošta. Od roku 1872 městská spořitelna a vícero záložen a hotelů. Od roku 1920 zde bylo stavební a bytové družstvo. Později konzum.\n\nK roku 1848 se připomíná obecná škola, později zde byly dvě a roku 1925 měly 10 tříd. K témuž roku zde byly dvě měšťanské školy. Od roku 1872 zde byla klášterní dívčí škola a později klášterní obecná a měšťanská škola. Od roku 1886 zde byla živnostenská pokračovací škola a k roku 1925 hudební škola. Konventy: od roku 1888 jezuitského řádu, který po roce 1908 zanikl, od roku 1872 chudých školských sester a od roku 1901 sester sv. Karla Boromejského. V roce 1879 zde vznikly vodoléčebné lázně dr. Karla Anjela. V roce 1891 byl ve městě zřízen vodovod a zároveň kanalizace. O sedm let později byla na Biskupské kopě otevřena rozhledna Františka Josefa I.\n\nV první světové válce padlo na 118 místních mužů, po válce se prakticky čistě německé město stalo součástí německého Sudetenlandu, ale zanedlouho je obsadila československá armáda. V roce 1919 zde bylo při protičeské demonstraci při srážkách s vojskem zabiti 4 Němci a několik jich bylo zraněno. K další srážce došlo 13. srpna 1920. Menšinová škola pro česky mluvící obyvatelstvo vznikla až roku 1932. V roce 1936 se zde konal celostátní sjezd Deutscher Kulturverbandu. V září 1938 zde došlo ke střetům mezi příslušníky Freikorpsu a členy Stráže obrany státu. Poté byl Cukmantl připojen ke Třetí říši a městem projížděl i německý vůdce Adolf Hitler. Česky mluvící obyvatelstvo v počtu 126 osob muselo opustit město. V letech 1927 až 1938 zde byl inspektorát finanční stráže. Do roku 1938 bylo město sídlem okresního soudu. Dne 8. května pak město dobyla Rudá armáda.\n\nPo válce musela převážná část německého obyvatelstva opustit město. Místo nich přišli lidé z vnitrozemí Moravy, Slovenska i Řecka. I tak však počet obyvatel znatelně klesl z předválečných 4358 na 2190 v roce 1947. 5. ledna 1948 byl změněn název města z Cukmantlu na Zlaté Hory. 29. března 1960 byly k městu připojeny dosud samostatné obce Horní a Dolní Údolí, 13. února 1964 pak i Ondřejovice a Rejvíz. Roku 1958 byla obnovena těžba polymetalických rud a později zlata. Bylo také postaveno panelové sídliště. 17. prosince 1993 vyjel z dolů poslední vozík a těžba byla definitivně ukončena. Od roku 1960 do 31. prosince 1995 bylo město Zlaté Hory v okrese Bruntál, poté přešlo do okresu Jeseník a stalo se jeho druhým největším městem.\n\nZlaté Hory jsou členem a současně sídlem Mikroregionu Zlatohorsko, svazku obcí vzniklého v roce 2001. Město je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 členem Euroregionu Praděd.\n\nPřed 14. únorem 1959 byla součástí města také osada Skřivánkov (německy \"Lerchenfeld\"), která byla založena roku 1786. Ta pak byla na základě zákona č. 62/1958 Sb. „o konečném vytyčení státních hranic s Polskou lidovou republikou“ přisouzena Polsku v rámci hraničních úprav. Kompenzací na tomto úseku byla dosud polská osada Krasov, která je dnes součástí města Vidnavy. Dnes nese Skřivánkov polské jméno Skowronków a je součástí Hlucholaz (gminy Głuchołazy).\n\n\n\"Celé město Zlaté Hory\"\nVe městě Zlaté Hory je evidováno 1202 adres : 1097 čísel popisných (trvalé objekty) a 105 čísel evidenčních (dočasné či rekreační objekty). Při sčítání lidu roku 2001 zde bylo napočteno 945 domů, z toho 721 trvale obydlených.\n\n\"Část města Zlaté Hory\"\nV samotných Zlatých Horách je evidováno 790 adres : 718 čísel popisných (trvalé objekty) a 72 čísla evidenční (dočasné či rekreační objekty). Při sčítání lidu roku 2001 zde bylo napočteno 616 domů, z toho 566 trvale obydlených.\n\nZ hlediska římskokatolické církevní správy spadají:\nObě farnosti patří do děkanátu Jeseník (do 31. prosince 2007 patřily k děkanátu Bruntál) diecéze ostravsko-opavské.\n\nEvangeličtí věřící patří k farnímu sboru v Jeseníku. V letech 1933–45 zde existovala kazatelská stanice německé luterské církve, v roce 1949 zde byla založena kazatelská stanice ČCE, která však později zanikla. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\n\nAsi 2 km na západ od města začíná CHKO Jeseníky, na severu na polské straně hranice leží Park Krajobrazowy Góry Opawskie (čes. CHKO Zlatohorská vrchovina) a asi 2 km JJV od města leží Přírodní památka Černé jezero.\n\n\nVe městě se nacházejí dvě mateřské školy, základní škola nižšího i vyššího stupně (1.–9. ročník) a Základní umělecká škola Franze Schuberta. Při léčebně Edel rovněž působí mateřská a základní škola pro dětské pacienty.\n\nZlaté Hory jsou napojeny na regionální železniční trať č. 297 (železniční trať Mikulovice - Zlaté Hory). Je zde konečná stanice této trati s názvem „Zlaté Hory“ a zastávky s názvy „Ondřejovice“ a „Ondřejovice zastávka“.\n\nMěstem procházejí:\n\n\n\n"}
{"id": "94750", "url": "https://cs.wikipedia.org/wiki?curid=94750", "title": "Kostel Panny Marie Pomocné", "text": "Kostel Panny Marie Pomocné\n\nKostelů a kaplí zasvěcených Panně Marii Pomocné je více:\n\n\n\n"}
{"id": "94751", "url": "https://cs.wikipedia.org/wiki?curid=94751", "title": "Vyšehradský hřbitov", "text": "Vyšehradský hřbitov\n\nVyšehradský hřbitov neboli „Slavínský hřbitov při kostele sv. Petra a Pavla na Vyšehradě“ je od 19. století národní pohřebiště, místo odpočinku významných českých osobností a jejich rodin. \n\nNa východní straně hřbitova stojí společná hrobka vybraných osobností – Slavín. U vchodu na západní straně se nalézá samostatné oddělení, kde jsou pohřbeny řádové sestry (voršilky, bartolomějky, redemptoristky).\n\nRozloha hřbitova činí 0,81 ha. Na pozemku stojí kaple a márnice.\n\nHřbitov byl na tomto místě již ve 13. století; přebudován na národní pohřebiště byl v roce 1869. V roce 1887 byly na severním a západním okraji hřbitova postaveny novorenesanční arkády. Hřbitov představoval výjimku mezi pražskými hřbitovy v tom, že zde bylo v roce 1785 zvláštním výnosem povoleno pohřbívání, ačkoliv ostatní hřbitovy u kostelů uvnitř města musely být zrušeny. V letech 1889–1893 byla podle projektu Antonína Wiehla postavena společná hrobka pro nejvýznamnější osobnosti české kultury, umění, vědy a techniky Slavín (Wiehl je též autorem novorenesančních arkád). Autorem plastik je sochař Josef Mauder. Proměnu hřbitova v „národní pohřebiště“ navrhl František Ladislav Rieger a zasloužil se o ni zejména Václav Štulc.\n\nBedřich Smetana, Antonín Dvořák, Zdeněk Fibich, Ludvík Podéšť, Oskar Nedbal, Petr Eben, Václav Štěpán, Karel Vacek, Jiří Malásek\n\nVilém Kurz (náhrobek s plastikou lipového listu od J. Roitha), František Maxián a Pavel Štěpán.\n\nRafael Kubelík, Zdeněk Chalabala, Karel Ančerl, Zdeněk Folprecht, Václav Smetáček, Karel Nedbal\n\nEma Destinnová, Betty Fibichová, Josef Lev, Jan Berlík, Stanislav Muž, Jan Konstantin, Hanuš Thein, Zdeněk Otava, Eduard Haken, Beno Blachut, Ladislav Mráz, Přemysl Kočí, Waldemar Matuška\n\nJosef Slavík, Jan Kubelík, Josef Suk mladší\n\nBřetislav Benda, Václav Levý, Josef Václav Myslbek, Jan Štursa, Štěpán Zálešák\n\nKarel Purkyně (hrob 2A-28), Adolf Kašpar (hrob 10A-3), Vojtěch Hynais (Slavín 13), Alfons Mucha (Slavín 18), Karel Svolinský (hrob 5D-41), Cyprián Majerník (hrob 9D-103, na hrobě socha Smutku od Karla Lidického), Mikoláš Aleš (hrob 12B-60), Julius Mařák (hrob 6B-36)\n\nJosef Gočár, Kamil Hilbert, Antonín Wiehl, Jan Kaplický, Josef Mocker\n\nFrantišek Langer, Karel Čapek, Vítězslav Nezval, Jan Neruda, Julius Zeyer, Josef Václav Sládek, Jaroslav Vrchlický, Svatopluk Čech, Josef Hora, Karel Toman, Josef Kainar, Karel Hynek Mácha, Božena Němcová, Václav Beneš Třebízský, Václav Štulc, Josef Svátek, Vladimír Neff, František Hrubín, Josef Strnadel, Gabriela Preissová, Anna Hostomská\n\nVlasta Burian, Olga Scheinpflugová, Zdeněk Dítě, Vlasta Fabianová, Bohuš Záhorský, Ladislav Pešek, Ljuba Hermanová, Jiří Adamíra, Luděk Kopřiva, Marie Glázrová, Nataša Gollová, Zita Kabátová, Otýlie Beníšková, Vladimír Ráž, František Kovářík, Terezie Brzková, Václav Vydra, Marie Rosůlková, Zdeněk Štěpánek, Karel Höger, Jára Kohout, Vítězslav Vejražka, Vojta Novák, Rudolf Deyl starší, Rudolf Deyl ml., Ladislav Boháč, Eduard Kohout, Richard Branald, Marie Branaldová, Antonín Jedlička, Bedřich Karen, Zuzana Kočová, Čestmír Řanda, Andula Sedláčková, Marcella Sedláčková, Alois Sedláček, Jaroslav Sedláček, Vladimír Šmeral, Valtr Taub, Richard Strejka, Ema Švandová, Jana Rybářová, Jaroslav Průcha, Jiřina Petrovická, Emil František Burian, Anna Bendová, Jiří Červený, Erna Červená, František Roland, Emil Iserle, Jaroslav Marvan, Bohumil Šmída, Aleš Podhorský a další…\n\nJan Evangelista Purkyně, Jaroslav Heyrovský, nositel Nobelovy ceny, František Křižík, Jan Krejčí, Zdeněk Kopal, Jan Rypka, Ladislav Svante Rieger, Karel Pelc, Jakub Filip Kulik\n\n\n\n\nSymbolické hroby s pomníky zde mají právnička a politička Milada Horáková (popravena v Praze na Pankráci) a malíř a spisovatel Josef Čapek (zahynul v dubnu 1945 v koncentračním táboře Bergen-Belsen v době 2. světové války). Na hrobce Emauzských benediktinů poblíž basiliky sv. Petra a Pavla je uvedeno jméno emauzského opata Arnošta Vykoukala, který zemřel v koncentračním táboře a jeho ostatky jsou nezvěstné, což na hrobce dokazuje nápis \"\"ubidemque sepultus\"\" (tj. \"\"pohřben neznámo kde\"\").\n\n\n\n"}
{"id": "94752", "url": "https://cs.wikipedia.org/wiki?curid=94752", "title": "Kostel svatého Vojtěcha", "text": "Kostel svatého Vojtěcha\n\nKostel svatého Vojtěcha může být:\n\nV České republice:\n\nSvatému Vojtěchu je i spoluzasvěcováno:\n\nV zahraničí:\n"}
{"id": "94753", "url": "https://cs.wikipedia.org/wiki?curid=94753", "title": "Tomáš Galásek", "text": "Tomáš Galásek\n\nTomáš Galásek (* 15. ledna 1973, Frýdek-Místek) je bývalý český fotbalista a reprezentant. Hrával na pozici defenzivního záložníka, silný byl i ve středu obrany. Na klubové úrovni působil jako hráč v České republice, Nizozemsku a Německu.\n\nŽije se svou ženou a dětmi v Eckentalu nedaleko Norimberku. Od srpna 2012 do listopadu 2013 působil u českého reprezentačního A-týmu jako asistent trenéra Michala Bílka.\n\nProfesionální kariéru začal v roce 1991 v Baníku Ostrava, odkud v roce 1997 přestoupil do nizozemského klubu Willem II Tilburg a v roce 2000 do Ajaxu Amsterdam. S Ajaxem se dvakrát stal mistrem ligy, dvakrát vyhrál národní pohár a odehrál 26 utkání v Lize mistrů. V roce 2006 podepsal dvouletou smlouvu s německým bundesligovým klubem 1. FC Norimberk. Dne 14. srpna 2008 podepsal roční smlouvu s Baníkem Ostrava, čímž se vrátil do klubu, z něhož vzešel. Už v zimě ale odešel do Borussie Mönchengladbach, kde odehrál pouze 15 zápasů, aniž by vstřelil gól.\n\nV letech 1994–1996 nastupoval Tomáš Galásek za českou reprezentaci do 21 let. Celkem odehrál 15 zápasů a vstřelil 6 gólů.\n\nPrvní zápas v A-mužstvu české reprezentace odehrál Tomáš Galásek 8.3. 1995, v němž domácí český tým porazil Finsko 4:1, Galásek vystřídal na hřišti v 83. minutě Karla Poborského.\n\nZa české A-mužstvo odehrál celkem 69 zápasů (47 výher, 12 remíz, 10 proher) a vstřelil 1 gól – v domácím utkání 4.6. 2005 proti Andoře během kvalifikace na MS 2006. Galásek zvyšoval z pokutového kopu v 52. minutě na průběžných 4:1, zápas skončil jasným vítězstvím české reprezentace 8:1.\n\nZúčastnil se tří vrcholových šampionátů:\n\nGól Tomáše Galáska za reprezentační A-mužstvo České republiky \nOd srpna 2012 přijal nabídku manažera českého reprezentačního A-týmu Vladimíra Šmicera a stal se asistentem trenéra Michala Bílka u českého národního týmu. V této pozici vydržel do listopadu 2013, kdy poté obsadil pozici hlavního trenéra reprezentace Pavel Vrba.\n\n"}
{"id": "94755", "url": "https://cs.wikipedia.org/wiki?curid=94755", "title": "Tesla (podnik)", "text": "Tesla (podnik)\n\nTESLA a.s., je český výrobce radiokomunikační a zabezpečovací elektroniky a elektrotechniky pro komerční a vojenské použití. Její sídlo a hlavní výrobní závod je v Praze – Hloubětíně. Její sesterskou společností je TESLA Mladá Vožice a.s. (bývalá provozovna), specializovaná na kovoobrábění.\n\nOd svého založení v roce 1946 až do roku 1990 fungovala TESLA jako národní podnik – koncern, se sídlem v Praze – Strašnicích, který sdružoval desítky jednotlivých národních podniků (a jejich závodů a provozoven) v celém Československu pro výrobu jednak malé elektrotechniky (žárovky, mikrospínače aj.), jednak kompletní obor elektroniky od pasivních i aktivních mikroelektronických součástek (rezistory, elektronky, tranzistory, integrované obvody, LED, obrazovky, reproduktory, ovládací prvky aj.) přes spotřební elektroniku (rozhlasové a televizní přijímače, gramofony, kotoučové i kazetové magnetofony, přehrávače CD a videokazet aj.) až po velkou investiční elektroniku pro profesionální a vojenské využití (vysílače, kompletní audiořetězce pro divadla a kina, telefonní ústředny, radiolokátory aj.). Největšími odběrateli v té době byly zejména socialistické státy v rámci RVHP. Současná TESLA a. s. je tedy pouhým zlomkem původního podniku.\n\nZa světově nejznámější komerční výrobek TESLA lze patrně považovat malý stolní rozhlasový přijímač \"Tesla 308U Talisman\", jehož design ve stylu art deco vytvořil Igor Didov z n. p. TESLA Bratislava a který byl tamtéž vyráběn v letech 1953 až 1958. Obdobně populární býval i kotoučový magnetofon \"Sonet duo\" (n. p. TESLA Pardubice, 1959 až 1965). V odvětví vojenské elektroniky je obecně známým vojenský pasivní radiolokátor \"KRTP-86 Tamara\" (n. p. TESLA Pardubice, 1986), který jako jediný na světě údajně dokázal odhalit i vojenské „neviditelné letouny“.\n\nNárodní podnik \"TESLA Strašnice\" byl založen k 10. srpnu 1946 a jeho název byl oficiálně inspirován jménem nedávno předtím zesnulého slavného elektrotechnika Nikoly Tesly (1856–1943). Poté, co v roce 1948 došlo k ideovému rozkolu „zemí socialistického tábora“ a Jugoslávie se stala ideovým nepřítelem (zejména kvůli osobní nevraživosti sovětského představitele J. V. Stalina a jugoslávského ministerského předsedy J. B. Tita), nebylo vhodné chorvatské jméno připomínat a proto se objevilo vysvětlení, že TESLA je ve skutečnosti zkratka pro slova TEchnika SLAboproudá.\n\nTakto o založení podniku oficiálně referoval časopis Radioamatér v říjnu 1946: \"Národní podnik TESLA byl ustaven 10. srpna v továrně Mikrofona ve Strašnicích za účasti jugoslávského ministra Zlatariče Branka, ministra průmyslu Makedonie Vasiljeva Georgije, min. průmyslu B. Laušmana, zástupců vlády, institucí a vysokých škol. (...) Pojmenování podniku po geniálním slovanském technikovi dokumentuje snahu po sblížení a spolupráci mezi všemi slovanskými národy. Úkolem znárodněného průmyslu je rychle překonat poválečné potíže a zchudnutí, vytvořit sociálně zdravé a plodné práci prospěšné prostředí. Poté prohlásil ministr národní podnik TESLA za ustavený. (...) Ředitel národního podniku TESLA Ing. dr. K. Elicer uvedl výrobní plán ve dvouletém budovatelském plánu: podle něho se vyrobí 300 000 přijímačů, 3 400 000 elektronek, 140 000 telefonních přístrojů, 100 000 automatických telefonních přípojek atd.\"\n\nNárodní podnik TESLA tedy vznikl zestátněním a spojením 16 původně samostatných firem – šlo buď o československé podniky, nebo častěji o pobočky zahraničních koncernů:\n\nNový národní podnik, pod prakticky jednotným řízením, přinesl rychlé sjednocení technické normalizace jednotlivých elektronických oborů, sjednocení součástkové základny a díky rychlému přerozdělení výroby mezi jednotlivými závody i podstatné zefektivnění a zrychlení výroby i vývoje. Prvotním zájmem tedy byly součástky, přístroje a celky pro obor telefonie a rozhlasového vysílání, poměrně rychle se však reagovalo i na rozvoj dalších oborů komerční i investiční elektroniky ve světě. Významnými milníky (z pohledu spotřebitele) byly například tyto roky:\n\nDo koncernu ještě patřil pražský Výzkumný ústav spojové techniky A. S. Popova.\n\nV roce 1980 byla zrušena Tesla Praha jako generální ředitelství a vznikly čtyři samostatné koncerny: Tesla Rožnov (elektronické součástky), Tesla Karlín (investiční elektronika), Tesla Brno (měřící a laboratorní technika) a Tesla Bratislava (spotřební elektronika); Tesla Nové Zámky všechny byly začleněny pod Federální ministerstvo elektrotechnického průmyslu (FMEP).\n\nDne 6.10.2010 byla po řadě žalob ze strany TESLA a.s. na Tesla Motors Inc.podepsána smlouva o koexistenci obchodních značek Tesla, která upravuje vztahy mezi společnostmi.\n\nZnění úvodní preambule smlouvy o koexistenci značek TESLA:\n\n\"(A) Tesla Motors vlastní řadu ochranných známek na aplikace a registrace, které se skládají nebo obsahují název TESLA.\"\n\n\"(B) Tesla Holding vlastní řadu ochranných známek na aplikace a registrace, které se skládají nebo obsahují název TESLA.\"\n\n\"(C) Tesla Holding a Tesla Motors si přejí uzavřít smlouvu o koexistenci vztahující se k ochranné známce TESLA.\"\n\nPo společenských změnách v roce 1989 se jednotlivé části podniku osamostatnily a privatizovaly. Z větší části pak zanikly, protože nebyly svojí kvalitou a zejména cenou schopny konkurence v novém tržním prostředí. Některé podniky se však přeměnily na soukromé firmy s jiným názvem (SEV Litovel, LITES Liberec, ETK Kolín), nebo se staly součástí větších celků (ON Semiconductor, AVX, Osram).\n\nPřímým pokračovatelem v České republice je tedy TESLA, akciová společnost Praha-Hloubětín. Ostatní české a slovenské „Tesly“ (vzniklé osamostatněním původních podniků, závodů a provozoven), pokud dosud existují, jsou nespřízněnými společnostmi (s vlastními podnikatelskými aktivitami) a právo k užívání ochranné známky TESLA si pronajímají od hloubětínské společnosti.\n\nNástupce Tesla Orava - Oravska televízna fabrika (OTF), ještě nějakou dobu po revoluci vyráběla CRT televizory, ale v roce 2000 firma zkrachovala. Slovenská firma \"FKH electronic\" pod názvem Orava stále prodává televizory, které se však již nevyrábí na Slovensku, ale spíše v Ásii a jinde v Evropě.\n\nRoku 2008 se znovu začaly v Česku vyrábět televizory se značkou Tesla, vyrábí je čínská společnost Changhong v Nymburce. Šlo například o LCD televizory Tesla 1510, 2010 a 1710.\n\nOd roku 2015 se vyrábí baterie pod obchodním názvem Tesla Batteries, jde o baterie v různých produktových řadách, včetně tužkových či knoflíkových.\n\nPodnik Tesla se sestával z velkého množství závodů po celé Československé republice, z nichž každý se věnoval jinému druhu výroby a elektrotechnickému odvětví.\n\n\n\n\n\n\n\n"}
{"id": "94761", "url": "https://cs.wikipedia.org/wiki?curid=94761", "title": "Backmasking", "text": "Backmasking\n\nJako backmasking (také \"backward masking\") je označováno vkládání skrytých výzev do hudebních nosičů, kdy je tato informace přehrávána zpětně.\n\nČasté zejména mezi křesťanskými kruhy ve Spojených státech je obviňování hudebních skupin, že takto šíří satanistické či jiné těmito kruhy odmítané informace. \n\nNekontroverzním příkladem může být 11. skladba alba \"The Grey Album\" nazvaná \"Lucifer 9 (Interlude)\", která obsahuje slova rappera Jay-Z: „Six, six, six; I can introduce you to evil; Murder, murder, Jesus; Catholics … So I gotta murder them.“\n"}
{"id": "94767", "url": "https://cs.wikipedia.org/wiki?curid=94767", "title": "Libor Sionko", "text": "Libor Sionko\n\nLibor Sionko (* 1. února 1977, Ostrava) je bývalý český fotbalový záložník, reprezentant. Zúčastnil se mistrovství světa 2006 v Německu a mistrovství Evropy 2008 v Rakousku a Švýcarsku.\n\nV srpnu 2012 oznámil konec profesionální fotbalové kariéry. V současnosti působí i jako fotbalový expert u přenosů České televize.\n\nProfesionální kariéru začal v Baníku Ostrava, odkud v roce 1999 přestoupil do Sparty Praha a v roce 2004 do rakouského klubu Grazer AK (GAK Štýrský Hradec). Během svého krátkého působení v GAK stihl vyhrát titul i národní pohár, pak jej zlanařila bohatá Austria Vídeň. I s vídeňským klubem slavil rakouský titul a dvojnásobné vítězství v poháru.\n\nV květnu 2006 podepsal tříletou smlouvu se skotským klubem Glasgow Rangers, odkud přestoupil v červenci 2007 do dánské celku FC Kodaň. S Kodaní slavil v roce 2009 ligový titul.\n\nV lednu 2010 ukončil smlouvu v Kodani a podepsal novou smlouvu se Spartou Praha, která mu skončila v roce 2012.\n\nDne 8. července 2010 nastoupil v dresu Sparty Praha k historicky prvnímu zápasu českého Superpoháru, který sehrávají mistr ligy (tehdy AC Sparta Praha) a vítěz národního poháru (tehdy FC Viktoria Plzeň) uplynulého ročníku. V tomto zápase vstřelil v 78. minutě jedinou branku a rozhodl tak, že prvním vítězem této trofeje se stal ligový šampión AC Sparta Praha.\n\nS týmem do 23 let se zúčastnil Letních olympijských her 2000 v Austrálii, kde české mužstvo obsadilo se 2 body za dvě remízy poslední čtvrté místo v základní skupině C.\n\n\nGóly Libora Sionka za A-mužstvo České republiky \n"}
{"id": "94771", "url": "https://cs.wikipedia.org/wiki?curid=94771", "title": "Siemens (firma)", "text": "Siemens (firma)\n\nSiemens AG () je konglomerátní společnost, která patří mezi největší výrobce elektroniky na světě. Její mezinárodní vedení sídlí v Berlíně a Mnichově. Akcie Siemens AG se obchodují na Frankfurtské burze a od 12. března 2001 také na Newyorské burze.\n\nSiemens byl založen Wernerem von Siemensem v Berlíně 1. října 1847. Byl založen na jeho vynálezu telegrafu, který používal střelku k ukazování písmen místo Morseovy abecedy. Společnost tehdy nazvaná \"Telegraphen-Bauanstalt von Siemens & Halske\" převzala jeho továrnu 12. října.\n\nBěhem II. světové války měl Siemens (kromě několika dalších německých podniků) jednu ze svých továren přímo uvnitř na uzavřeném území koncentračního a vyhlazovacího tábora Osvětim-Březinka.\n\nCelosvětově v roce 2006 zaměstnával Siemens a jeho dceřiné společnosti 472.000 lidí ve 190 zemích a zaznamenal tržby za 75,4 miliard € (96,6 miliard $) za fiskální rok 2005.\n\nVe výzkumných laboratořích společnosti Siemens celosvětově pracuje 29.500 zaměstnanců, kteří pracují na nových řešeních pro oblast energetiky, průmyslu a zdravotnictví. Celkové investice v této oblasti dosáhly v obchodním roce 2015 přibližně 4,5 miliardy eur. V roce 2015 podal Siemens na 3 700 patentů, tedy asi 17 vynálezů každý pracovní den. V obchodním roce 2016 investuje koncern do výzkumu a vývoje 4,8 miliardy eur.\n\nSiemens, s.r.o. je dceřinou společností Siemens AG, která má sídlo v Německu. Společnost vyrábí a prodává na českém území elektrotechnické produkty a s nimi spojené služby.\n\n\n"}
{"id": "94773", "url": "https://cs.wikipedia.org/wiki?curid=94773", "title": "Démonizace", "text": "Démonizace\n\nDémonizace je mentální a sociální proces, jehož následkem je některá skupina osob, osoba nebo hodnota považována za nebezpečnou, deviantní, za zdroj zločinu nebo jiných sociálních problémů. Jde tedy o vytváření a šíření nepříznivé mentální reprezentace, zpravidla sociální reprezentace.\n\nTi, kteří takový pohled sdílejí, jej považují za opodstatněný a oprávněný. Představa o démonizované skupině nebo osobě je však zpravidla spoluvytvářena projekcí.\n\nUrčitá konkrétní démonizace může zasahovat celý širší civilizační okruh nebo národ, být sdílena celou kulturou. Předmětem takové démonizace obvykle bývají příslušníci jiného kulturního celku a jejich hodnoty. K démonizaci může docházet i v různých sociálních vrstvách nebo skupinách, a to i v malých sociálních skupinách, jako je školní třída nebo rodina. K démonizaci může však dojít i v mysli jednotlivce, aniž by musela být sdílena dalšími osobami.\n\nFolk devil je termín anglického sociologa Stanleyho Cohena pro osobu nebo skupinu osob, které jsou v masách veřejnosti a v hromadných sdělovacích prostředcích líčeny jako deviantní a jsou považovány za zdroj zločinu nebo jiných sociálních problémů. Šíření takové myšlenky se označuje jako morální panika. Tyto pojmy použil Cohen v roce 1972 ve své studii \"Folk Devils and Moral Panics\", v níž provedl analýzu informací v médiích o módním směru ve Velké Británii v 50. letech.\n\nCohenovo pojetí bylo blízké sociálnímu konstruktivismu. V devadesátých letech pojetí morální paniky revidovala Angela McRobbie.\n\nCohen v předmluvě ke třetímu vydání své studie (2002) konstatuje, že za uplynulých třicet let se změnily cíle morální paniky. Za aktuální témata morální paniky označil extázi a „designer drugs“, smrt Jamese Bulgera, kampaně související s podezřeními z pedofilie, podezírání žadatelů o azyl z podvodu atd.\n\nU jiných sociologů a publicistů se v podobných souvislostech užívá například termínů démonizace, hon na čarodějnice, resp. „\"strašák\"“, v teorii předsudků Gordona W. Allporta související pojem je označen jako obětní beránek, v Schindlerově typologii postavení omega atd.\n\nZákladní vzorce pobouření širokých mas je možno sledovat v historii honů na čarodějnice a podobných pronásledování, často zaměřených vůči některým náboženským, etnickým nebo sexuálním skupinám, sociálním vrstvám (třídám) nebo profesním skupinám (např. duchovním, taxikářům, podnikatelům…), vůči lidem s psychickými poruchami nebo psychiatrickými nálepkami, některými fyzickými postiženími, nemocemi atd.\n\nV české sociologii je anglický sociolog Stanley Cohen sice používaným zdrojem například v teorii masmédií, ale aplikace jeho pojmů na místní dění není v odborné publicistice běžná.\n\nZnámým projevem jevu typu \"folk devil\" na území České republiky byla Hilsnerova aféra na přelomu 19. a 20. století, která byla jedním z vyvrcholení českého antisemitismu. Vytváření nepřítele z představitelů jiného národa bylo typické i pro některé formy nacionalismu.\n\nUrčité jeho prvky se projevily i v komunisty organizovaných kampaních proti jejich politickým odpůrcům v první polovině 50. let 20. století, při nichž byli ve vykonstruovaných monstrprocesech obvinění nuceni doznat se k nejrůznějším protistátním činům, kterých se nikdy nedopustili. Komunistická moc zároveň organizovala masové petiční akce; signatáři petic jednání takto perzekvovaných osob odsuzovali a požadovali pro ně nejpřísnější tresty (\"„Psovi psí smrt!“\"). Veřejnosti předkládanými oběťmi byli i tzv. kulaci, o nichž státní moc tvrdila, že mohou za nedostatky v zemědělství, jež bylo v té době předmětem násilné kolektivizace.\n\nKoncem 50. let tyto primitivní kampaně ustaly a v nejnovější české historii už nikdy nedosáhly takové intenzity a šíře, byť jejich iniciátoři s elementem iracionality a strachu z neznáma záměrně pracují. Příkladem může být démonizace příslušníků bývalé Státní bezpečnosti nebo určitých společenských skupin, např. Romů. Do jisté míry jsou elementy \"folk devil\" přítomny i v odporu proti sudetským Němcům a šlechtě, která usiluje o restituci svého majetku konfiskovaného po 2. světové válce na základě Benešových dekretů.\n\nZajímavým příkladem jevu \"folk devil\" je kampaň proti Vladimíru Hučínovi, o němž se podařilo rozšířit ve veřejnosti pověsti, že stojí za bombovými atentáty v Přerově, ačkoli z takového jednání nikdy nebyl ani usvědčen, ani obviněn. Přesto je Hučín nemalou částí veřejnosti vnímán jako osoba, která se v 90. letech 20. století dopouštěla teroristických činů.\n\n\n\n"}
{"id": "94774", "url": "https://cs.wikipedia.org/wiki?curid=94774", "title": "Oldřichov v Hájích", "text": "Oldřichov v Hájích\n\nOldřichov v Hájích (německy \"Buschullersdorf\") je vesnice a spolu s osadou Filipka též obec na severu Čech, v okrese Liberec, v Libereckém kraji. Leží asi 10 km severně od Liberce na silnici z Liberce do Raspenavy. Žije zde  obyvatel. Tato ves v Jizerských horách leží mezi Hejnickým a Oldřichovským hřbetem a protéká jí říčka Jeřice, do které se zde vlévá Oldřichovský potok. Oba hřebeny se stýkají v Oldřichovském sedle, oblast pod sedlem směrem ke vsi se nazývá Hemmrich. Příroda v okolí obce je jednou z nejzachovalejších v celých horách, nachází se zde NPR Jizerskohorské bučiny.\n\nObcí prochází silnice z Liberce přes Mníšek do Raspenavy, zastavují zde autobusy ČSAD Liberec. Má také železniční spojení, leží na trati č. 037 (Liberec – Černousy), která zde vede tunelem pod Oldřichovským sedlem.\n\nVesnice je poprvé zmiňována roku 1381 jako Oldřichova Ves (\"Ulrichsdorf\"), její první obyvatelé pocházeli z okolí Chrastavy a Krásné Studánky a šlo o lesní dělníky čistící údolí Jeřice. Dochovala se i jejich jména: Ondřej Harrermets z Krásné Studánky, Jan Fischer, Jakub Seibt a Petr Seifried z Chrastavy a Martin Czoethel. Obec byla patrně pojmenována podle tehdejšího majitele panství, Oldřicha z Biberštejna. Daňový katastr z roku 1654 pak uvádí název \"Wes Ulesdorf\". Zakládací listina mníšecké farnosti posléze uvádí úřední název \"Buschullersdorf\". Osada Filipka pak byla pojmenována po Filipu Josefu Gallasovi, majiteli frýdlantského panství, který zemřel v roce 1757. Od roku 1850 do roku 1920 patřil Oldřichov k politickému okresu Frýdlant, až poté byl přičleněn k okresu Liberec. Roku 1925 byla k němu přičleněna ještě osada Betlém, která do té doby patřila k sousední obci Fojtka.\n\nV obci se nacházela továrna Antonín Horna věnující se výrobě mykané bavlny a vigoňové příze. Sídlí zde také restaurátorka Vanesa Trostová.\n\nUniverzitní profesor dr. Ing. Otto Intze navrhoval v rámci „Generálního projektu výstavby přehrad v povodí Lužické Nisy“ zpracovávaný pro liberecké Vodní družstvo, vybudování tří vodních děl v povodí Jeřice. Vedle vybudovaných přehrad Fojtka a Mlýnice měla stát poslední z trojice u Oldřichova v Hájích, a sice mezi železniční tratí na západě a místními osadami Na Pilách a Beltem na východě. Stavba měla mít zděnou tížnou hráz umístěnou na Oldřichovském potoce s obloukem o půdorysném zakřivení 225 metrů, délkou 230 metrů a výškou 16,5 metru (měřeno od základu). Nádrž o navrhovaném objemu 500 000 kubických metrů měla zadržovat povodňové průtoky, a to jak z vlastního Oldřichovského potoka, tak také z Jeřice, jejíž vody sem měly být dovedeny podzemní štolou dosahující délky asi 1 kilometr. S výstavbou se mělo začít po roce 1906 (po kompletním dostavění přehrady Mšeno u Jablonce nad Nisou). Ekonomické problémy libereckého Vodního družstva spolu s dalšími okolnostmi po roce 1910 zapříčinily neúspěšná jednání o získání nutné finanční podpory a k výstavbě přehrady proto nedošlo.\n\n\n\nV obci architekt Vladimír Balda navrhl pro manželský pár se třemi dětmi pasivní dřevostavbu, který ocenila správa Chráněné krajinné oblasti Jizerské hory a zařadila jej mezi ukázkové kvalitní objekty na území chráněné oblasti.\n\n"}
{"id": "94777", "url": "https://cs.wikipedia.org/wiki?curid=94777", "title": "Australská fotbalová reprezentace", "text": "Australská fotbalová reprezentace\n\nAustralská fotbalová reprezentace reprezentuje Austrálii na mezinárodních fotbalových akcích, jako je mistrovství světa nebo Mistrovství Asie ve fotbale (do roku 2006 Oceánský pohár národů).\n\nAustralská fotbalová reprezentace byla dříve členem konfederace OFC, ale v roce 2006 přešla do AFC.\nV roce 2015 vyhrála Austrálie svůj první titul na Mistrovství Asie po finálové výhře 2:1 nad Jižní Koreou.\n\nSeznam zápasů australské fotbalové reprezentace na MS\n"}
{"id": "94781", "url": "https://cs.wikipedia.org/wiki?curid=94781", "title": "Lenovo", "text": "Lenovo\n\nLenovo Group Limited (zjednodušená čínština: 联想, tradiční čínština: 聯想) je – nadnárodní firma s hlavním sídlem v Číně (Hong Kongu) a dalšími dvěma ve Spojených státech a Singapuru, která kromě výroby počítačů a periferií vyvíjí i související technologie. V lokalitách, kde sídlí, a též v městech jako Šanghaj, Šen-čen, Sia-men a Čcheng-tu v Číně a Jamato v Kanagawské prefektuře v Japonsku, vede výzkumná střediska. Krom toho má 7 výrobních center v Číně, Malajsii, Indii, USA a Mexiku; a čtyři hlavní obchodní pobočky – opět v Pekingu, Singapuru a Morrisville v USA a též v Paříži.\n\nPůvodně (od roku 1988, kdy se stala korporací) působila pod značkou \"Legend\", později byl její název změněn na portmonteau „nová legenda“ (latinsky Legend novo). V roce 2005 firma koupila počítačovou divizi IBM a zařadila se mezi největší výrobce počítačů na světě.. V lednu 2014 souhlasilo Lenovo s převzetím divize mobilních zařízení firmy Motorola Mobility od firmy Google. Spekuluje se o nákupu notebooků Vaio od firmy Sony.\n\nLenovo je veřejnou obchodní společností, obchodovatelnou na Hongkongské burze a americkém OTC Bulletin Board. Je z 50,4 % ovládána veřejnými akcionáři, 42,3 % si drží Legend Holdings Limited, 6,6 % Texas Pacific Group a dalšími. Společnost IBM měla ještě v roce 2005 podíl 18,9 %, ale od té doby jej postupně snižovala, až klesl pod 5% úroveň. Zajímavé je, že 65 % akcií Legend Holdings Limited (a tedy 27 % Lenovo) vlastní vláda Čínské lidové republiky. Legend Holdings též z části patří Čínské akademii věd.\n\nThinkPad je značka notebooků původně vyvinutá, vyráběná a prodávaná firmou IBM. Vyznačuje se konzervativním, hranatým, černým designem, důrazem na maximální kvalitu zpracování a mechanickou odolnost, spolehlivostí a pokročilými funkcemi zabezpečení dat. Z těchto důvodů se těší počítače ThinkPad oblibě v business sféře a díky své mechanické odolnosti také při práci v náročném prostředí. ThinkPady jsou mimo jiné jediným modelem notebooků, který je certifikován pro použití na Mezinárodní vesmírné stanici ISS. Označení ThinkPad nese také pracovní tablet, který se ve světě začal prodávat 23. srpna 2011.\n\nIdeaPad je řada přenosných počítačů, která byla představena v lednu v roce 2008. Ideapad je výsledkem vlastního výzkumu a vývoje, na rozdíl od ThinkPadu nemá svou značku a design převzatý od IBM. Řada IdeaPad se odlišuje od ThinkPad zejména svou uživatelskou přívětivostí.\n\nV říjnu 2012 firma představila notebook IdeaPad Yoga 13 běžící na operačním systému Microsoft Windows 8, tento notebook může být otočením obrazovky na svou zadní stranu přetransformován na tablet. Lenovo následně vydalo IdeaPad Yogu 11 běžící na operačním systému Windows RT a oznámilo IdeaPad Yogu 11S běžící na Windows 8.\nV listopadu 2013 Lenovo představilo konvertibilní zařízení ultrabook Lenovo Yoga 2 Pro, které může být použit jako tablet, i jako přenosný počítač. Yoga 2 Pro je tenčí než Yoga 13. Má zkosené hrany, propůjčující mu vzhled bližší konvenčním ultrabookům odlišný od designu dřívějšího modelu, který byl symetrický, podobný knize. S váhou 1,39 kilogramy je Yoga 2 Pro výrazně lehčí než Yoga 13. Yoga 2 Pro má jemnou gumovou obrubu kolem okraje jeho horní poloviny, což zabraňuje uklouznutí na tvrdém povrchu v režimu „stanu“. Yoga 2 Pro přichází s podsvícenou klávesnicí. Na rozdíl od dřívějších produktů se dotykové tlačítko „home button“ nachází v dolní části, uprostřed pod displejem. Lenovo přesunulo tlačítko napájení ze středu na stranu, aby se zabránilo náhodnému stisknutí.\n\nV říjnu 2014 Lenovo představilo ultratenký 13,3 palcový dotykový notebook Yoga 3 Pro vybaven pantem, jenž umožňuje použití tohoto zařízení jako tablet. Notebook je založený na Broadwellu. Používá procesory Intel core M a je standardně dodáván s SSD disky. Obrazovka má rozlišení 3200×1800 pixelů a podporuje multitouch. Šířka zařízení je 13 milimetrů. Závěs Yogy 3 se výrazně odlišuje od předchozího modelu. Nový celokovový závěs se odkazoval na Lenovo jako „watchband“. Na rozdíl od dvou montážních bodů jich má tento model šest, což zajišťuje pevnější pocit a konstrukční pevnost.\n\nOd roku 2013 vyrábí Lenovo i tablety pod značkou Yoga. Ty se vyznačují netradiční konstrukcí, která obsahuje integrovaný stojánek nebo možností zavěšení na stěnu. Díky konstrukci tablety rovněž obsahovaly nadstandardně velkou baterii. V roce 2016 jde do prodeje model Yoga Book, který se konstrukčně podobá notebookům, ale mechanická klávesnice je nahrazená virtuální klávesnicí.\n\nThinkCentre je označení pro pracovní stolní počítače od společnosti Lenovo. Pod tímto označením začala tyto desktopy vyrábět v roce 2003 ještě IBM. Vzhledem k cílení na business sektor se tato zařízení (stejně jako notebooky ThinkPad) vyznačují konzervativním vzhledem, funkcemi zabezpečení dat nebo nízkou spotřebou energie. Řada ThinkCentre zahrnuje modely všech velikostí, od , , mini tower, tower a také počítače typu .\n\nPrvní počítač s označením IdeaCentre K210 byl představen 30. června 2008. IdeaCentre představuje produktovou řadu konzumních stolních počítačů pro běžné uživatele a stejně tak, jako řada IdeaPad, nabízí zejména multimediální funkce a herní výkon. Modely této řady jsou dostupné v různých formátech a typech, včetně stále populárnějšího all-in-one.\n\n\n"}
{"id": "94786", "url": "https://cs.wikipedia.org/wiki?curid=94786", "title": "Yaleova univerzita", "text": "Yaleova univerzita\n\nYaleova univerzita [\"jejl\"] () je prestižní soukromá univerzita v New Havenu v americkém státě Connecticut. Je členem Ivy League a patří k nejznámějším univerzitám ve Spojených státech. Maskotem školy je anglický buldok jménem „Handsome Dan“, tradiční barvou je modrá (\"Yale blue\").\n\nYaleova univerzita byla založena v roce 1701 a je třetí nejstarší institucí vysokoškolského vzdělávání ve Spojených státech. Škola nese od roku 1887 jméno svého prvního mecenáše Elihu Yalea, který jí v roce 1716 daroval významný finanční obnos a množství knih; hovorově bývá též označována jako „Starý Eli“ ( „Old Eli“).\n\nUniverzita má jednu z nejstarších právních klinik na světě, založenou již v 10. letech 20. století.\n\nSoučasným rektorem univerzity je Peter Salovey, který funkci vykonává od roku 2013.\n\nUniverzita má 2 300 zaměstnanců a 11 390 studentů. Její kampus zabírá plochu 1,1 km².\n\nV současnosti patří Yale mezi nejvýběrovější univerzity na světě. Každý rok se podíl přijatých studentů ke všem uchazečům pohybuje okolo 7 %. Pro ročník s ukončením studia roku 2018 bylo přijato 1 935 studentů z celkových 30 932 uchazečů. Na druhé straně poskytuje jedny z nejlepších stipendií a je jednou z mála škol, které při přijímacím řízení neberou ohled na sociální postavení uchazeče (tzv. „need-blind admission“).\n\nVětšina studentů žije v rezidenčních kolejích přímo v kampusu. Kolejí je 12 a většinou mají své jméno podle známého absolventa, nebo podle důležitého místa či člověka v univerzitní historii. V roce 2017 budou otevřeny dvě nové rezidenční koleje.\n\nNa Yale také vznikl mýty opředený spolek Skull and Bones (v překladu Lebka a hnáty), do kterého údajně patřily nebo i nadále patří některé významné osobnosti, včetně některých bývalých prezidentů USA (např. George W. Bush).\n\nVelkou roli pro studenty mají také mimoškolní aktivity. Ať je to sport, hraní v hudebním souboru nebo třeba i zahradničení. Na Yale existuje 35 sportovních družstev (nazývají se Yale Bulldogs), které hrají v I. divizi NCAA. Zároveň jsou členy konference Ivy League.\n\nPo většinu své historie jsou Yale a Harvardova univerzita téměř ve všem soupeři, nejenom ve vzdělávání, ale také ve veslování či ve fotbale. Každý rok se hraje utkání, \"The Game\", kde proti sobě nastoupí týmy amerického fotbalu. Tato událost je velice populární a prestižní. Další prestižní událostí je Harvard-Yale Regatta (nebo také Harvard-Yale Boat Race), což je veslařský závod mezi těmito univerzitami. Tento závod se (s výjimkou I. a II. světové války) jezdí každoročně už od roku 1859. Je to nejstarší americké univerzitní sportovní klání.\n\n\n\n"}
{"id": "94787", "url": "https://cs.wikipedia.org/wiki?curid=94787", "title": "David Jarolím", "text": "David Jarolím\n\nDavid Jarolím (* 17. května 1979, Čáslav) je bývalý český fotbalový záložník a reprezentant, hráčskou kariéru zakončil v roce 2014 v klubu FK Mladá Boleslav. Dlouhou dobu působil v Německu, kde hrál za FC Bayern Mnichov, 1. FC Norimberk a Hamburger SV, a krátce ve Francii v klubu Evian Thonon Gaillard.\n\nOd ledna 2015 je sportovním ředitelem FK Mladá Boleslav.\nRodina: Manželka Denisa,děti Ella Jarolímová 14.09.2010,Lucas Jarolím 11.06.2013, Sofie Jarolímová 13.12.2016\n\nVyrůstal v Třemošnici na Pardubicku, kde se v mládí naučil hrát fotbal. Profesionální kariéru začal ve Slavii Praha, odkud v roce 1997 přestoupil ještě jako dorostenec do Bayernu Mnichov. Přestože v tomto německém velkoklubu působil tři sezóny, v německé Bundeslize za něj odehrál jen jediné soutěžní utkání. V roce 2000 přestoupil do druholigového 1. FC Norimberk, během první sezóny zde odehrál 9 utkání a postoupil s klubem do nejvyšší soutěže. V sezóně 2002/03 jeho klub sestoupil do 2. bundesligy a Jarolím přestoupil do prvoligového klubu Hamburger SV (Hamburk). Zde zůstal až do června 2012, kdy mu skončila smlouva a jako volný hráč přestoupil do francouzské ligy do týmu Evian Thonon Gaillard FC, kde podepsal roční kontrakt s opcí. Působil zde pouze 3 měsíce a v listopadu 2012 se s klubem z osobních důvodů domluvil na předčasném ukončení angažmá. Za francouzský klub odehrál 5 ligových zápasů. \n\nV lednu 2013 odmítl nabídku z druholigového německého Kaiserslauternu. Zájem o něj měla i Slavia Praha. Variantou bylo i působení Davida Jarolíma v německém Hamburku v realizačním kádru.\n\nV lednu 2013 nakonec podepsal roční kontrakt v Mladé Boleslavi. V české lize debutoval v prvním ligovém zápase jarní části sezóny 2012/13 24. února 2013 proti hostující Příbrami. V 72. minutě zahrával rohový kop a příbramský obránce Tomáš Hájovský si ve vápně srazil míč do vlastní sítě. Mladá Boleslav zvítězila 1:0. V sezóně 2012/13 se probojoval s Mladou Boleslaví do finále českého fotbalového poháru proti Jablonci. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5. David svůj pokus proměnil. Po sezoně 2013/2014 (kdy jej vedl jako trenér jeho otec Karel Jarolím) ukončil ze zdravotních důvodů hráčskou kariéru. Celkem odehrál za Mladou Boleslav 39 ligových utkání a vstřelil jeden gól (23. února 2014 proti FC Slovan Liberec, remíza 2:2).\n\nDavid Jarolím prošel všemi mládežnickými výběry České republiky počínaje reprezentací do 15 let. Za výběr České republiky do 21 let odehrál celkem 11 utkání (7 výher, 2 remízy a 2 prohry) a dal 2 góly.\n\nV A-mužstvu České republiky debutoval 8. října 2005 v domácím kvalifikačním utkání proti Nizozemsku, v 76. minutě střídal na hřišti Jiřího Štajnera. Utkání skončilo porážkou ČR 0:2.\n\nDavid Jarolím se zúčastnil 2 vrcholových fotbalových turnajů:\n\nBilance Davida Jarolíma za A-mužstvo České republiky: 29 zápasů, 14 výher, 9 remíz, 6 proher, 1 vstřelený gól.\n\nGóly Davida Jarolíma za reprezentační A-mužstvo České republiky \nV závěru března 2015 pro něj jeho bývalý klub Hamburger SV uspořádal benefiční zápas, v němž se střetl výběr Hamburku s jeho výběrem. Oslavenec nastoupil za oba týmy. Na utkání bylo přítomno cca 32 000 fanoušků a mnoho spoluhráčů z klubu i reprezentace, rovněž rodina Davida Jarolíma včetně otce Karla.\n\nHSV: David Jarolím (2. poločas), Jaroslav Drobný, Tomáš Ujfaluši, David Rozehnal, Norman Lessmann, Marcell Meyer, Dennis Aogo, Thimothée Atouba, Sergej Barbarez, Stefan Beinlich, Guy Demel, Vahíd Hášemíján, Marcell Jansen, Mehdi Mahdavikia, Mladen Petrič, Bastian Reinhardt, Piotr Trochowski, Rodolfo Esteban Cardoso, Stefan Wächter, Thomas Doll.\nTrenéři: Bruno Labbadia, Thorsten Fink.\n\nTým Jarolím: David Jarolím (1. poločas), Jaromír Blažek, Daniel Zítka, Lukáš Jarolím, Milan Fukal, Zdeněk Grygera, Marek Jankulovski, Stefan Kück, Pavel Kuka, Pavel Mareš, Marek Nikl, Adam Petrouš, Karel Poborský, Vladimír Šmicer, Roman Týce, Stanislav Vlček, Jan Koller. \nTrenéři: Klaus Augenthaler, Karel Jarolím.\n\nV lednu 2015 se stane sportovním ředitelem FK Mladá Boleslav, kde působil tou dobou na postu hlavního trenéra jeho otec Karel Jarolím.\n\nJeho otec Karel Jarolím je bývalým hráčem Slavie Praha a československým reprezentantem a současným fotbalovým trenérem, bratranec Marek Jarolím a bratr Lukáš Jarolím jsou také fotbalisté a sestra Anet Jarolímová hraje závodně florbal.\nManželka Denisa Jarolímová, dcera Ella Jarolímová 14.09.2010, syn Lucas Jarolím 11.06.2013,dcera Sofie Jarolímová 13.12.2016\n\n"}
{"id": "94790", "url": "https://cs.wikipedia.org/wiki?curid=94790", "title": "Messerschmitt Me 321", "text": "Messerschmitt Me 321\n\nMesserschmitt Me 321 byl obří nákladní kluzák vyvinutý německou firmou Messerschmitt během druhé světové války.\n\nBěhem příprav na invazi do Británie na počátku druhé světové války (Operace Lvoun) si vrchní velení německých sil OKH vyžádalo stavbu nákladního kluzáku, který by mohl přepravit 130 plně vyzbrojených vojáků nebo tank Pz IV. OKH si totiž uvědomovalo, že nebude možné přepravovat všechny důležité zbraně a vybavení po moři. Nákladní kluzáky byly také potřeba k rychlému zabezpečení obsazených předmostí. Dobytí belgické pevnosti Eben-Emael 10. května 1940 bylo pro německé velení dostatečným důkazem, že použití kluzáků při invazi je naprosto nezbytné.\n\nMe 321 byl jednoduchý vzpěrový hornoplošník s kostrou z ocelových trubek a plátěným potahem. Při prázdné hmotnosti 12 400 kg byl schopen přepravit až 20 000 kg nákladu. Při zkouškách se ukázalo, že Me 321 byl tak těžký, že musel být tažen třemi Messerschmitty Bf 110, což bylo nepraktické a nebezpečné. Speciální vlečné letouny Heinkel He 111Z-1 byly jednotkám dodávány až v létě a na podzim 1942.\n\nPrvní vzlet Me 321 vykonal 7. března 1941 ve vleku za čtyřmotorovým letounem Junkers Ju 90, k jednotkám byl dodáván od června 1941 až do dubna 1942. První skupina vyzbrojená Giganty byla Grossraumlastenseglergruppe Me 321.\n\n\n\n\n\n"}
{"id": "94791", "url": "https://cs.wikipedia.org/wiki?curid=94791", "title": "Chráněná krajinná oblast Třeboňsko", "text": "Chráněná krajinná oblast Třeboňsko\n\nChráněná krajinná oblast Třeboňsko se rozkládá na jihovýchodní části České republiky na hranici s Rakouskem a částmi okresů Jindřichův Hradec a České Budějovice na ploše 700 km² a je umístěno na ploché, rovinaté krajině. Nejdříve byla v roce 1977 zařazena mezi biosférické rezervace UNESCO v rámci programu Člověk a biosféra a poté, v roce 1979, byla vyhlášena chráněnou krajinnou oblastí. Jedná se o příklad ochrany kulturní krajiny výrazně pozměněné člověkem, která má přesto významnou ochranářskou hodnotu. To dokazuje i fakt, že již v roce 1978 bylo celé území vyhlášeno biosférickou rezervací. Třeboňsko je také ptačí oblastí a významným ptačím územím. Sídlo správy CHKO je v Třeboni, která je i přirozeným centrem oblasti.\n\nNejcennější lokality jsou chráněny v rámci 33 přírodních rezervací a památek, z toho má 5 území status národní přírodní rezervace. Přestože je tato krajina dlouhodobě kultivována člověkem, zachovala se zde mimořádně cenná vegetace. Na utváření krajiny se člověk podílel zejména úpravami vodních poměrů původní močálovité krajiny. Výsledkem je důmyslná síť umělých stok a velké množství rybníků, díky kterým je Třeboňsko považováno za centrum českého rybníkářství.\n\nTřeboňsko má převážně zemědělský charakter. Pěstují se zde obiloviny, olejniny a pícniny, významná je též produkce brambor a chová se zde především skot a prasata. Dlouholetou tradici má v kraji rybníkářství a také lesnictví. Těží se zde písek v oblasti Suchdolska a následně se zde i zpracovává, také se zde na některých místech těží rašelina.\n\nPrvní zmínky o osídlení oblasti pocházejí z 12. století, kdy zde vznikla malá osada (Vítkův Luh), kterou získal Vítek z Prčic. Z této osady později vzniklo město Třeboň. Další významné století pro Třeboňsko je 14. století, kdy se vlastníky Třeboně stali Rožmberkové a Třeboni bylo uděleno právo měst královských. V té době začaly být zakládány první rybníky. Výrazný rozvoj rybníkářství nastal v 15. století za vlády Petra IV., pro kterého sloužil Josef Štěpánek Netolický, který jako první vložil do budování rybniční systém a jehož nejslavnější konstrukcí je umělý kanál Zlatá stoka.\n\nNejvětšího rozkvětu dosáhlo Třeboňsko v 16. a na začátku 17. století za vlády posledních Rožmberků, bratrů Viléma z Rožmberka (1535 – 1592) a Petra Voka z Rožmberka (1539 – 1611). Za jejich vlády regent třeboňského panství, Jakub Krčín z Jelčan, vybudoval kromě četných rybníků také vrchnostenské pivovary, zemědělské dvory a ovčíny, panské mlýny či sklářské hutě.\n\nPoté v době třicetileté války zažilo město několik vojenských útoků, potom co z města odešla anglická posádka a na celém panství vznikly značné škody. Další ranou byla velká morová epidemie v roce 1640. Až v druhé polovině 17. století, za vlády Schwarzenbergů, se začalo město vzpamatovávat z válečných ran a z četných požárů, které zde vypukly. Rod Schwarzenbergů působil na třeboňském panství až do 2. světové války.\n\nV současnosti se na Třeboňsku díky důmyslným krajinářským a vodohospodářským úpravám zachovala spousta přírodních i technických památek, například rybniční soustavy.\n\nTřeboňsko vyniká neobyčejnou pestrostí biotopů. K nejcennějším biotopům Třeboňska patří tzv. přechodová rašeliniště, která se vyznačují vzácnými společenstvy rostlin a na ně navazujícími druhy bezobratlých živočichů. Druhová pestrost souvisí s rozmanitostí přírody, která je zde opravdu veliká. Najdeme zde kromě přechodných rašelinišť také rozsáhlé jehličnaté a listnaté lesy, zbytky lužních lesů, teplé stepní lokality, mokřadní louky a rybníky, které jsou evropsky významné z hlediska výskytu vodních ptáků.\n\nRoste zde okolo 400 druhů rostlin, z nichž celkem 104 druhů patří mezi chráněné; z toho 35 ohrožených druhů, 34 silně ohrožených druhů a 34 kriticky ohrožených druhů. V lesích roste hlavně borovice lesní a borovice blatka, rojovník bahenní, kopytník evropský, lilie zlatohlavá, vzácná vratička měsíční, hvozdík pyšný, černýš hajní, ďáblík bahenní, kapraď hřebenitá nebo kapradiník bažinný. Na loukách roste celá řada druhů, které se v současnosti vyskytují už jen málo a hrozí jim úplné vyhubení. K nim patří například vstavač kukačka, hlízovec Loeselův, blatouch bahenní či hrotnosemenka bílá. Rašelinné louky se také vyznačují výskytem hmyzožravých rosnatek okrouhlolistých a také dlouholistých a prostředních. Na území rašeliny také nalezneme vzácné druhy mechů, například rašeliník tupolistý anebo plstnatec rašelinný. Typické jsou také rostliny z čeledi vřesovcovitých – rojovník bahenní, vlochyně bahenní, brusinka obecná či klikva žoravina.\n\nMnoho vzácných druhů se také vyskytuje mezi rostlinami stojatých a tekoucích vod, například vzácný stulík malý, dále stulík žlutý či leknín bílý a také rdest alpský, který patří do kategorie silně ohrožených druhů.\n\nDíky rozsáhlým rybníkům, močálům nebo mokřadům je zde spousta vodních ptáků jako hohol severní, husa velká, labuť, bukač velký, kvakoš noční, volavka popelavá, orel mořský, volavka červená, volavka bílá, čejka, čáp bílý, sluka otavní a další druhy. Včetně vodních zde bylo nalezeno celkem 280 druhů ptáků z toho také osm druhů sov jako je například výr velký, sýc rousný a kulíšek nejmenší.\n\nVyskytuje se zde okolo 50 druhů savců. Vzácným druhem je chráněná vydra říční. Vyskytuje se zde dokonce i los evropský, který se sem dostal při migraci z Polska.\n\nŽije zde relativně málo druhů plazů. Nejohroženějším druhem je užovka hladká. Typickým druhem, který se zde vyskytuje, je zmije obecná a slepýš obecný. Díky vodním ekosystémům se zde vyskytuje poměrně hojný počet obojživelníků. Celkem se jich tu vyskytuje 12 druhů a mezi nejvzácnější patří ropucha krátkonohá, čolek velký a kuňka ohnivá.\n\nCHKO má čtyři národní přírodní rezervace (NPR Velký a Malý Tisý u Lomnice nad Lužnicí, Stará a Nová řeka nedaleko Třeboně, NPR Červené blato a NPR Žofínka a dvě národní přírodní památky (NPP Ruda na jižním břehu Horusického rybníka a NPP Vizír poblíž Hamru).\n\nNachází se zde zřízeny i přírodní rezervace, jako PR Bukové kopce nedaleko Chlumu u Třeboně, PR Horní Lužnice na horním toku Lužnice u Dvorů nad Lužnicí, PR Písečný přesyp u Vlkova nedaleko Veselí nad Lužnicí nebo PR Záblatské louky nedaleko Záblatí u Ponědraže.\n\nNárodní přírodní rezervace zde byla vyhlášena v roce 1957. Rozkládá se na ploše 615 ha a jde o jednu z nejvýznamnějších rybničních rezervací v Čechách. Skládá se ze 14 rybníků a mokrých luk, díky kterým zde vznikají četné mokřady s množstvím rostlinných a živočišných druhů. Mezi nejvýznamnější druhy chráněných rostlin, které se v této rezervaci vyskytují patří : masnice vodní, kapradiník bažinný, žebratka bahenní, pupečník obecný, tolije bahenní, plavuň pučivá, všivec lesní, bublinatka prostřední, bazanovec kytkokvětý, hadilka obecná, vemeník dvoulistý, vstavač kukačka.\n\nDíky rybníkům je zde hojnost vodního ptactva, mezi kterým můžeme zahlédnout i ohrožený druh orla mořského. Dále je zde také pochop rákosní, rybák obecný, slavík modráček, moudivláček lužní, luňák hnědý nebo chřástal vodní. Také v mokřadních oblastech sídlí některé druhy ptáků jako je volavka popelavá, ostralka štíhlá, bukač velký nebo labuť velká. Rybník Velký Tisý funguje také jako ptačí shromaždiště. Shromažďují se zde například kachny, husy nebo kormoráni velcí.\n\nVyhlášena v roce 1956 a její rozloha činí 745 ha. Zřízena byla hlavně k ochraně původního koryta řeky Lužnice a jejího okolí. Je zde řada tůní, močálů a také dva rybníky. Příroda zde není původní, ale je od středověku člověkem přetvářená.\n\nRoste zde hlavně blatouch bahenní, bledule jarní, ďáblík bahenní. Mezi vzácné rostliny, které se v rezervaci vyskytují, patří žebratka bahenní, puštička rozprostřená, kosatec žlutý nebo leknín bělostný. Na jihu se vyskytují vzácné porosty statných dubů. Bezobratlí živočichové jsou zastoupeny vzácnými druhy brouků například tesařík obrovský nebo páchník hnědý. Mezi hojné druhy patří bělopásek tavolníkový nebo pavouk lovčík vodní. V močálech se vyskytují některé druhy ptáků jako chřástal vodní, chřástal kropenatý nebo bekasina otavní, žije zde také ledňáček říční, který hnízdí na břehu Lužnice nebo ptáci hnízdící v lesích jako čáp černý, orel mořský nebo jestřáb lesní. Nejdůležitější savec v této rezervaci je vydra říční.\n\nRezervace zde byla založena k ochraně přirozeného rostlinného pokryvu rašeliniště v roce 1953. Rašeliniště bylo od roku 1774 do začátku 20. století těženo. Od té doby je zde spousta odvodňovacích stok, které se dnes přehrazují, aby se zde opět držela voda a zůstala tak zachována původní tvářnost tundry a druhová skladba rostlinstva z raně poledového období.\n\nPřirozenými společenstvy rašeliniště jsou porosty borovice blatky a rojovníku bahenního. Hojně se zde také vyskytuje brusnice borůvka, vlochyně bahenní, kyhanka sivolistá, suchopýr pochvatý a klikva bahenní, vzácněji rosnatka okrouhlolistá. Významné jsou i mechorosty, lišejníky a houby. Rezervace je významná hlavně faunou bezobratlých. Vyskytuje se zde například šídlo rašelinné, vážka tmavoskvrnná, píďalička rojovníková, bourec borůvkový, černoproužka březová, píďalka vlnkovaná, přástevník fialkový nebo světlopáska bahenní.\n\nV lesích žijí řady druhů ptáků. Hnízdí zde např. kulíšek nejmenší, čáp černý, jestřáb lesní či jeřábek lesní.\n\nNárodní přírodní rezervace Žofinka se rozkládá na území přibližně 129 ha. Byla vyhlášena v roce 1975 a je tvořena přechodovým rašeliništěm. Mocnost rašeliny je proměnlivá a dosahuje zde maximálně 4 metrů.\n\nNejčetnější a nejtypičtější společenstva rostlin pro přechodová rašeliniště, které se zde nacházejí, jsou hlavně porosty borovice blatky a rojovníku bahenního, pak také borůvky černé, vřesu obecného, klikvy bahenní, brusinky obecné, vlochyně bahenní nebo kyhanky sivolisté. Mezi méně početné duhy, které zde rostou, patří borovice lesní, bříza bělokorá nebo také smrk ztepilý.\nZ bezobratlých živočichů se zde vyskytují hlavně pavouci nebo brouci jako střevlík nebo drabčíci. Z obratlovců je běžná ještěrka živorodá, čáp černý, jestřáb lesní nebo datel černý.\n\nZřízena k ochraně rašelinišť. Nejdříve vyhlášena pouze oblast o velikosti 0,5 ha v roce 1950, poté v roce 1991 byla rozšířena až na 14,65 ha a v současnosti se připravuje další rozšíření. Je to slatinné rašeliniště s četnými vývěry podzemní vody s vysokým obsahem železa a významnými společenstvy mokřadních rostlin a živočichů.\n\nJsou zde cenné rostlinné druhy jako orchidej hlízovec Loeselův, která se vyskytuje jen v této rezervaci, dále také mezi cenné druhy patří ostřice mokřadní, ostřice šlahounovitá, žebratka bahenní nebo kyhanka sivolistá. Mezi typické rostliny patří vachta trojlistá a přeslička poříční s porosty suchopýru štíhlého. Dále se zde vyskytuje vrba rozmarýnolistá, klikva bahenní, ďáblík bahenní, bazanovec kytkokvětý, rosnatka okrouhlolistá, hrotnosemenka bílá, ostřice dvounohá, ostřice dvoumužná, pak také borovice a břízy, které se naházejí spíše v sušších místech. Po těžbě rašeliny se zde utvořila malá jezírka, která jsou hojně zastoupeny bublinatkami. Je zde také významný výskyt mechorostů jako srpnatky fermežové a plstnatce rašelinného.\n\nFauna je zastoupena významnými druhy jako skokan ostronosý, chřástal vodní, linduška luční, bekasina otavní, vzácný krasec nebo bělopásek tavolníkový. Ze savců hlavně hraboš mokřadní.\n\n\n\n\n"}
{"id": "94796", "url": "https://cs.wikipedia.org/wiki?curid=94796", "title": "Jaroslav Plašil", "text": "Jaroslav Plašil\n\nJaroslav Plašil (* 5. ledna 1982, Opočno) je český fotbalový záložník a bývalý reprezentant, který ukončil kariéru ve francouzském klubu Girondins Bordeaux, jehož byl i kapitánem. A nyní je asistentem trenéra místního rezervního týmu hrající pátou nejvyšší soutěž. \nMimo ČR působil na klubové úrovni ve Francii, Španělsku a Itálii. V A-mužstvu české reprezentace odehrál v letech 2004–2016 celkem 103 zápasů a vstřelil 7 gólů.\n\nProfesionální kariéru začal v SK Hradec Králové, ale již v roce 1999, po Mistrovství Evropy hráčů do 16 let, přestoupil do monackého klubu AS Monaco, za který o dva roky později hrál francouzskou nejvyšší soutěž. V jarní části sezóny 2003 hostoval v druholigovém klubu US Créteil. Od podzimu opět hrál za Monaco v nejvyšší soutěži a v roce 2004 se probojoval s klubem do finále Ligy mistrů proti portugalskému celku FC Porto, to ale nakonec sledoval pouze z lavičky (AS Monaco prohrálo 0:3). V létě 2007 přestoupil do španělského týmu CA Osasuna Pamplona. Po počátečních nevyrovnaných výkonech se Plašil vypracoval v jednu z důležitých postav týmu, jenž nakonec vybojoval záchranu v Primera División.\n\nV létě 2009 se vrátil do Francie, když přestoupil do týmu úřadujícího mistra Girondins Bordeaux. V sezóně 2012/13 získal s týmem prvenství v Coupe de France, ve finálovém střetnutí proti Évianu vedl tým jako kapitán, Girondins vyhrál 3:2.\n\nNa sezónu 2013/14 byl odeslán na hostování do italského týmu Calcio Catania hrající italskou Serii A. První gól vstřelil 29. září 2013 v 6. ligovém kole proti AC ChievoVerona, přispěl jím k výhře 2:0.\n\nNastupoval za české mládežnické reprezentační výběry.\n\nPrvní zápas v A-mužstvu české reprezentace absolvoval 31. března 2004 na stadionu Lansdowne Road proti domácímu Irsku, toto přátelské utkání ostrované vyhráli 2:1. Plašil šel na hřiště v 69. minutě.\n\nPrvní gól si připsal hned ve svém druhém utkání, v domácím přátelském zápase 2. června 2004 proti Bulharsku, v 74. minutě zvyšoval na 2:0. Česká republika porazila balkánského soupeře 3:1.\n\nPo evropském šampionátu 2012 nastoupil 8. září v Kodani proti Dánsku (kvalifikační zápas o MS 2014 v Brazílii, 0:0). V dalším utkání v Teplicích proti Finsku 11. září odehrál první poločas (prohra 0:1). Nastoupil v základní sestavě v kvalifikačním zápase proti Maltě a v 67. minutě předložil přesnou zpětnou přihrávku na třetí český gól Janu Rezkovi. Po čtyřzápasovém střeleckém trápení českého týmu bez vstřeleného gólu (mimo výše zmíněných zápasů ještě prohra 0:1 z evropského šampionátu s Portugalskem a remíza 0:0 s Ukrajinou) zvítězila ČR 3:1, v nastaveném čase chytil ještě Petr Čech přísně nařízený pokutový kop. 16. října 2012 nastoupil Plašil v Praze v kvalifikačním zápasu s Bulharskem (0:0). 14. listopadu 2012 odehrál kompletní přátelský zápas se Slovenskem v Olomouci, český národní tým vyhrál nad Slovenskem 3:0. 6. února 2013 nastoupil v přátelském utkání v Manise proti domácímu Turecku, Česká republika zvítězila 2:0. 22. března odehrál na Andrově stadionu v Olomouci kvalifikační zápas s Dánskem, český výběr podlehl soupeři 0:3.\n\nÚčast Jaroslava Plašila na vrcholových turnajích:\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V těžké základní skupině D odehrál všechny tři zápasy: proti Španělsku (porážka 0:1), proti Chorvatsku (remíza 2:2) a proti Turecku (porážka 0:2). Český tým obsadil se ziskem jediného bodu poslední čtvrté místo skupiny. Po skončení šampionátu ohlásil hráč konec reprezentační kariéry.\n\nGóly Jaroslava Plašila za českou reprezentaci do 21 let\nGóly Jaroslava Plašila za A-mužstvo české reprezentace\n\n\n\n"}
{"id": "94799", "url": "https://cs.wikipedia.org/wiki?curid=94799", "title": "Závod GP2 Silverstone 2006", "text": "Závod GP2 Silverstone 2006\n\nZávod GP 2 Silverstone 2006 se konal 10. a 11. června 2006 na britském okruhu Silverstone.\n\n\nStupně vítězů\n\nPostavení na startovním roštu je dáno výsledkem sobotního závodu, jen prvních 8 si prohodí pořadí: To znamená, že vítěz startuje 8. a jezdec, který dojel na 8. místě startuje z prvního místa.\n\n\nStupně vítězů\n"}
{"id": "94801", "url": "https://cs.wikipedia.org/wiki?curid=94801", "title": "Oxfordská univerzita", "text": "Oxfordská univerzita\n\nOxfordská univerzita (anglicky University of Oxford, často také Oxford University, Universitas Oxoniensis) je nejstarší univerzita v anglicky mluvící části světa a jedna z nejstarších na světě. Sídlí v anglickém městě Oxford, je považována za jednu z nejprestižnějších univerzit ve Spojeném království a v žebříčcích nejlepších vysokých škol na světě pravidelně zaujímá místa v první desítce. Její tradiční barvou je tmavě modrá.\n\nUniverzita funguje na bázi federativního zřízení, tvoří ji 38 autonomních kolejí, 6 \"permanent halls of residence\" a řada fakult. V čele instituce stojí kancléř a vicekancléř. Vzhledem k tomu, že kancléř je spíše symbolická funkce, do níž jsou doživotně voleny významné osobnosti, samotné vedení univerzity fakticky připadá na vicekancléře.\n\nSoučástí Oxfordské univerzity je také několik muzeí a knihoven, které patří k nejstarším v Anglii.\n\nPočátky univerzity spadají do konce 11. století, přesný rok založení však není jednoznačně znám. První doložené záznamy o probíhající výuce jsou z roku 1096.(Ottův Slovník Naučný a Encylopedie Britannica uvádí rok 1249). K výraznému nárůstu počtu studentů došlo, když král Jindřich II. zakázal v roce 1167 Angličanům studovat na univerzitě v Paříži. Od roku 1201 stál v čele univerzity \"magister scolarum Oxonie\". Pro tuto funkci se od roku 1214 dodnes používá titul kancléř. Přibližně v té době začaly také vznikat takzvané colleges, které se původně omezovaly pouze na poskytování ubytování a stravy studentům a akademikům, později se ovšem jejich působnost rozšířila i na aktivity spojené s výukou. K nejstarším patří University College, Balliol College a Merton College, jejichž vznik se datuje do 13. století.\n\nOd konce 15. století byla výuka na Oxfordu značně ovlivněna renesancí. Pod vlivem reformace a rozkolu s římskokatolickou církví mnoho učenců uteklo do Evropy a metoda výuky se změnila ze středověké scholastiky na výuku v renesančním duchu.\nBěhem anglické občanské války se univerzita stala centrem roajalistů, zatímco město Oxford stálo na straně parlamentaristů. Od 18. století se však univerzita snaží stát stranou politických konfliktů.\n\nV druhé polovině 19. století vznikly první čtyři ženské koleje: Lady Margaret Hall (1878), Somerville College (1879), St Hugh's (1886) a St Hilda's (1893). Ovšem až v roce 1920 se ženy mohly stát plnohodnotnými studentkami a získat titul. Pět kolejí určených pouze pro muže byly zpřístupněny ženám v roce 1974 a poslední výhradně ženská kolej St. Hilda’s otevřela své brány mužům v roce 2008. Nyní jsou tedy všechny koleje koedukační.\n\nPodle legendy odešli po nepokojích mezi studenty a měšťany, které vyvrcholily roku 1209, někteří z profesorů směrem na severovýchod do města Cambridge a založili tam University of Cambridge. Mezi těmito dvěma univerzitami od té doby panuje rivalita, byť obvykle přátelská, a to téměř ve všech oblastech. Obě univerzity však mají mnoho společných charakteristických rysů a je na ně tedy často odkazováno společně jako na Oxbridge.\n\nSeznam 38 univerzitních kolejí (colleges) a 6 Permanent Private Halls (PPH), které tvoří Oxfordskou univerzitu:\n\nUniverzita je sdružením více jak čtyřiceti autonomních kolejí a hlavním vedením v čele s vicekancléřem. Jednotlivé akademické ústavy jsou centralizovány, tedy nejsou přidružené k žádné konkrétní koleji. Tyto ústavy zajišťují prostředky potřebné pro výuku a výzkum, stanovují osnovy a udělují pokyny pro výuku, podílejí se na výzkumech a zajišťují přednášky a semináře. Koleje pro své studenty zajišťují konzultační výuku. Členové akademického ústavu pocházejí z různých kolejí. Ačkoli se některé koleje více zaměřují na určité předměty (např. Nuffield College je centrem sociálních studií), jde většinou o výjimky a na většině kolejí lze nalézt akademiky a studenty studující nejrůznější předměty. Zařízení jako např. knihovny jsou k dispozici na všech úrovních univerzity: hlavní univerzitou (Bodleianská knihovna), ústavy (knihovny jednotlivých ústavů jako třeba Knihovna fakulty anglistiky) a kolejemi (z nichž každá nabízí svým studentům knihovnu s literaturou mnoha oborů).\n\nAkademický rok je rozdělen do tří trimestrů: Michaelmas (od října do prosince), Hilary (od ledna do března) a Trinity (od dubna do června). V rámci těchto trimestrů univerzitní rada každý rok určí osm týdnů, tzv. „Full terms“ kdy probíhá výuka studentů. Tato období jsou kratší než na většině ostatních britských univerzit. Od studentů se mimo jiné předpokládá, že se budou intenzivně připravovat i během prázdnin (vánočních, velikonočních a velkých).\n\nHlavním typem výuky je výuka formou konzultací (tutoriálu), kdy jeden až čtyři studenti stráví hodinu s akademikem diskuzí o jejich celotýdenní práci, většinou eseji (v případě humanitních věd, většiny sociálních věd, některých matematických, fyzikálních či přírodních věd) nebo úlohách (v případě většiny matematických, fyzikálních či přírodních věd a některých sociálních věd). Studenti mají většinou jednu nebo dvě konzultace týdně a to u jakéhokoli akademika na jakékoli koleji, nejen na jejich vlastní koleji, podle toho, jaká kvalifikace je potřeba a kolik je k dispozici vyučujících. Doplňkem ke konzultacím jsou přednášky, kurzy a semináře organizované ústavy. Postgraduální studenti studijních oborů založených na praktické výuce většinou absolvují kurzy a semináře, i když s větším důrazem na individuální výzkum.\n\nZa organizaci zkoušek a udělování titulů je zodpovědná univerzita sama. Pro získání prvního titulu je potřeba úspěšně složit dvě sady zkoušek. První sada zkoušek, která se nazývá „Honour Moderations“ („Mods“) nebo „Preliminary Moderations“ („Prelims“) obyčejně probíhá na konci prvního ročníku (u těch, co studují právo, teologii, filosofii a teologii, experimentální psychologii, psychologii, filosofii a fyziologii probíhají zkoušky po dvou trimestrech a u těch, co studují klasická studia po pěti). Druhá sada zkoušek, „Final Honour School“ („Finals“) probíhají na konci studia. Na základě výkonu u těchto závěrečných zkoušek je absolventům udělen titul prvního, vyššího a nižšího druhého, nebo třetího stupně. Titul prvního stupně je většinou předpokladem pro postgraduální studium. Magisterské a doktorské tituly založené na vlastním výzkumu jsou udělovány pro všechny předměty postgraduálního studia vyučované na univerzitě. Na základě tradice mohou všichni absolventi bakalářského studia po sedmi letech od imatrikulace bez jakéhokoli dalšího studia za nepatrný poplatek zažádat o povýšení svého titulu na titul „MA“ („Master of Arts“).\n\n\"Encaenia\" je každoroční ceremonie Oxfordské univerzity, během které významné světové osobnosti přebírají její nejvyšší ocenění: titul čestného doktora. Pouze čtyřikrát za více než pět a půl století udělování titulu byli mezi laureáty Češi:\n\n\nRektorem univerzity je anglický politik Chris Patten. Celkem má více než 21 000 studentů.\n\nOxford má velmi důležitou roli ve vzdělávání ve Spojeném království. Jde ale o elitářský přístup ke vzdělání. Vystudovalo zde nejméně 8 zahraničních panovníků, 47 držitelů Nobelovy ceny, 3 držitelé Fieldsovy medaile, 26 premiérů Spojeného království (včetně bývalého premiéra Davida Camerona), nejméně 30 zahraničních prezidentů a premiérů, 12 svatých, 89 arcibiskupů, 18 kardinálů a jeden vzdoropapež.\n\nSoučasní vědci jako jsou Stephen Hawking, Richard Dawkins a držitelé Nobelovy ceny Anthony James Leggett, Tim Berners-Lee a mnoho jiných.\n\nMezi dlouhým seznamem spisovatelů, kteří jsou spojeni s Oxfordem jsou nejznámější Evelyn Waugh, Jane Austen, Lewis Carroll, Aldous Huxley, Oscar Wilde, C. S. Lewis, J. R. R. Tolkien, Philip Pullman, Vikram Seth, Plum Sykes a Percy Bysshe Shelley.\n\n\n"}
{"id": "94805", "url": "https://cs.wikipedia.org/wiki?curid=94805", "title": "Boskovice", "text": "Boskovice\n\nBoskovice ( , ) jsou město v okrese Blansko v Jihomoravském kraji, 14 km severně od Blanska a 33 km severně od Brna na hranicích Drahanské vrchoviny. Severovýchodně od města leží vodní nádrž Boskovice a přírodní park Řehořkovo Kořenecko. Jižní částí města protéká potok Bělá. Žije zde obyvatel. Historické jádro města je včetně židovského ghetta od roku 1990 městskou památkovou zónou.\n\nBoskovice jako trhová osada byla založena pravděpodobně ve 13. století. Avšak z archeologických nálezů lze usuzovat, že osídlení v těchto místech je daleko starší. První uvedení názvu Boskovice je z roku 1222, kdy Jimram z Boskovic byl svědkem vydání listiny Přemyslem Otakarem I. O sto let později, roku 1313, je datována první zmínka o Boskovickém hradu. První písemná zmínka přímo o městě samotném pochází z roku 1413. V roce 1463 v Praze povoluje král Jiří z Poděbrad Boskovicím pořádat jarmark a výroční trhy na den svatého Víta.\n\nV roce 1759 bylo prvně v boskovických listinách použito názvu „město Boskovice“. K povýšení na město tedy pravděpodobně došlo někdy za vlády Marie Terezie (1740–1780). Za vlády jejího syna Josefa II. byl v Boskovicích zřízen magistrát, ale také odňato hrdelní právo, které Boskovice měly právo užívat od roku 1255.\n\nV nejbližším okolí historického jádra Boskovic také vyrostlo předměstské osídlení, dělící se na Dolní a Horní Předměstí. K Boskovicím patří také židovská obec. V roce 1454 vydal král Ladislav Pohrobek zákon o vyhnání Židů z královských měst. Většina Židů přicházejících v tuto dobu byla původem právě z Brna. Uzavřené ghetto oddělené od města dvěma branami vzniklo v roce 1727. V roce 1930 se k židovské národnosti hlásilo 318 boskovických obyvatel. Ve dnech 14. a 15. března 1942 bylo z Boskovic do koncentračních táborů deportováno 458 židovských obyvatel, z nichž se vrátilo jen 14 lidí.\n\nDo roku 1792 Boskovice patřily do Olomouckého kraje. Změnou však byly přesunuty do kraje brněnského. V roce 1848 byl nově zřízen podkraj Boskovický, později okres Boskovice. Ten byl zrušen k 1. lednu 1960 a Boskovice přešly pod okres Blansko.\n\nPrvními majiteli města i hradu byli páni z Boskovic. V letech 1398–1458 je vystřídali páni z Kunštátu, ale po nich se opět vrátili Boskovicové. Od roku 1547 se držení majetku přesunulo na rod Ederů ze Šťavnice. Po dvaceti letech převzali panství Morkovští ze Zástřizl. Na konci 17. století získal Boskovice rod Ditrichštejnů. Posledním majitelem města byl rod Mensdorff-Pouilly, kteří město převzali v 50. letech 19. století.\n\nNázev Boskovic se dle záznamů vyvíjel postupně z \"Boskoviz\" v roce 1222 přes \"Boskowitz\" (1308), neopevněné městečko \"Bozkowicz\" (1632), ex oppido \"Bosskowicz\" (1708/12), obec \"Boskowitz\" Olomoucký kraj (1751), Boskowitz Brněnský kraj (1848), obec \"Boskovice\" okres Boskovice (1850–1950), \"Boskowitz / Boskovice\" (1939–45) až po současné (od roku 1961) Boskovice okres Blansko.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nBoskovice tvoří pět místních částí:\n\nV minulosti byly součástí Boskovic i dnes samostatné obce Chrudichromy (1976–1991), Lhota Rapotina (1980–1991), Ludíkov (1986–1992), Němčice (1986–1991), Sudice (1980–1991), Újezd (1981–1992), Valchov (1986–1991) a Velenov (1986–1992).\n\nV letech 2006–2014 byl starostou Jaroslav Dohnálek (ODS). Na ustavujícím zasedání zastupitelstva 10. listopadu 2014 byla do této funkce zvolena Hana Nedomová (ČSSD). Od roku 2018 je starostou opět Dohnálek \n\n\n\nVelká židovská komunita obývala židovské město, z něhož se zachovalo několik domů, synagoga, židovský hřbitov a jedna původní brána.\n\n\nV Boskovicích žila či se narodila řada významných osobností, jak pedagogové, tak osoby kulturně či sportovně činné. Jedním z nich byl i například objevitel Věstonické venuše Karel Absolon, členové místního Musejního spolku a dlouholetí badatelé na 15 km vzdáleném keltském oppidu Staré Hradisko František Lipka a Karel Snětina, malíř František Řehořek (podle nějž byl pojmenován přírodní park Řehořkovo Kořenecko) a také malíř Otakar Kubín, textilní výtvarník Josef Müller, působící v gobelínce v Jindřichově Hradci. Dále Yvetta Hlaváčová, jež reprezentuje republiku v dálkovém plavání. Mezi další rodáky – sportovce – patří například i hokejista Jan Kolář. Dalším rodákem z Boskovic je Jaroslava Maxová, operní pěvkyně a pěvecká pedagožka. Z Boskovic pochází také fotograf Josef Koudelka, žijící v Paříži. Významným rodákem je také kardinál Tomáš Špidlík. V neposlední řadě mezi boskovické rodáky patří i Josef Dobeš (VV, Pro sport a zdraví), ministr školství mládeže a tělovýchovy za vlády Petra Nečase.\n\n\n\n\n\n\n"}
{"id": "94806", "url": "https://cs.wikipedia.org/wiki?curid=94806", "title": "Burrhus Frederic Skinner", "text": "Burrhus Frederic Skinner\n\nBurrhus Frederic Skinner (20. března 1904 – 18. srpna 1990) byl americký psycholog, autor, sociální filosof, vynálezce, zastánce společenských reforem a básník. Prováděl průkopnickou práci v experimentální psychologii a podporoval behaviorismus, kde se zabýval zejména operantním podmiňováním (učení na základě spontánních reakcí člověka). Napsal řadu kontroverzních děl (např. \"Analýza chování\"), ve kterých navrhoval rozšířené používání psychologických technik změny chování, především operantní podmiňování, za účelem zlepšení společnosti a zvýšení lidského štěstí; jednalo se o druh sociálního inženýrství. Svou ideu plně prezentoval ve své utopické novele \"Walden Two\" (1948). Byl nejcitovanějším psychologem 20. století.\n\nNarodil se v Pensylvánii. Jeho otec byl právník. Jeho bratr Edward, o dva a půl roku mladší, zemřel v šestnácti letech v důsledku krvácení do mozku. \n\nPo maturitě se neúspěšně pokusil napsat román, zatímco žil u svých rodičů. Toto období později nazval \"temnými časy\". Vlastní literární dovednosti ho totiž zklamaly. Navzdory povzbuzení od proslulého básníka Roberta Frosta dospěl k závěru, že má málo životních zkušeností a že nemá silnou osobní perspektivu, ze které by mohl psát. Literární choutky v něm však nadále dřímaly a po druhé světová válce některé své názory na společenské uspořádání vyjádřil právě formou románu.\n\nVystudoval nakonec angličtinu na Hamilton College v New Yorku. Zde se stal členem jednoho ze studentských bratrstev, avšak vystoupil v protestu proti rituální šikaně studentů, jíž se stal také obětí. Bakalářský titul získal v roce 1926 a přešel na Harvardovu univerzitu. Zde ho Fred Keller přesvědčil, aby se věnoval výzkumu chování. S Kellerem pak spolupracovali na řadě experimentů. Iniciačním se pro něj stalo setkání s učením Johna B. Watsona, jehož vlastní verzi posléze rozvinul. Doktorát na Harvardu získal v roce 1931 a zůstal tam jako výzkumný pracovník až do roku 1936. Pak učil na Minnesotské univerzitě v Minneapolis a později na Indianské univerzitě, kde byl vedoucím katedry psychologie v letech 1946-1947, než se v roce 1948 vrátil na Harvard, kde se stal dlouholetým profesorem. Zůstal na Harvardu po zbytek svého života. Do důchodu odešel v roce 1974.\n\nV roce 1973 byl jedním z signatářů Druhého humanistického manifestu. \n\nZemřel na leukemii. \n"}
{"id": "94808", "url": "https://cs.wikipedia.org/wiki?curid=94808", "title": "Plzeň 4", "text": "Plzeň 4\n\nPlzeň 4 je městský obvod rozkládající se na severovýchodě statutárního města Plzně. Skládá se z pěti původních historických obcí: \"Doubravka\", \"Lobzy\", \"Újezd\", \"Červený Hrádek\" a \"Bukovec\". Sídlo městského obvodu se nachází v jeho nejvýznamnější části – v Doubravce.\n\nObvod vznikl v roce 1962, dnešní hranice ale získal až v roce 1976 po přičlenění okrajových částí (Červený Hrádek). Část obyvatel obvodu bydlí na sídlištích Doubravka a Lobzy, která byla stavěna koncem 60. let. Zástavbu ale zdaleka netvoří pouze panelové domy. Části Újezd, Červený Hrádek a Bukovec mají dodnes spíše vesnický charakter, ale i v Doubravce se nachází relativně velké množství starších rodinných domků. V dnešní době výstavba pokračuje spíše v okrajových částech obvodu (Újezd, Červený Hrádek, Bukovec). Dochází tam ke stavbě rodinných domů. Na území obvodu se nachází relativně velké množství zeleně – parky \"Přátelství\" a \"v Homolkách\", \"Špitálský les\", vrch Chlum s rozhlednou a hluboké lesy směrem na Chrást. U Doubravky se zprava vlévá Úslava do Berounky.\n\nNejvýznamnější historickou památkou je bezesporu románský kostel sv. Jiří v Doubravce. Jedná se o jednu z nejstarších staveb v Česku, byl postaven již v roce 992. Historická jádra bývalých vesnic Lobzy, Červený Hrádek, Újezd a Bukovec s ukázkami lidové architektury byly prohlášeny vesnickou památkovou zónou.\n\nV obvodě se vyskytují čtyři základní školy, nemocnice a poliklinika, tři pošty, stanice městské i republikové policie, čtyři knihovny (dvě městské – Doubravka, Lobzy a dvě místní – Červený Hrádek a Újezd) a jedno divadlo (Divadlo Alfa s programem zejména pro dětské diváky). Na území obvodu byly postaveny dva hypermarkety (Tesco a Albert), které leží na Rokycanské třídě, jež je součástí silničního průtahu městem z východu na západ. Celoměstský význam má Ústřední hřbitov s krematoriem, který se nachází na kopci v Doubravce, také při Rokycanské třídě. V ulici V Malé Doubravce sídlí společnost ČSAD Autobusy Plzeň, která zajišťuje autobusovou dopravu pro celý Plzeňský kraj. Obvodem prochází hlavní železniční trať č. 170 Praha–Plzeň, která má v Doubravce zastávku.\n\nNejvýznamnější ulicí je zřejmě Rokycanská třída, která je součástí východo-západního průtahu městem a odděluje Doubravku a Lobzy. S touto třídou se kříží Masarykova ulice, která vede středem Doubravky a dále pokračuje jako Zábělská přes Újezd a Zábělou do Chrástu. Páteří městské hromadné dopravy v obvodu jsou trolejbusy. 5 linek (11, 13, 15, 16 a 17) zajišťuje dopravu do Doubravky (točny Na Dlouhých a Zábělská), k Ústřednímu hřbitovu a do Lobez. Důležitý přestupní bod je na konečné zastávce linky č. 16 Doubravka. Na trolejbus tam navazují autobusy do okrajových částí obvodu i mimo město. Dalšími významnými autobusovými linkami jsou: polookružní linka 30 - Borská Pole - Bory - Doudlevce - Slovany - Lobzy - Doubravka - Bolevec - Košutka; linka 28 - Bukovec - Újezd - Doubravka - Centrum a linka 29 - Doubravka - Slovany - Doudlevce - Borská Pole.\n\nMezi průmyslové podniky patří plzeňská teplárna v Doubravecké ulici zásobující teplem většinu města, dnes již nefungující papírna v Bukovci při Berounce a řada firem podél Hřbitovní a Jateční ulice.\n"}
{"id": "94809", "url": "https://cs.wikipedia.org/wiki?curid=94809", "title": "Siemens", "text": "Siemens\n\nSlovo Siemens má několik významů:\n\n\n\n"}
{"id": "94810", "url": "https://cs.wikipedia.org/wiki?curid=94810", "title": "Behaviorismus", "text": "Behaviorismus\n\nBehaviorismus (z anglického \"behavior\" – chování) je přístup v psychologii vycházející z předpokladu, že chování lze vědecky zkoumat bez znalosti vnitřních duševních stavů organismu. Snaží se zkoumat proces adaptace živočicha na prostředí. Oproti funkcionalismu behaviorismus studuje chování objektivně – používá laboratorní výzkum chování.\n\nBehaviorismus je myšlenkový směr, v jehož centru zájmu stojí chování, jeho pozorování a analýza. Psychologie je podle pojetí behaviorismu čistě objektivní, experimentální přírodní věda. Jejím cílem je předvídání a ovládání chování.\n\nZakladatelem behaviorální psychologie je J. B. Watson, kritizující introspekci (člověk který pozoruje sám sebe je subjektivní), oproti tomu se stavěl na stranu extrospekce. Ta říká, že vnější pozorování je objektivní, dá se tedy změřit. Prováděl pokusy na zvířatech i lidech a zkoumal jejich metody učení. Chování vysvětloval vzorcem\n\ncodice_1\n\npopřípadě\n\ncodice_2\n\nV druhém případě přistupoval k organismu agnosticky – je to jakási černá skříňka a my nejsme schopni postihnout, co se v ní děje. Tento model byl dále rozšiřován dalšími behavioristy a neobehavioristy mezi něž patřil i E. L. Thorndike či B. F. Skinner. Za přispěvatele do těchto teorií lze považovat i ruskou školu I. P. Pavlova.\n\nDíky tomuto předpokladu behavioristé odmítali zkoumat svobodnou vůli a považovali ji za pouhý epifenomén jiných přírodních a psychických procesů. Podle nich má být veškeré chování živočicha plně determinované (určené) vnějšími podněty a vnitřními (byť třeba nepoznatelnými) předpoklady, např. genetickými, ontogentickými a podobně. To vedlo například ke sloučení termínů smyslová žádostivost a racionální vůle do jednoho termínu motivace, kde se tyto složky nerozlišují a nestaví do opozice. Přestaly se používat starší termíny jako například entelechie – životní síla. Eliminovaly se z vědeckého hlediska nic neříkající termíny jako přirozenost (Když známe psa a kočku, pak můžeme říci: Proč štěká pes? Protože je to jeho přirozenost. Proč neštěká kočka? Protože to není její přirozenost. Kdybychom ale neznali hada, nemohli bychom z termínu přirozenost vysvětlit, zda bude štěkat či ne.). Behaviorismus se tak zasloužil o pročištění a zjednodušení psychologické terminologie na principu Ockhamovy břitvy – předpoklady nechť nejsou zmnožovány nad nezbytnou míru. Tento přístup stále umožňuje držet mimo vědeckou psychologii takové přístupy, jako jsou například Kahudovy mentiony.\n\nByl nazýván „otec průmyslové psychologie“. Studoval možnosti aplikací behaviorálních věd ve výrobním prostředí a spojení laboratorní psychologie s empirickým výzkumem výkonnosti lidí.\n\nTvrdil, že společnost je sociální systém s mnoha subsystémy a že sociální systémy mají tendenci usilovat o dosažení rovnováhy mezi rušivými vnějšími a vnitřními vlivy.\n\nNejčastěji byla pro tyto pokusy využívána hlavolamová skříňka (puzzle-box, 2, 1897) či labyrint, v němž mělo umístěné zvíře za úkol uvést do chodu příslušný mechanismus k tomu, aby se z něj dostalo ven, popř. získalo potravu, a byla tak navozena pozitivní reakce. Měřilo se, za jak dlouho toho živočich docílí při jednotlivých opakováních a kdy si činnost osvojí za zcela samozřejmou. Pro posílení negativní reakce byl využíván slabý elektrický proud či obdobný trest. Výzkumy byly prováděny i s ochucováním stravy, či později, při některých pokusech jiných autorů, i odebíráním jednotlivých částí mozku zkoumaným živočichům a opakování daných úkonů se zvyšujícím se postižením. Obvykle byly používány kočky, kuřata a krysy právě kvůli svému vývoji a dospívání.\n\nZvířata se nic nenaučila porozuměním, pouze nacházela spojitosti. Nic nevyvodila od dalších testovaných živočichů v téže místnosti, když došli k úspěchu nebo když jim Thorndike pomáhal. Dva po sobě jdoucí úkony v rámci hlavolamu si již polovina koček osvojit nedokázala, tři byly takřka nesplnitelné. Později se ukázalo, že různé druhy zvířat mají také rozdílné dispozice k jednotlivým činnostem a že jsou úkony, které si ani přes veškerou snahu nikdy neosvojí (např. aby holub začal mávat křídly).\n\nNa tuto zákonitost se přišlo prakticky náhodou při dlouholetém výzkumu zažívacího ústrojí a procesu trávení zvířat, kdy si kolem roku 1900 ruský fyziolog Pavlov a jeho asistenti všimli tzv. fenoménu slinícího psa. Celá druhá část jeho kariéry pak byla zasvěcena právě studiu jevů nazvaných podmíněné reflexy. Nejčastěji se jednalo o stimulaci zrakových a sluchových vjemů např. pomocí blikání metronomu, promítání kruhu na zdi či zvuku sirény. Zvířata na podnět reagovala sliněním v očekávání potravy, opět docházelo k posilování a následnému vyhasínání mozkových reflexů. Do Spojených států se tato koncepce dostala až relativně pozdě, přesto byla řadou odborníků pozitivně přijata. Jednotlivé zákonitosti pak byly upřesněny a přepracovány.\n\nTato nová perspektiva George Herberta Meada (1863-1931), filosofa a sociálního psychologa, vychází z významu, který přiřazuje slovu a symbolu. Mead tvrdí, že díky jazyku jsme schopni si uvědomit sami sebe a vlastní individualitu, a zároveň na sebe nahlížet tak, jak nás vnímá naše okolí. Důsledkem této skutečnosti se naše \"já\" vytváří na základě interakcí s ostatními lidmi a je vnímáno jako sociální entita, nikoli jako „svébytný karteziánský subjekt“.\n\nDruhou zásadní složkou jeho učení je pojetí symbolu v teorii komunikace. Symbol vzniká, splňuje-li gesto dvě podmínky. Původce gesta musí přijímat roli adresáta a zároveň musí gesto u obou vyprovokovat stejnou reakci. Symbol může být přenášený verbální i neverbální formou komunikace.\nPojem \"já\" Mead dále dělí na \"já objektové\" a \"já subjektové\" (\"me,\" resp. \"I\"). Právě se schopností rozlišit je přichází podle Meada i okamžik sebeuvědomění. Dokud je jedinec malým dítětem, je schopen hry (play), s uvědoměním si sebe sama a rozvíjením svého \"subjektivního já\" stává se schopným nahlížet na sebe zvnějšku a přijímat komplexní sociální role, tzv. hraní (game).\n\nBehavioristické metody jsou účinné na určité poruchy, například fobie, obsese, poruchy příjmu potravy a podobně.\n\nPřistihne-li se člověk, že mu hlavou běží nežádoucí myšlenkový proud, tak jej má přerušit razantním pronešením: „STOP! Toto nechci dělat!“ Například řidič se v autě zlobí na jiného řidiče a přistihne sám sebe, že sní o tom, že by jej rád vytlačil ze silnice do svodidel. Tento nežádoucí proud představ by podle behavioristů měl přerušit právě technikou mentálního stopu.\n\nŘada technik vycházejících z převrácení vzorce S→R: není stimul, není reakce. Například lidé trpící nočním přejídáním mají na večer na lednici dát časový zámek, který ji odemkne až ráno. Není jídlo, není ani přejídání.\n\nJedná se o behaviorální techniku účinnou zejména u fobií či prokrastinace. Nejprve si člověk představuje strach nahánějící situaci v relaxované poloze. Například v posteli si představuje most či výtah, kterého se bojí. Když vyhasne podmiňovaná reakce na výtah v představách, přiblíží se k výtahu na dohled a jen si ho z dálky prohlíží tak dlouho, až opět vyhasne fobická reakce. Pak si sáhne na výtahové dveře a stojí u nich tak dlouho, až opět vyhasne reakce na ně. Takto se postupnými kroky postupuje, až je člověk schopen jezdit výtahem sám.\n\nBehaviorismus přišel též s programovými učebnicemi. To byly přesně strukturované učebnice, kde žák postupoval po krocích, které se na konci každého oddílu ověřily testem. Pokud test zjistil žákovu slabinu, tak jej odkázal na příslušnou stránku, kde si mohl mezeru ve znalostech doplnit. Takto je programově psaná například učebnice \"Dioda, transistor, tyristor názorně.\"\n\n"}
{"id": "94812", "url": "https://cs.wikipedia.org/wiki?curid=94812", "title": "Zdeněk Izer", "text": "Zdeněk Izer\n\nZdeněk Izer (*7. září 1966 v Praze) je český komik, bavič, imitátor a moderátor. Jeho doménou jsou parodie známých televizních pořadů, v nichž napodobuje jejich moderátory a další osobnosti.\n\nV mládí nebyl přijat na Střední grafickou školu a tak se vyučil automechanikem. \n\nJako komik se poprvé proslavil počátkem 90. let, kdy parodoval politické a společenské dění z doby dělení Československa. Vydal také sérií audio nahrávek \"Policejní akademie 93\" a \"Bezva parta – Maňas ve fabrice\" s pokračováním \"Maňas a revoluce 95\"'. Jeho televizní začátky jsou spojeny především s Českou televizí, kde byl častým hostem v pořadu \"Šance\". V tomto pořadu mezi lety 1994–2000, společně s Markem Dobrodinským, vytvořil řadu scének. Jejich doménou se stala parodie televizních pořadů \"Receptář\", \"Tak neváhej a toč!, z televizní stanice TV Nova pořady 7 čili 7 dní, Volejte řediteli, Televizní noviny\" nebo \"Tabu\" a z TV Primy parodovali pořady jako \"Nikdo není dokonalý, Mňam či Carusošou\". Časté byly také parodie hudební, kdy se Izer na pódiu měnil v české nebo zahraniční zpěváky populární hudby. Po úspěchu v pořadu Šance dostala dvojice Izer–Dobrodinský vlastní pořad se skrytou kamerou \"Na palmě!\" (2000). \n\nPo rozchodu s Dobrodinským přešel na stanici TV Prima, kde od roku 2003 uváděl sérii zábavných televizních pořadů „Telebazar“ (2003), „\"Kinobazar\"“ (2004), „\"Pípšoubazar\"“ (2005), „\"Jen blbni\"“ (2006), a to i s novým partnerem Petrem Freundem nebo „\"Skečbar\"“ (2010) s Nelou Boudovou. Od roku 2012 dostal na nové TV Pětka svůj pořad, který se jmenoval \"Buřtcajk\". Televize ovšem po necelém půl roce přestala vysílat. V letech 2008–2014 se několikrát objevil v popůlnočním silvestrovském pořadu České televize \"U muziky na Silvestra\", kde vystoupil jako vypravěč vtipů všeho druhu. Objevil se jako host televizních pořadů \"Zázraky přírody\" nebo \"Vtip za stovku\" a účinkoval také v reklamě.\n\nV současné době po republice vystupuje se svými pořady \"\"Zdeněk Izer a Autokolektiv\" a \"Zdeněk Izer na plný coole\"\". Dříve vystupoval ve dvojici se Šárkou Vaňkovou, od roku 2017 vystoupuje sólově.\n\nOd 15. srpna 2003 je podruhé ženatý, s manželkou Olgou má dceru Laru (* 15. února 2004). Z otcova druhého manželství má sestru (* 1989). Mezi jeho koníčky patří rybaření a videohry Sony PlayStation. Chová psy, převážně skotské teriéry v pšeničném i černém zbarvení.\n\n\n\n\n\n"}
{"id": "94815", "url": "https://cs.wikipedia.org/wiki?curid=94815", "title": "Theodor Heuss", "text": "Theodor Heuss\n\nTheodor Heuss (31. ledna 1884 – 12. prosince 1963 Stuttgart) byl německý politik a první prezident Spolkové republiky Německo po 2. světové válce. Úřad zastával od 12. září 1949 do 12. září 1959.\nBezprostředně po druhé světové válce byl ministrem kultury spolkové země Bádensko-Württembersko. V letech 1946 a 1947 vyučoval historii na Technische Hochschule Stuttgart. Podílel se na založení \"Demokratische Volkspartei\" (Demokratická strana lidová), jež je nyní součástí FDP. Za Demokratische Volkspartei byl v letech 1946 až 1949 členem bádensko-württemberského zemského parlamentu.\n\nV roce 1948 byl jmenován čestným profesorem na Technische Hochschule Stuttgart. Dne 12. prosince 1948 byl zvolen do čela západoněmecké a berlínské sekce nově založené Freie Demokratische Partei (FDP, Svobodná demokratická strana). V roce 1948 byl členem Parlamentarischer Rat (Parlamentní rada) a měl značný vliv na utváření ústavy Spolkové republiky Německo.\n\nVe své době byl tak uznáván, že po ukončení druhého mandátu spolkového prezidenta, kdy už nemohl být podle platného „základního zákona“ Spolkové republiky Německo zvolen potřetí, mu němečtí politici nabízeli, že základní zákon změní, aby mohl úřad zastávat nadále, to však Theodor Heuss odmítl.\n\n"}
{"id": "94816", "url": "https://cs.wikipedia.org/wiki?curid=94816", "title": "Jan Černý (politik)", "text": "Jan Černý (politik)\n\nJan Josef Černý (4. března 1874 Uherský Ostroh – 10. dubna 1959 Uherský Ostroh) byl československý politik a úředník. Zastával dvakrát funkci předsedy československé vlády (1920–1921 a 1926) a po čtyři období (mezi lety 1920 a 1938) působil jako ministr vnitra. Prakticky po celou dobu trvání první a druhé republiky (v letech 1920–1939) byl také zemským prezidentem země Moravskoslezské (před rokem 1928 země Moravské).\n\nPo maturitě na gymnáziu v Uherském Hradišti vystudoval práva na Právnické fakultě Univerzity Karlovy. V roce 1899 nastoupil jako zaměstnanec hodonínského okresního hejtmanství. Od roku 1908 působil jako úředník na c. k. ministerstvu veřejných věcí ve Vídni.\n\nV roce 1912 se stal přednostou presidia c. k. moravského místodržitelství v Brně, kterým zůstal až do roku 1918, kdy byl k 31. říjnu dle dohody s národním výborem v Brně jmenován správcem místodržitelství na místo dosavadního c. k. mor. místodržitele barona Karla Heinolda, který nastoupil po 30. říjnu 1918 dovolenou. O převzetí správy místodržitelství informoval 31. října 1918 c. k. ministra vnitra Gayera. Na žádost bar. Heinolda byl ještě narychlo povýšen císařem Karlem na c. k. dvorního radu-tento titul použil, pochopitelně již bez c. k., naposledy na nařízení správce místodržitelství z 10. listopadu 1918. Tak se tedy při vzniku republiky podílel na přebírání úřadu pod její správu.\n\nV letech 1920–1928 působil jako prezident politické zemské správy na Moravě, poté až do roku 1939 působil ve funkci zemského prezidenta Země Moravskoslezské. Během svého působení ve vládních funkcích byl na těchto postech zastupován.\n\n15. září 1920 se stal ministerským předsedou a ministrem vnitra úřednické vlády (první vláda Jana Černého). Na postu ministra vnitra zůstal i po sestavení nové vlády, kterou vedl Eduard Beneš. V následující 1. Švehlově vládě již ve funkci nepůsobil a vrátil se ke své úřednické práci na Moravě.\n\n18. března 1926 se stal již podruhé ministerským předsedou a ministrem vnitra v další úřednické vládě (druhá vláda Jana Černého), ve funkci premiéra působil do 12. října, ministrem vnitra však zůstal až do roku 1929. Na vnitru působil i ve vládách agrárníků Františka Udržala a Jana Malypetra a v roce 1938 i v obou vládách generála Jana Syrového.\n\nV březnu 1939, kdy došlo k německé okupaci a vytvoření protektorátu, byl na vlastní žádost penzionován a svůj život dožil v ústraní v Uherském Ostrohu, kde v roce 1959 zemřel. Pochován je v prostém hrobě s nápisem „Jan Černý, zemský prezident“ na městském hřbitově v Uherském Hradišti.\n\n\n\n"}
{"id": "94821", "url": "https://cs.wikipedia.org/wiki?curid=94821", "title": "Turnerův syndrom", "text": "Turnerův syndrom\n\nTurnerův syndrom je vrozené onemocnění vyskytující se u žen, jehož podstatou je absence jednoho chromozomu X . Zdravé ženy mají dva ženské pohlavní chromozómy, chromozómy \"X\". Proto se jejich sestava chromozómů (neboli karyotyp) označuje jako 46, XX. V této formuli značí číslo \"46\" celkový počet chromozómů a \"XX\" dva ženské pohlavní chromozómy X. Sestava pohlavních chromozómů je tedy v případě vrozeného onemocnění Turnerovým syndromem XO (karyotyp 45, XO) Vyskytuje se s četností 1 případu na 2500 ženských novorozenců. TS je možné diagnostikovat již prenatálně, tedy v období těhotenství. Na základě řady charakteristických znaků lze TS zjistit také brzy po narození. Jedním z prvních příznaků novorozenců s TS bývá sklon narodit se o něco dříve a mít o něco nižší porodní váhu než ostatní novorozenci. Nemusí to však být pravidlem.\n\nNemoc nemá jednoznačný soubor příznaků, řada souvisejících poruch se vyskytuje pouze příležitostně nebo jen u některých případů. Spolehlivou diagnostickou metodou je pouze genetické vyšetření.\n\nRelativně nejobvyklejším je porucha růstu (bez léčení dorůstají ženy stižené TS do výšky okolo 146 cm, obvyklý rozptyl je 140–158 cm), která začne být nápadná obvykle tak ve 3–5 letech. Porucha růstu je nejčastějším důvodem pro genetické vyšetření pacientky a zjištění choroby. Problémy s růstem odvisí od toho, že kosti postižených děvčat mají z neznámého důvodu sníženou vnímavost vůči růstovému hormonu, lze je tedy do značné míry vyvážit dodáním dávky růstového hormonu navíc (aplikován je ve formě podkožní injekce). Takováto léčba však není účinná stoprocentně (byť problémy s růstem značně umenšuje) a zejména nemůže zpětně vyvážit růst, který měl již nastat v předchozích letech. Léčbu mohou provázet poruchy v hospodaření s vodou (vodnatost a otoky) a cukrem (cukrovka) v organismu - růstový hormon totiž zvýrazňuje již existující obtíže v tomto směru.\n\nNěkterá děvčátka s Turnerovým syndromem jeví velkou náchylnost k ucpávání Eustachovy trubice a vzniku zánětů středního ucha. Pokud se příliš často opakují, jsou vleklé či zanedbané (může se stát např. u příliš malých dětí, kdy dítě nedokáže rodičům a lékaři dát patřičně najevo svůj problém), může dojít k perforaci ušního bubínku a dalším potížím, které mohou vyústit až v částečnou či úplnou ztrátu sluchu. Výjimečně se vyskytuje i vrozená ztráta sluchu - někdy úplná, někdy jen v některých rozsazích tónů.\n\nU děvčátek trpících TS se o něco málo častěji objevuje šilhavost, krátkozrakost a pokleslost horních víček. Řeší se stejně jako u ostatních dětí.\n\nU některých dívek s Turnerovým syndromem se objevují nápadné pigmentové skvrny (névy) na kůži. Problém může být zvýrazněn při léčbě růstovým hormonem. V případě výraznějších potíží v tomto směru je vhodná konzultace s dermatologem.\n\nU většiny pacientek dochází k poruše vývoje k pohlavní dospělosti a zakrnění pohlavních orgánů, organismus také neprodukuje patřičné pohlavní hormony. Následkem je neplodnost. U dalších dochází k výraznému snížení plodnosti. Patřičná včasně započatá léčba může tyto potíže umenšit, některé neplodné pacientky mohou odnosit dítě z darovaného vajíčka. Vzhledem k zvýšenému riziku vážných kardiovaskulárních potíží v důsledku namáhání organismu v těhotenství je třeba takové umělé navození těhotenství dobře zvážit vzhledem ke zdraví pacientky. V případě těhotenství je též vysoké riziko spontánního potratu či defektů ve vývoji plodu. Donošení vlastního dítěte je z těchto důvodů velice raritní záležitost.\n\n\nVčasná diagnóza (v dnešní době často už před narozením dítěte) a možnosti moderní medicíny umožňují co nejdříve zahájit příslušnou léčbu, která může velmi významně zmírnit následky této poruchy. Dívkám s TS je podáván růstový hormon, který se aplikuje denně injekčně pod kůži. Tuto léčbu předepisuje lékař specialista – endokrinolog. Léčba probíhá ve specializovaných centrech, kterých je v současné době v ČR třináct. V období dospívání je nutná hormonální substituční (náhradní) léčba. Dívkám se tedy podávají i ženské pohlavní hormony. Díky asistované reprodukci mohou i ženy s TS porodit dítě (žena získá vajíčko od dárkyně).\n\n"}
{"id": "94824", "url": "https://cs.wikipedia.org/wiki?curid=94824", "title": "Klinefelterův syndrom", "text": "Klinefelterův syndrom\n\nKlinefelterův syndrom (XXY) je genetická porucha způsobená chromozomální aneuploidií. Tedy, postižený mužský jedinec má místo jednoho chromozómu X tyto chromozóny dva a jeden Y. Tento syndrom je pojmenován po endokrinologovi rakouského původu pracujícím v Bostonu, Harrym Klinefelterovi, který jej roku 1942 poprvé jako vedoucí studie popsal v „Journal of Clinical Endocrinology.“\n\nHlavním dopadem je narušení vývoje varlat a poruchy plodnosti, spolu s dalšími rysy psychických a fyzických změn. Ovšem i takto chromozomálně vybavení jedinci mohou být zcela bez příznaků (vč. plodnosti, je-li příčinou genetická mozaika).\n75 % mužů s XXY neví o své „nemoci,“ často je syndrom diagnostikován až v souvislosti s touhou založit rodinu, případně naopak při prenatálním vyšetření.\nJedná se o druhou nejčastější extrachromozomální poruchu, postiženi jsou jeden narozený chlapec na 1000. Zároveň jen 90 % všech nemocných s příznaky Klinefelterova syndromu má opravdu chromozomy XXY.\n\nDrtivá většina mužů je sterilní, ačkoli existuje někdy možnost pomoci díky asistované reprodukci. U dospělých jsou charakteristiky onemocnění široké a variabilní, od žádných přes kulatý typ postavy (nelze ovšem použít jako identifikaci onemocnění!), po určitý stupeň gynekomastie.\nDále se vyskytuje hypogonadismus, tedy snížená endokrinní funkce varlat a z ní vyplývající poruchy plodnosti (aleidygismus). Pacienti mají často nízké hodnoty testosteronu, ale vysoké hodnoty folikuly-stimulujícího hormonu (FSH) a luteinizačního hormonu (LH). Často tito muži mají mikroorchidismus (varlata menší než je norma).\n\nPřed pubertou jsou příznaky nespecifické, jako opožděný vývoj řeči, poruchy pozornosti nebo chování, poruchy učení.\nZároveň je zvýšené riziko nádoru ze zárodečných buněk, rakoviny prsu, osteoporózy.\n\nS kvalitní léčbou mohou muži s touto genetickou odchylkou vést plnohodnotný život, jako zdraví jedinci. Dnešní možnosti terapie neumožňují chorobu vyléčit, ale léčit ji, že jsou jedinci téměř bez příznaků.\nNáhrada testosteronu je hlavní léčba, dále je možné podle symptomů hledat terapii pro poruchy učení nebo řeči, případně chování.\nLéčba začíná kolem 11-12 roku věku, změří se hladina testosteronu v krvi - u XXY chlapců je často snížená. Pokud je opravdu nízká, dostane chlapec pravidelnou dávku testosteronu - buď injekčně nebo přes kůži či formou gelu.\n\nEfekt testosteronu:\n\nMožné vedlejší efekty jsou vzácné, např. zhoršení akné, poněkud rapidní sexuální vývoj, zhoršená agresivita - je nutné pečlivé monitorování těchto efektů.\n\n\n"}
{"id": "94829", "url": "https://cs.wikipedia.org/wiki?curid=94829", "title": "XXX syndrom", "text": "XXX syndrom\n\nXXX syndrom (zvaný též superžena, nebo nadsamice) je variace chromozomů, při které přebývá jeden chromozom X v každé buňce. Většina postižených žen je normální, ale může se vyskytnout snížené IQ, problémy v reprodukci (pozdější menstruace, časté potraty, předčasné klimakterium), vyšší vzrůst. Vyskytuje se u 0,005 % žen.\n"}
{"id": "94830", "url": "https://cs.wikipedia.org/wiki?curid=94830", "title": "XYY syndrom", "text": "XYY syndrom\n\nSyndrom XYY (zvaný též syndrom „supermuže“) je genetická porucha u mužů, která se projevuje existencí jednoho chromozonu Y navíc. Vyskytuje se v četnosti 1 : 1000. V karyotypu je sestava 47, XYY.\n\nProjevy: Vyšší postava, 47 chromozomů.\n"}
{"id": "94833", "url": "https://cs.wikipedia.org/wiki?curid=94833", "title": "Albert Veliký", "text": "Albert Veliký\n\nSvatý Albert Veliký (\"Albertus Magnus\", Albert z Böllstadtu) (1193 nebo 1206/1207 Lauingen – 15. listopadu 1280 Kolín nad Rýnem) byl jedním z nejvýznamnějších středověkých učenců, a nejvýznamnějším německým představitelem vrcholné scholastiky, zabýval se studiem filozofie, teologie i přírodních věd. Pro svoji všestrannost byl nazýván „\"doktor universalis\"“. Patří mezi učitele církve a je patronem vědců a studentů přírodních věd.\n\nAlbert pocházel z rodiny švábského rytíře, byl však omylem považován za syna hraběte z Böllstadtu. Vystudoval právní fakultu na univerzitě v Padově, kde také vstoupil do řádu bratří kazatelů. Je patronem vědců.\n\nPo studiích v Itálii začal Albert přednášet na řádové teologické škole v Kolíně nad Rýnem, kde byl velmi oblíbeným učitelem. Jeho žákem se stal druhý slavný dominikánský učenec Tomáš Akvinský. Po určité době působení v Německu, se odebral na pařížskou Sorbonnu, aby se tu zabýval studiem Aristotelova díla. V letech 1254–1257 působil jako provinciál řádu v Německu. Tehdy musel hájit názory dominikánů v papežské kurii, kde vedl polemiku s averoismem zastávaným učenci ze Sorbonny.\n\nRoku 1260 byl jmenován biskupem ve významném říšském městě Řezně, ale již 1262 požádal o uvolnění z funkce, a dále se věnoval do konce svého života výlučně výuce a vědecké činnosti.\n\nAlbert Veliký po sobě zanechal rozsáhlé dílo (jeho sebrané dílo tvoří 21 obsáhlých svazků), zasahující mnoho oblastí lidského vědění, proto se mu dostalo přízviska \"doctor universalis\". Kromě toho, že komentoval bibli, shromáždil a zpracoval ohromné množství materiálu z oboru filozofie, metafyziky, logiky, etiky, právní vědy a řady přírodovědných oborů (prováděl empirické výzkumy), který se mu však nepodařilo spořádat podle jednotného systému. V jeho práci pokračoval Tomáš Akvinský a dovršil ji.\n\nAlbert Veliký využil pro křesťanskou teologii Aristotelova díla, které chtěl zbavit nánosu islámské interpretace arabských filosofů. Aristotelovy práce nejen vykládal a komentoval, ale také samostatně doplňoval vlastními myšlenkami. Aristotelismus pokládal za slučitelný s novoplatónismem.\n\nMá se za to, že kolem roku 1250 poprvé izoloval arsen.\n\nBlahořečen byl roku 1662 a svatořečen v roce 1931, kdy byl také papežem Piem XI. prohlášen za učitele církve. Jeho svátek se slaví 15. listopadu.\n\n„Dokonalosti, která se žádá ode všech, dosahuje člověk osobně tím, že věrně zachovává Boží a církevní přikázání, především zákon lásky.“ Albert Veliký se drží teologické nauky své doby, a tak se mu zdá přirozené, že některé kategorie osob (biskupové, řeholníci, kněží) jsou povoláni ke svatosti zvláštním způsobem a dodává, že každý životní stav v církvi si žádá řadu zvláštních milostí, jež křesťanům pomáhá naplňovat jejich poslání tak, aby dosáhli odpovídající dokonalosti (In III Sent, d.29 a.8). Hlavním nástrojem pro směřování k dokonalosti je úsilí plnit Boží vůli. Každý křesťan má na Boží vůli odpovídat svobodně, soustavně a zároveň diferencovaně. Rozlišuje tři druhy souladu s Boží vůlí - soulad nedokonalý, dostatečný a dokonalý. Konkrétními tématy jeho díla jsou dvě : \"Modlitba slz\" a \"Dary rozumu a moudrosti\".\n\n\n"}
{"id": "94840", "url": "https://cs.wikipedia.org/wiki?curid=94840", "title": "Anglická nemetropolitní hrabství", "text": "Anglická nemetropolitní hrabství\n\nNemetropolitní hrabství (\"non-metropolitan county\"), pro něž se také používá pojem \"shire county\", představují spolu s metropolitními hrabstvími jeden ze čtyř stupňů správního členění Anglie. Počet obyvatel těchto hrabství dosahuje hodnot mezi 300 000 až 1,4 milionu.\n\nZákon o místní samosprávě z roku 1972, který vešel v platnost 1. dubna 1974, rozdělil Anglii, kromě oblasti Velkého Londýna a šesti velkých konurbací, na 39 nemetropolitních hrabství. Každé z nich bylo dále rozčleněno na dva až čtrnáct nemetropolitních distriktů. Tím byl vytvořen jednotný dvouúrovňový systém samosprávy, ve kterém byla radám hrabství přidělena například správa vzdělání, požární ochrany a policejní služby.\n\nHranice těchto hrabství byly většinou založeny na existujících hranicích administrativních hrabství, i když zahrnovaly mnoho změn. Hrabství byla vytvořena na základě velkých distriktů nebo sloučením malých hrabství.\n\nOd roku 1992 převládl názor, že dvouúrovňový systém správy by měl být upraven na jednoúrovňový. Hlavními zastánci byli zastupitelé distriktů, ze kterých byla vytvořena hrabství. V některých oblastech země byl postupně do praxe uváděn systém, kdy některé distrikty (převážně v okolí větších měst) byly vyčleněny ze správy rad hrabství a přeměněny v samostatné správní celky, označované novým anglickým termínem Unitary authority.\n\nV současnosti existuje 35 nemetropolitních hrabství s radou hrabství s výjimkou Berkshire, jehož rada hrabství byla zrušena. Podle zákona o místní samosprávě z roku 2007 se má systém jednoúrovňových správních obvodů od roku 2009 dále rozšiřovat.\n\nS tím, jak se hranice původních hrabství měnily, vznikl systém ceremoniálních hrabství, jež představují územní celky pro zastupování panovníka (v současnosti spíše jen pro ceremoniální účely).\n\n"}
{"id": "94842", "url": "https://cs.wikipedia.org/wiki?curid=94842", "title": "Hvězdokupa", "text": "Hvězdokupa\n\nHvězdokupa je seskupení hvězd, které pohromadě udržuje gravitace. Hvězdokupy se dělí do dvou základních typů: otevřené a kulové. Některé z nich, jako například Plejády (Kuřátka), jsou viditelné i pouhým okem.\n\nOtevřené hvězdokupy nemají žádný specifický tvar a obsahují několik desítek až několik stovek hvězd. Lze předpokládat, že hvězdy v otevřených hvězdokupách jsou stejně staré, a že tedy také společně vznikly. Ze stejného důvodu jsou jasné hvězdy v otevřených hvězdokupách horké a bílé a nachází se mezi nimi množství mlhovin, jako třeba v případě Plejád. Otevřené hvězdokupy bývají ovlivněny gravitací okolních hvězd, která nakonec způsobí rozpad hvězdokupy.\n\nKulové hvězdokupy jsou odlišné. Mají zhruba kulový tvar a tvoří je až milion hvězd. Kulové hvězdokupy měří v průměru asi 150 světelných let. Hvězdy v nich jsou načervenalé, neboť je tvoří nejstarší známé hvězdy.\n\nKulové hvězdokupy obklopují naši Galaxii a vytvářejí tak tzv. galaktické halo. Ze všech známých kulových hvězdokup v Galaxii jsou bez problémů pouhým okem viditelné pouze tři. Kulové hvězdokupy obsahují také cefeidy, takže je možné měřit jejich vzdálenost od Země.\n\nKdyby bylo naše Slunce součástí kulové hvězdokupy, blízké hvězdy by zářily tak, že by obloha nebyla nikdy temná, předměty by i v noci vrhaly stíny.\n\nKulové hvězdokupy tvoří kulové halo, zatímco otevřené hvězdokupy jsou roztroušeny po celé rovině galaktického disku. Mnohé obsahují mladé hvězdy a lze je ztotožnit s oblastmi plynu a prachu, které představují rodiště hvězd.\n\n"}
{"id": "94843", "url": "https://cs.wikipedia.org/wiki?curid=94843", "title": "Hydridy", "text": "Hydridy\n\nHydridy jsou binární (dvouprvkové) sloučeniny vodíku s jinými prvky.\n\nPodle vazebné interakce je můžeme rozdělit na iontové, kovové, přechodné, molekulové a polymerní.\n\nIontové hydridy jsou sloučeniny vodíku s nejelektropozitivnějšími kovy (alkalické kovy, kovy alkalických zemin)*.\nJsou to reaktivní, termicky málo stabilní, bezbarvé krystalické látky, ve kterých má vodík oxidační číslo −I.\n\nS vodou reagují za vzniku příslušného hydroxidu a vývoje vodíku.\n\n\nPříprava\n\nIontové hydridy lze připravit přímou reakcí vodíku s alkalickými kovy nebo kovy alkalických zemin.\n\nKovové hydridy jsou křehké pevné látky kovového vzhledu. Tvoří je prvky podskupiny chromu, triády železa a palladium. Tyto sloučeniny se vyznačují vodivými nebo polovodivými vlastnostmi. Jejich struktura není doposud zcela objasněna.\n\nHydridy přechodného typu tvoří prvky podskupin skandia, titanu, vanadu a některé lanthanoidy a aktinoidy. S uvedenými prvky vodík dobře reaguje za vzniku sloučenin, které nejsou přesně definované. Většinou mají charakter berthollidů* (např. TiH nebo VH). Vazebné poměry v těchto sloučeninách jsou přechodem mezi vazbami iontovými a kovovými.\n\n\nKovalentní hydridy tvoří nekovy a polokovy IV. až VII. skupiny periodického systému. Pokud jde o jednotlivé skupiny, pevnost vazeb i teplotní stálost klesá s rostoucím atomovým číslem, v rámci period však zleva doprava roste.\n\nPolymerní hydridy jsou sloučeniny s elektronově deficitními vazbami. Tvoří je prvky II. a III. skupiny periodického systému. Studium vazebných poměrů v těchto sloučeninách mělo značný význam pro rozvoj teorie chemické vazby. Hydridy boru a gallia jsou většinou plynné nebo kapalné, ostatní mají skupenství pevné.\n\nHydridy můžeme rozdělit také z hlediska názvoslovného, a to na tři skupiny.\n\nTyto hydridy mají dvojslovné názvy složené ze slova hydrid a přídavného jména obsahujícího název prvku s ohledem na jeho oxidační číslo (analogie s označováním kationtů v solích, oxidech, …). Například:\n\nSloučeniny této skupiny hydridů jsou pojmenovávány jedním slovem složeným ze slovního základu názvu kationtu a přípony -an.\nPočet vodíků v těchto hydridech je možno zjistit buď z obecných vlastností jednotlivých skupin anebo i následovně:\n\nPřevážný zdroj: Mareček, Aleš. \"Chemie pro čtyřletá gymnázia\". ISBN 80-7182-055-5\n"}
{"id": "94845", "url": "https://cs.wikipedia.org/wiki?curid=94845", "title": "Družina československých válečných poškozenců", "text": "Družina československých válečných poškozenců\n\nDružina československých válečných poškozenců byla organizace sdružující válečné invalidy, která vznikla v roce 1919 přejmenováním organizace \"Družina válečných invalidů zemí koruny svatováclavské\" vzniklé v roce 1917. Zanikla v roce 1952 sloučením několika obdobných spolků do Svazu československých invalidů.\n\nTento spolek mohl používat svůj název buď v češtině – \"Družina československých válečných poškozenců\", popřípadě německý – \"Vereinigung der čs. Kreigsbeschädigten mit dem Sitz in Prag\". Jednalo se o spolek obecně prospěšný, nepolitický. Sídlem spolku byla Praha, jednací řečí byla čeština, slovenština, ale v osobním jednání a hlavně v písemném styku bylo možno používat i němčinu nebo maďarštinu. Působnost spolku se vztahovala na celou Československou republiku. Při svých jednáních, na různých slavnostech a sjezdech Družiny, také při pohřbech členů a účasti na různých slavnostech a o význačných státních svátcích a dnech používal svoji vlajku. Jednou za tři roky se konal valný sjezd Družiny a mohl být svolán kdekoliv v ČSR. Hlavním sídlem byla vojenská invalidovna v Praze-Karlíně.\n\nČlenem družiny mohl být každý válečný poškozenec v Československé republice, poválečný vojenský hrdina a pozůstalí po vojínech, jejichž smrt nastala následkem konání vojenské služby, ale i děti válečných poškozenců, které dovršily 18 let svého věku, žijící v Československé republice. O přijetí rozhodovalo představenstvo a každý člen platil zápisné a příspěvky. Při jejich neplacení, či pokud jednal člen proti snahám spolku nebo při jakémkoliv nečestném jednání mohl být ústředním výkonným výborem vyloučen.\n\nSvým členům poskytoval spolek právní ochranu ve věcech týkajících se péče o válečné poškozence a při sporech, které vznikly z nároku na zákonné požitky. Pečoval o bezplatné poskytování veškerých léčebných a ortopedických pomůcek, pomáhal v domáhání se úhrady pro nemocné v domácím léčení či opatrování z veřejných prostředků. Zakládal a vedl sirotčince, útulky a ozdravovny pro válečné poškozence, členy a příslušníky jejich rodin. Pečoval o školení a výchovu válečných poškozenců a tím jim pomáhal zlepšovat jejich existenci a uplatnění na trhu práce. Dožadoval se pro své členy nebo skupiny o osvobození od daní a poplatníků, o prominutí zákonitého průkazu způsobilosti při zakládání různých živností výčepních, hostinských koncesí, družstevních, svépomocných a jiných ústavů, plakátovacích, čisticích atd. Domáhal se prvenství a přednostního práva pro válečné a poválečné poškozence a jejich děti při zadávání živnostenských prací, obchodů, služeb a zaměstnání vůbec. Domáhal se odejmutí prodejen tabáku (trafik) osobám, které na nich nebyly existenčně vázány a zadával je výhradně válečným poškozencům. Stejně tak usiloval o totéž při provozování kantýn a biografů. Zakládal a udržoval vlastní podpůrné fondy, jejichž účelem byla podpora členů v případě neštěstí, nemoci či úmrtí. Pečoval o hygienická zařízení bytů, eventuálně celých domů invalidních a vdovských v městech a podporoval družstevní stavebnictví válečných poškozenců. Organizoval dočasnou výměnu dětí chudých invalidů a vdov do zámožnějších rodin – zejména na venkov v období prázdnin; umísťoval je do léčebných ústavů a staral se také o jejich učební pomůcky a školné. Pečoval o kulturní a hospodářské zájmy svých členů a jejich dětí, spolupůsobil při akcích, které znamenaly sociální péči o poškozence, snažil se o součinnosti se stávajícími státními i soukromými orgány, které se zabývaly sociální péčí.\n"}
{"id": "94848", "url": "https://cs.wikipedia.org/wiki?curid=94848", "title": "Bayreuth", "text": "Bayreuth\n\nBayreuth (dříve česky \"Barout\") je německé město, ležící v severním Bavorsku. Leží na řece Červený Mohan (Roter Main), je hlavním městem vládního obvodu Horní Franky a zemského okresu Bayreuth. Zároveň se jedná o městský okres (\"kreisfreie Stadt\").\n\nMěsto je ve světě proslulé díky opernímu festivalu \"Richard-Wagner-Festspiele\", který se koná každý rok. Univerzita byla založena v roce 1972. Na univerzitě studuje více než 13 000 studentů.\n\nAčkoli dle jména se zdá Bayreuth od počátků jako bavorské město, není tomu tak. K Bavorsku patří od roku 1810.  \n\nBayreuth je největším městem Horních Frank. Ke konci roku 2018 žilo ve městě 74 657 obyvatel. Rozloha katastru města činí 66,9 km², hustota zalidnění je 1 115 obyvatel/km². Vozidla zde registrovaná mají státní poznávací značku BT. Pro PSČ Bayreuthu je stanoven rozsah 95401 až 95448.\n\nBayreuth leží v jižní části Hornomohanské vrchoviny na obou březích Červeného Mohanu, jižnější a delší z obou pramenných řek Mohanu, mezi Smrčinami a Franským Švýcarskem. Dalšími toky na území města jsou Warme Steinach, Mistel (v Bayreuthu zvaný Mistelbach) a Sendelbach s připojenými historickými kanály Tappert. Největší vodní plochou je říčkou Ausbachem napájené jezero Röhrensee.\n\nCentrum města leží cca 340 m nad mořem. Bayreuthskou kotlinu ohraničují vrchoviny o 100 metrů vyšší. Nejvyšší vyvýšeninou v okolí je s 594 metry Sophienberg jižně od města. Dalšími vrchy jsou Schlehenberg, Oschenberg, Höhenzug, Rote Hügel a Buchstein. Pánevní oblast má příznivý účinek na klima ve městě. Průměrná roční teplota činí v Bayreuthu 8,3 °C.  \n\nRoku 1194 je místo jménem Baierrute poprvé zmíněno v listině bamberského biskupa Otty II. Přípona -rute je nejčastěji interpretována jako mýtina. Že by začátek názvu (Baier-) odkazoval na přistěhovalce z bavorského sídelního celku, není průkazné. Mnohé naznačuje, že konečné pojmenování města bylo zakotveno teprve s příchodem nových osadníků. V Bayreuthské zemské knize jsou v letech 1421/24 obsažena také označení Peyeruth nebo Peyrreute, která mohla být vykládána jako „Pfar peyr Reut“ (fara u mýtiny). Ypsilon v názvu města se poprvé objevuje již v 15. století, dlouho před začleněním města do Bavorska. Dnešní psaná forma je doložená roku 1625 v písemnosti města Kulmbach (\"Kulmbacher Bürgerbuch\"), neprosadila se ale ještě jako konečná. Například markraběnka Vilemína (1709-1758) nazývala město „Bareithem“.\n\nJiž v raném středověku stál na místě bývalého jezu přes Mohan hrad Leineck. Zdi hradu zprvu jen ze dřeva a hlíny byly později nahrazeny dřevohlinitou zdí v blokové konstrukci, která byla zesílena silnými fošnami zapuštěnými do hlíny. Ve třetí fázi nahradili stavitelé opevnění suchou kamennou zdí. Zejména první a třetí stupeň tohoto bezpečnostního oplocení silně připomínají slovanský stavební styl. Slované sídlili v raném středověku i v části Horních Frank.\n\nPravděpodobně už v 11. století, v průběhu klučení půdy Schweinfurtských hrabat, vzniklo malé osídlení na místě dnešního dolního náměstí.\n\nDříve byly listinně zmíněny dnes do města začleněné vesnice Seulbitz (roku 1035 jako sálské královské zboží Silewize v jedné listině císaře Konráda II.) a St. Johannis (možná 1149 jako Altentrebgast). Také městská čtvrť Altstadt (do 19. století Altenstadt) západně od centra by měla být starší než vlastní osídlení Bayreuthu. Ještě starší stopy lidské přítomnosti byly nalezeny v místě Mayernberg: Keramické střepy a dřevěné nádobí byly na základě svého zdobení datovány do 9. století.\n\nZatímco ještě roku 1199 byl Bayreuth označen jako villa (vesnice), objevuje se roku 1231 v jedné z listin poprvé pojem civitas (město). Je možné předpokládat, že Bayreuth mezi lety 1200 a 1230 dostal propůjčena městská práva. Pány města byly do roku 1248 hrabata s Andechs-Meranien. Po jejich vymření převzal dědictví roku 1260 norimberský purkrabí z rodiny Hohenzollernů. Zpočátku vlády Hohenzollernů byl rezidencí a centrem země Plassenburg v Kulmbachu. Město se proto rozvíjelo jen pomalu a prodělalo si několik katastrof. Už roku 1361 vydává císař Karel IV. purkrabímu Fridrichovi V. pro města Bayreuth a Kulmbach mincovní právo.\n\nRoku 1421 se Bayreuth poprvé objevil na mapě.\n\nV únoru 1430 Bayreuth těžce zpustošili husité, radnice a kostely byly spáleny. Matthäus Merian popisuje tyto události následovně: \"„v roce 1430 husité z Čech/ Culmbach a Byrret napadli/ velké krutosti/ jako divoká zvířata/ na obecném davu, a na nóbl osobách páchali./ Duchovní/ mniši a jeptišky vydali ohni/ nebo je přivedli na zmrzlou vodu v řece/ a polívali je studenou vodou/ a z nich se stal takový ubohý zmrzlý tvar/ tak popisuje Borek v české kronice na straně 450.\"\" (Pramen: Frühwald (Ed. ): Frankische Städte und Burgen um 1650 nach Texten und Stichen von Merian, Sennfeld 1991.)\n\nNa mapě „zemských cest říše římské“ od Erharda Etzlauba (1501) je Bayreuth označen jako stanice na Via Imperia z Lipska do Verony.\n\nJiž roku 1528 (11 let po zahájení reformace) se panstvo na území franského markrabství připojují k luteránství.\n\nPožár, který vypukl z neopatrnosti roku 1605, zničil 137 z 251 domů ve městě. Roku 1620 zuřil mor, následujícího roku zničil město další velký požár. Také ve třicetileté válce město těžce trpělo.\n\nMezníkem v historii města bylo přeložení markraběcí rezidence z Plassenburgu nad Kulmbachem do Bayreuthu roku 1603 markrabětem Kristiánem, synem kurfiřta Jana Jiřího Braniborského. Mezi lety 1440 a 1457 makrabětem Johanem Alchymistou vybudovaný první hohenzollernský zámek, předchůdce dnešního starého zámku, byl mnohokrát přestavován a rozšiřován. Po Kristiánově smrti roku 1655 zakládá jeho vnuk Kristián Arnošt Gymnázium Christian-Ernestinum. Roku 1683 se osobně podílí na osvobození Vídně od Turků. V upomínku na tento čin si nechal zhotovit markraběcí kašnu, která nyní stojí před Novým zámkem. Slouží zároveň jako památník, na němž je ztvárněn markrabě Kristián Arnošt jako vítěz nad Turky. V této době byl postaven také vnější obvod hradeb a přestavěn starý zámecký kostel.\n\nRoku 1611 byl dokončen první městský vodovod. Voda protékala dřevěnými rourami z vodního zdroje u Röhrensee do čtyřech kašen ve městě.\n\nV 80. letech 17. století začal markrabě Kristián Arnošt přijímat hugenotské náboženské uprchlíky. Od roku 1686 přicházeli, především z jižní Francie, řemeslníci a obchodníci do Bayreuthu a založili zde téhož roku první francouzsko-reformovanou církevní obec.  \n\nNásledník Kristiána Arnošta, korunní princ a později markrabě Jiří Vilém, začal roku 1701 založením dříve samostatného města St.Georgen am See (dnes část města) s takzvaným řádovým zámkem, radnicí, vězením a malými kasárnami. Roku 1705 zřídil Řád Opravdovosti, který byl roku 1734 přejmenován na Řád červené orlice, založil i řádový chrám, ten byl dokončen a vysvěcen roku 1711. V St.Georgen byla založena roku 1716 hraběcí porcelánka.\n\nV letech 1715–1719 byl v době markraběte Jiřího Viléma vystavěn první zámek v parku Eremitage. Roku 1721 zakoupilo město palác baronky ze Sponheimu a umístilo v ní radnici, ta původní z roku 1440 zničil jeden z mnohých požárů města.\n\nJeden z vrcholů své historie zažil Bayreuth v letech 1735-1763, v době vlády markraběcího páru Fridricha a Vilemíny z Bayreuthu, oblíbené sestry Fridricha Velikého. V této době vznikly pod vedením dvorních architektů Josefa Saint-Pierre a Karla von Gontard mnohé reprezentativní budovy a objekty: markraběcí opera (1744–1748) jedno z nejbohatěji zdobených barokních divadel, proběhla přestavba a rozšíření Ermitáže se stavbou nového zámku se slunečním chrámem (1749–1753), stavba nového zámku s dvorní zahradou (1754 násl.), po vyhoření starého zámku došlo k velkému rozšíření města v dnešní Friedrichstrasse. Zrodila se tak nezávislá varianta rokoka, takzvané Bayreutské rokoko. To se vyznačovalo především zdobnou vnitřní architekturou. Došlo i ke změně obranného systému. Staré tmavé brány byly zbořeny, překážely dopravě a byly z obranného hlediska již zastaralé. Markrabě Fridrich své knížectví v době mnohých dobyvačných válek svého švagra Fridricha Velikého držel úspěšně mimo boje a přinesl tak franskému říšskému okresu čas míru.\n\nRoku 1742 došlo k založení Fridrichovy akademie, která byla roku 1743 povýšena na univerzitu. Vzhledem k odmítavému postoji obyvatelstva, které doprovázely i nepokoje, byla univerzita ještě tentýž rok přeložena do Erlangenu. Tam existuje až dodnes. Mezi lety 1756 a 1763 fungovala také akademie pro svobodná umění a vědy.\n\nBayreuth byl znám jako ostrůvek náboženské tolerance. Katolíci získali právo zřídit si Oratorium, a také židovské rodiny se opět usídlovaly ve městě. Roku 1760 byla vysvěcena synagoga a roku 1787 židovský hřbitov.\n\nMarkraběnka Vilemína zemřela roku 1758. Markrabě Fridrich se sice ještě znovu oženil, sňatek byl ale jen krátký a bez potomků. Po smrti markraběte Fridricha roku 1763 cestovalo množství umělců a uměleckých řemeslníků do Berlína, případně do Postupimi, aby pracovali pro pruského krále Fridricha Velikého. Nový markrabě Fridrich Kristián měl totiž pramálo porozumění pro umění. Chyběly mu však i prostředky, protože nákladný životní styl předchůdců, výstavby a platy zejména zahraničních umělců stály více peněz, než si mohl dvůr dovolit. Ke konci vlády markraběte Fridricha bylo u dvora zaměstnáno na 600 lidí, za jeho předchůdců Jiřího Fridricha dvůr zahrnoval kolem 140 osob. Knížectví stálo kousek před bankrotem.\n\nRoku 1769 následuje po bezdětném Fridrichu Kristiánovi markrabě Karel Alexandr z Ansbašské linie franských Hohenzollernů. Bayreuth poklesl na úroveň vedlejšího sídla. Karel Alexandr nadále přebýval v Ansbachu a jen vzácně přijížděl do Bayreuthu.\n\nPo abdikaci posledního markraběte Karla Alexandra na knížectví Ansbašské a Bayreutské 2. prosince 1791 se jejich území stalo pruskou provincií. Pruský ministr Karel August svobodný pán z Hardenbergu správu území převzal na počátku roku 1792.  \n\nVláda Hohenzollernů nad knížectvím Kulmbach-Bayreuth skončila roku 1806 po porážce Pruska napoleonskou Francií. Když Prusové v létě 1806 vyhlásili Francii válku, bylo knížectví proti Napoleonovi téměř bezbranné, a bylo záhy vydáno jeho bavorským spojencům. 7. října obsadil maršál Soult s 30 000 muži město. 8. října se objevil maršál Ney s dalšími 18,000 vojáky, příštího dne vpochodovala do města první bavorská divize. Povinné ubytovávání vojáků, rekvírování, plundrování a násilné přepady uvedly obyvatelstvo ve strach a hrůzu. Etiene Le Grand de Mercey udržoval ve městě vojenskou vládu a zasahoval tvrdou rukou každý pokus o odpor.\n\nBěhem francouzské okupace od roku 1806 do roku 1810 platil Bayreuth jako provincie Francouzského císařství vysoké válečné příspěvky. Vyžadováno bylo 2,5 milionu franků v nejkratší možné době. Od 14. listopadu 1806 bylo knížectví pod správou hraběte Camille de Tournon, který sepsal podrobný inventář majetku bývalého knížectví. V červnu 1809 bylo město obsazeno rakouskými jednotkami, ty ale v červenci opět ustoupily před Francouzi. 30. června 1810 předala francouzská armáda bývalé knížectví do rukou Bavorska, mezitím povýšeného na království. Šlo vlastně o koupi, za 15 milionů franků od Napoleona. Bayreuth se stal krajským hlavním městem jednoho z hlavních bavorských krajů. Nakonec zreorganizován ve vládní okres Horní Franky. Napoleon Bonaparte navštívil se svojí chotí Marií Luisou město 15. května 1812. Obyvatelstvem byl přivítán bez jakékoli pozornosti. Plán místního obchodníka vyhodit Napoleona do vzduchu selhal.  \n\nHlavní železniční cesta z Norimberka do Hofu nebyla vedena přes Bayreuth, procházela přes Lichtenfels, Kulmbach a Neenmarkt-Wirsberk do Hofu. Připojení na železniční síť získal Bayreuth teprve v roce 1853, když byla na náklady města zahájena výstavba nájemní železnice. Následovala roku 1863 Východní dráha (z Weidenu), roku 1877 dráha do Smrčin z Norimberka a roku 1896 místní dráha do Warmensteinach. \n\n17. dubna 1870 navštívil Bayreuth Richard Wagner, protože četl o markraběcí opeře, jejíž velikost, ale především mimořádně hluboké jeviště chtěl využít pro svoje scénicky náročná díla. Ukázalo se, že velké množství muzikantů například při opeře Prsten Nibelungův nelze vměstnat do orchestřiště, také situace v hledišti nakonec neodpovídala časově náročným Wagnerovým \"uměleckým dílům budoucnosti\". Wágner proto přišel s myšlenkou postavit v Bayreuthu festivalové divadlo přímo pro svoji tvorbu. Město Wagnera podporovalo v jeho plánu a dalo mu k dispozici pozemek, nezastavěnou plochu zvanou Zelený Vršek, ležící mimo město mezi nádražím a výletním místem Hohe Warte. Souběžně Wagner koupil pozemek v blízkosti zámecké zahrady, kde si vystavil vlastní dům: Vilu Wahnfried. 22. května 1872 byl položen základní kámen festivalového divadla, 13. srpna 1876 byla scéna slavnostně otevřena. Plány a vedení stavebních prací byly v rukou lipského architekta Otto Brückwalda, který byl znám již svými stavbami divadel v Lipsku a Altenburku.\n\nNové století přineslo nové technické inovace. Roku 1908 byl otevřen první kinosál, roku 1909 byla zprovozněna první městská elektrárna. Roku 1904 byla otevřena vedlejší železniční trať do Hollfeldu a roku 1909 místní dráha do Thurnau a Kulmbachu. V letech 1914-1915 byla severní větev toku Červeného Mohanu v jednom úseku narovnána a rozšířena. Obce na přilehlých březích se tak nemusely obávat hrozby povodně, poslední místo překvapila v roce 1909.\n\nPo skončení války roku 1918 převzali krátce v Bayreuthu vládu dělnické a vojenské rady. 17. února 1919 došlo k třídennímu tzv. Speckpuči, celkově šlo o krátké narušení jinak klidného posádkového města.\n\n30. září 1923 se v Bayreuthu konal lidově-nacinoalistický Německý den s více než 5000 účastníky (cca 15% obyvatel Bayreuthu). Mezi hosty se nacházeli mimo jiné: Primátor Albert Preu a také Siegried a Winifred Wagnerovi, kteří na návštěvu do vily Wahnfried pozvali hlavního řečníka slavností, nikoho jiného než Adolfa Hitlera. Ve vile Wahnfried se Hitler seznámil také se zetěm Richarda Wagnera, rasovým teoretikem a spisovatelem Houstonem Stewart Chamberlainem. Také Hans Schemm (pozdější bavorský ministr kultu a vyučování) se toho dne poprvé setkal s Hitlerem.\n\nRoku 1929 byl v městských lázních otevřen krytý bazén.\n\nV roce 1932 byla sjednocena okresní vláda Horních a Středních Frank a jako sídlo byl zvolen Ansbach. Bayreuth byl jako menší odškodnění vybrán jako sídlo spojené zemské pojišťovny Středních a Horních Frank. Oproti spojení vlády se toto spojení zemské pojišťovny nevrátilo do starých kolejí.\n\nPři volbách do říšského sněmu 6. listopadu 1932 dosáhla NSDAP v Bayreuthu 46,7% hlasů (33,1% v průměru celého Německa).\n\nRoku 1933 se Bayreuth stal župním městem Bavorské východní marky (od roku 1943 jen župa Bayreuth), bylo proto nutné vybudovat župní sněm. Prvním županem byl Hans Schemm, současně předsedající nacionálně-socialistického svazu učitelů, který sídlil v domě Německé vzdělanosti v Bayreuhtu. V roce 1937 bylo město připojeno k nové říšské dálnici. V roce 1936 začala německá pošta provozovat městskou hromadnou dopravu. Když převzala pošta i provoz tramvají, vzikl tak první podnik Městské hromadné dopravy. První linka vedla ze Sankt Georgen přes Sternplatz k nádraží Altstadt.\n\nPři listopadovém pogromu roku 1938 byla znesvěcena a vyrabována synagoga židovského společenství v Münzgasse. Vypálení se vyhnula, stála totiž nebezpečně blízko markraběcí opery. Uvnitř Bayreutské synagogy, která dnes opět slouží židovské obci jako motlitebna, je umístěna pamětní deska, upomínající na pronásledování a vraždění Židů v době Holokaustu. Zahynlo nejméně 145 Židů z Bayreuthu.\n\nVe městě bylo v době války umístěno také odloučené pracoviště koncentračního tábora Flossenburg, kde na zajatcích zkoušeli různé fyzické experimenty. Od září 1944 do dubna 1945 zde byl zástupcem civilního vedoucího Wieland Wagner, vnuk skladatele Richarda Wagnera.\n\nPo zničení soudních budov v Berlíně 3. února 1945 byl lidový soudní dvůr přesunut do Postupimi a přísedící senáty pro vlastizradu a státozradu se přestěhovaly do justičního paláce v Bayreuthu. Od podzimu 1944 zde soudní dvůr ostatně zasedal už opakovaně.\n\nUž 6. února začal přesun celkově kolem 2700 politických zajatců z Berlína. 17. února byli umístěni do trestnice v Bayreuthském Sankt Georgen. 14. dubna 1945 měli být všichni zastřeleni, americké jednotky byly již na dohled. O několik dní dříve byl z podobné situace tzv. Köpenickiády vysvobozen politický vězeň Karl Ruth. V Bayreuthu byli takto v poslední minutě zachráněni Ewald Naujocks i pozdější spolkový prezident Eugen Gerstenmaier.\n\nSilné vzdušné údery spojenců zničily 5., 8. a 11. dubna celou řadu veřejných budov, zasaženy byly také průmyslové závody, zničeny byly příbytky 4500 obyvatel, mezi nimi i vila Wahnfried, 741 osob při náletech zemřelo. V poledne 14. dubna obsadily město americké jednotky.\n\n\n\n\n\nExistuje také kulturní partnerství s Burgenlandskem v Rakousku.\n\n"}
{"id": "94856", "url": "https://cs.wikipedia.org/wiki?curid=94856", "title": "Ius regale montanorum", "text": "Ius regale montanorum\n\nIus regale montanorum (česky \"Právo královské horníků\", resp. \"Královské horní právo\", starší češtinou \"Právo královské hornikuov\" či \"Právo královské horničie\"), známý také jako \"Constitutiones iuris metallici\", byl horní zákoník a mincovní reforma vydaná v roce 1300 králem Václavem II.\n\nZákoník je psán latinsky a skládá se ze čtyř knih. První pojednává o osobách v hornictví, druhá a třetí o horách a čtvrtá o soudech.\n\nZákoník upravoval podmínky pro těžbu a zpracování stříbra. Například přesně stanovil podíl krále na těžbě a ražbě stříbra či zavedl novou minci Pražský groš. Obsahoval také pravidla k zajištění bezpečnosti práce, předpisy o výplatě mezd, délce pracovní doby a také protikoaliční předpisy, zakazující horníkům a kovářům samostatně se organizovat ve spolcích.\n\nTento zákoník, vydaný za pomoci právníků z Itálie (hlavní podíl na vytvoření zákoníku měl Gozzius z Orvieta), byl na svou dobu velice pokrokový. Vycházel ze starších horních zákonů, především z jihlavských, ale výrazně je reformoval mj. také podle římského práva a nových zkušeností. Zákoník byl díky svým ustanovením, jež zatím neměla obdoby, přeložen do mnoha jazyků a byl používán v mnoha zemích světa. V 16. století došlo k značnému omezení jeho právní relevance, zejména v souvislosti s vydáním jáchymovského řádu roku 1548. Přesto si v několika historicky s ním spjatých revírech nadále udržel významné postavení, byl několikrát reformován (naposledy ve větším rozsahu roku 1604 Rudolfem II.) a praxi některých horních úřadů sloužil až do 19. století. V zemích Koruny české tak \"Ius regale montanorum\" ztratilo svou platnost až v roce 1854, kdy byl vydán nový rakouský horní zákoník. \n\nNejstarší souhrnný německý překlad zákoníku vznikl v letech 1406–1407 zásluhou jihlavského písaře Jana z Gelnhausenu. Do češtiny pak byl přeložen později v průběhu 15. století. Poprvé jej do češtiny přeložil Petr Přespole v roce 1460. \n\nV roce 2000 se k výročí 700 let od vydání zákoníku a provedení reformy konalo v Kutné Hoře pásmo akcí (probíhající od dubna do září), složené z událostí kulturního i vědeckého charakteru (koncerty, konference, otevření památek a muzejních expozic apod.).\n"}
{"id": "94857", "url": "https://cs.wikipedia.org/wiki?curid=94857", "title": "Paul Casimir Marcinkus", "text": "Paul Casimir Marcinkus\n\nPaul Casimir Marcinkus (15. ledna 1922 Cicero, Illinois – 20. února 2006 Sun City, Arizona) byl katolický arcibiskup a ředitel Vatikánské banky mezi lety 1971 a 1989.\n"}
{"id": "94861", "url": "https://cs.wikipedia.org/wiki?curid=94861", "title": "Strojové učení", "text": "Strojové učení\n\nStrojové učení je podoblastí umělé inteligence, zabývající se algoritmy a technikami, které umožňují počítačovému systému 'učit se'. Učením v daném kontextu rozumíme takovou změnu vnitřního stavu systému, která zefektivní schopnost přizpůsobení se změnám okolního prostředí.\n\nStrojové učení se značně prolíná s oblastmi statistiky a dobývaní znalostí a má široké uplatnění. Jeho techniky se využívají např. v biomedicínské informatice (tzv. systémy pro podporu rozhodování), rozlišení nelegálního užití kreditních karet, rozpoznávání řeči a psaného textu, či mnohé další. Algoritmy však mohou být tendenční. Nově se strojové učení promítá také do mobilní elektroniky v podobě dopočtu již pořízených fotografií.\n\nZákladem strojového učení je lineární algebra. Jde o počet s vektory, maticemi a obecně tedy s tenzory. Hardwarová implementace výpočtů (například tensor processing unit od Google) tak umožňuje značně urychlit hledání řešení.\n\nAlgoritmy strojového učení lze podle způsobu učení rozdělit do následujících kategorií:\n\nPodle způsobu zpracování lze algoritmy rozdělit na\n\n\nDalší typy úloh jsou:\n\n\n\n\nRapidMiner, KNIME, Weka, ODM, Shogun toolbox, Orange, Apache Mahout a scikit-learn jsou softwarové balíky, které obsahují různé algoritmy strojového učení.\n\nOnline: Microsoft Azure Machine Learning (Azure ML), TensorFlow (Google)\n\n"}
{"id": "94865", "url": "https://cs.wikipedia.org/wiki?curid=94865", "title": "Hry bez hranic", "text": "Hry bez hranic\n\nHry bez hranic ( \"\") byla televizní soutěž.\n\nS nápadem, aby se země Evropy zábavnou formou propojily přišel francouzský prezident Charles de Gaulle. Tato idea se zalíbila francouzské televizi, která od roku 1965 začala tuto soutěž ve spolupráci s ostatními stanicemi vysílat.\n\nSoutěž měla fenomenální popularitu, ale byla vysílána pouze v západní Evropě.\n\nPři obnovení pořadu v roce 1991 přijaly země Eurovize mezi sebe první zemi z východního bloku jako svého koprodukčního partnera. Tou zemí byly právě Čechy.\n\nV době svého vysílání (v devadesátých letech 20. století) na ČT 1, se Hry bez hranic staly nejpopulárnějším zábavným pořadem. \nZa svoji přitažlivost soutěž vděčí výpravným kulisám a neotřelým nápadům italského výtvarníka scény Nobileho a novému přístupu k moderování původní české televizní hlasatelky a herečky Martiny Adamcové.\n\nSoutěž byla zcela neobvyklou podívanou, ve které sice družstva soutěžila sportovně, ale v komických převlecích, v nádherných kulisách a s velkolepě pojatou kamerou.\nPořad se snoubil v Čechách do té doby s neobvyklou bezprostředností a prvky hravé zábavnosti.\n\nPůvodně, od začátku her v roce 1965, se soutěže účastnily čtyři evropské země: Francie, Belgie, západní Německo a Itálie. Poslední ročník první série letních her se konal v roce 1982. V tomto období se konaly i tzv. Vánoční hry.\n\nRoku 1988 se začala konat druhá série Her bez hranic. Té se však již neúčastnily Belgie a Německo. Místo nich se do soutěže zařadila například i Jugoslávie (a po jejím rozpadu pak Slovinsko), dále ČSFR či Maďarsko. Počet soupeřících zemí v jednom ročníku se vyhoupl až na osm a kolem tohoto čísla pak kolísal sezónu od sezóny. Nejsilnějším ročníkem byl rok 1994, kdy se soutěže zúčastnilo celkem devět zemí, a sice Itálie, Portugalsko, Wales, Švýcarsko (zastupované i lichtenštejnskými městy), Česko, Řecko, Maďarsko, Slovinsko a Malta. Natáčení soutěže skončilo v roce 1999. Zajímavostí je, že přihlášky zemí podávaly veřejnoprávní televize jednotlivých zemí spojené v Evropskou vysílací unii, ty pak přijímaly přihlášky jednotlivých měst/družstev a byly jejich mediálními garanty v soutěži. Ve druhé sérii Her bez hranic se do soutěžních disciplín aktivně zapojovali i sami moderátoři těchto televizí.\n\nReprezentaci ČSFR (a posléze Česka) lze procentuálně považovat za jednu z nejlepší ze všech zúčastněných zemí. 5 účastí a 4 absolutní vítězství (včetně první účasti zimní Hry bez hranic 1991/1992 ! \n\nPoprvé se ČSFR soutěže účastnila v ročníku 1991/1992, který byl zároveň jediným, kdy se jednotlivá klání konala v zimě. Semifinále i finále soutěže se tehdy konalo v Praze a družstvo z Nového Města na Moravě, které ČSFR zastupovalo, tuto soutěž vyhrálo.\n\nTěsně po sametové revoluci bylo toto vítězství vnímáno silněji, protože dokazovalo, že Čechy jsou rovnocenným partnerem západoevropským zemím.\nČeši dokázali také při výrobě jednolivých dílů, že se dokáží vyrovnat svým západoevropský producentským protějškům.\nObsah her vymýšlel Aleš Ulm a soutěž moderovala nezávislým komentářem Martina Adamcová.\n\nV dalších ročnících se klání konala v letních měsících a nejvýraznějších úspěchů dosáhli:\n\nPrvní a zároveň poslední zimní ročník : zúčastněné země/národy (4) : Itálie, Francie, Švýcarsko (+Lichtenštejnsko), ČSFR (zastoupena jen českými a moravskoslezskými městy,z principu samostatné České televize). Kde se v základních kvalifikačních čtyřech kolech, konané v prosinci 1991, družstva střetávala v italském lyžařském středisku Santa Caterina Valfurva (z velké části se disciplíny prováděly na lyžích a sněžních skútrech). Semifinále a finále se odehrálo po Novém roce 1992 v Praze, v holešovické sportovní hale na ledové ploše (všechny disciplíny se prováděly na bruslích).\n\n23. ročník : zúčastněné země/národy (8) : Itálie, Francie, Portugalsko, Španělsko, Wales, Švýcarsko (+Lichtenštejnsko), ČSFR (zastoupena jen českými a moravskoslezskými městy), Tunisko.\n\n24. ročník : zúčastněné země/národy (7) : Itálie, Portugalsko, Wales, Švýcarsko (+Lichtenštejnsko), Česko, Řecko, Madarsko.\n\n25. ročník : zúčastněné země/národy (9) : Itálie, Portugalsko, Wales, Švýcarsko (+Lichtenštejnsko), Česko, Řecko, Maďarsko, Slovinsko, Malta.\n\n26 . ročník : zúčastněné země/národy (7) : Itálie, Portugalsko, Švýcarsko (+Lichtenštejnsko), Česko, Řecko, Maďarsko, Malta.\n\nV létě 2007 se měla vyrábět nová řada soutěže s velmi pozměněnými pravidly. Soutěž měla mít celkem 9 dílů (8 a finále) a měla probíhat během léta na pouze jednom místě. Z natáčení však později kvůli finančním těžkostem sešlo. Natáčení bylo připravováno na rok 2011, avšak z toho také nakonec sešlo.\n\nDne 4. června 2007 byla spuštěna online petice žádající Evropskou vysílací unii o obnovení pořadu. K začátku roku 2010 ji podepsalo přibližně 10 000 lidí.\n\nItalská mediální skupina Mediaset ohlásila návrat soutěže na podzim 2019.\n\nSoutěž tvořilo celkem zhruba deset různých disciplín, tematicky zařazených podle země, která momentálně hry pořádala. \n\nKaždé z účastnických zemí byla přidělena unikátní barva, jíž se země pro větší diváckou přehlednost v soutěži prezentovala. Československu/Česku například vždy patřila barva oranžová.\n\nV ČR soutěž vysílala Česká televize. Původní odvysílání v roce 1990, jinak barvitého zábavního pořadu, se nesetkalo se zájmem publika.\nProto tvůrčí skupina ČT Čapek - Borovan rozhodla, že se do italské alpské destinace Caterina Valfurva na natáčení 22.ročníku má vydat zúžený štáb, složený z kameramana, obou producentů, ale také, do té doby neznáme tváře, jimi vybrané komentátorky, Martiny Adamcové.\n\nTak vznikl první, v ČR skutečně sledovaný, ročník zábavné soutěžní hry.\n\nVelkou zásluhu na popularitě pořadu měl hovorový bezprostřední projev Martiny Adamcové, která si komentáře k pořadu sama vypracovávala.\n\nJejí styl, včetně oslňujícího úsměvu, který ve vstupech vždy zářně odhalovala, přejali po ní další komentátoři a to nejen této soutěže, ale všeobecně moderátoři v projevu na televizní obrazovce.\n\nPo dvaadvacátém zimním ročníku následoval 23. ročník 1992.\nTo už se pořad vyšvihl na první příčku sledovanosti, města považovala svoji účast za prestižní, a komentátorka Martina Adamcová se stala objevem roku.\nK popularitě pořadu přispěl také fakt, že Československé družstvo v soutěži vítězilo.\nNa finále na Azorské ostrovy se letěl se podívat i ředitel ČTV, Ivo Maté.\nNásledovaly pak 24. ročník v roce 1993, 25. ročník 1994 a 26. ročník 1995. Českými moderátory pořadu byli:\nPo proběhnutí Her bez hranic v roce 1995 se Česká televize další účasti vzdala pro vysoké finanční nároky.\n\n"}
{"id": "94866", "url": "https://cs.wikipedia.org/wiki?curid=94866", "title": "Radek Bejbl", "text": "Radek Bejbl\n\nRadek Bejbl (* 29. srpna 1972, Nymburk) je bývalý český fotbalista, který hrál na postu obránce či záložníka.\n\n\nOdchovanec nymburského Polabanu odešel jako mladší dorostenec do Mladé Boleslavi, kde již v 17 letech naskočil do profesionálního fotbalu (1989) a další rok přestoupil do prvoligové Slavie. Brzy si vydobyl pevné místo v základní sestavě. Svoji nejúspěšnější sezónu prožil v letech 1995/96, kdy se Slavií získal domácí titul a postoupil do semifinále Poháru UEFA, v němž vzbudil mezinárodní pozornost. Poté přestoupil do Atlética Madrid.\n\nVe Španělsku prožil úspěchy jak na národní (dvakrát účast ve španělském poháru), tak na evropské úrovni (účast v Lize mistrů). Na španělský titul ale jeho mužstvo v těchto dobách nedosáhlo. Po sestupu Atlética z Primera División v roce 2000 opustil Bejbl se 105 mistrovskými zápasy a dvěma vstřelenými brankami Španělsko a odešel do prvoligového francouzského klubu Racing Lens.\n\nVe své druhé sezóně ale Bejbl ve Francii víceméně pouze vysedával na lavičce, a tak se v létě 2002 vrátil do SK Slavia Praha. Zde už však nedokázal navázat na své předchozí působení a 1. července 2005 znovu odešel do zahraničí. Za Slavii odehrál 240 zápasů a vstřelil 27 branek. Jeho novým působištěm se stal rakouský klub SK Rapid Wien, kde podepsal smlouvu do roku 2007. V roce 2008 ukončil hráčskou kariéru. Poslední sezónu odehrál v klubu FC Slovan Liberec, kde ale kvůli zraněním odehrál pouze 8 zápasů.\n\nV reprezentaci U21 si zahrál i za někdejší Československo (3 zápasy na turnaji - proti Brazílii, Anglii a Portugalsku).\n\nZa Česko nastoupil k 56 zápasům, ve kterých vstřelil 3 góly, dva zápasy odehrál ještě pod hlavičkou společné reprezentace ČSFR. S českou reprezentací se probojoval až do finále EURA 1996. Na tomto turnaji také vsítil svoji první reprezentační branku - vítězný gól na konečných 2:1 v zápase ve skupině proti Itálii. Zahrál si i na příštím, méně úspěšném EURU 2000, kde český tým nepostoupil ze základní skupiny. Jeho posledním reprezentačním utkáním byl zápas 6. června 2001 proti Severnímu Irsku, který český tým vyhrál 3:1.\n\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "94867", "url": "https://cs.wikipedia.org/wiki?curid=94867", "title": "La traviata", "text": "La traviata\n\nLa traviata (česky \"Zbloudilá\", na českých jevištích uváděna též jako \"Traviata\" nebo \"Violetta\") je opera o třech dějstvích, kterou na námět románu Alexandra Dumase mladšího \"Dáma s kaméliemi\" napsal Giuseppe Verdi. Premiéru měla v roce 1853, ale úspěch mělo až druhé nastudování s premiérou 6. května 1854. Autorem libreta je Francesco Maria Piave. Dnes patří tato opera ke stálému repertoáru mnoha operních divadel po celém světě.\n\nVerdi si námět vybral kromě jiného i proto, že jej oslovila podobnost příběhu s jeho vlastním životem. On sám žil se svou krásnou milenkou, sopranistkou Giuseppinou Strepponi, matkou tří nemanželských dětí z předešlých vztahů, na venkovském statku. Teprve v roce 1859 bylo uzavřeno jejich manželství, které pak trvalo až do smrti Giuseppiny v roce 1897.\n\nNeúspěch prvního nastudování byl způsoben několika příčinami. Verdi byl znám především jako autor oper s historickým námětem a zde sáhl po moderním tématu. To bylo pro diváky nezvyklé. Hlavní hrdinkou opery \"La traviata\" je kurtizána Violetta Valéry, ale je pojata jako tragická postava, vzbuzující lítost. Do říše legend je třeba odkázat historku o obezitě hlavní představitelky Fanny Salvini-Donatelli. S dramatičností příslušných textů roste její váha až na 130 kg! Důvod fiaska při premiéře třeba hledat především v námětu díla a v neposlední řadě v údajně ledabylém hudebním nastudování díla včetně nevalných výkonů všech tří hlavních postav.\n\n\nVioletta Valéry, známá pařížská kurtizána, pořádá ve svém domě po delší době večírek, na který přichází i Alfred Germont, který ji již dlouho miluje. Po záchvatu slabosti nemocné Violetty, kdy všichni odešli do vedlejší místnosti tančit, zůstává Alfred s Violettou sám a vyznává jí lásku \"(Un di felice, eterea)\". Ona, protože nevěří, že by ji někdo mohl opravdu milovat, se mu vysmívá. Pak ale pochopí, že Alfred svá slova myslí vážně a dává mu květ kamélie s tím, aby jej vrátil, až květ uvadne. Šťastný Alfred poznává, že se smí nazítří vrátit, a odchází. Loučí se i ostatní Violettini hosté \"(Si ridesta in ciel l'aurora)\" a dívka zůstává sama. Sní o lásce k muži, který by ji také miloval, ale pak se vysměje sama sobě a opěvuje krásu svobody a volného života \"(E strano! - Sempre libera)\". Do jejího hlasu zaznívá Alfredův zpěv o lásce k ní.\n\nO tři měsíce později spolu žijí Alfred a Violetta ve venkovské vile \"(Lunge da lei - De' miei bollenti spiriti)\". Alfred musí odjet řešit svou finanční situaci \"(Oh mio rimorso)\". Mezitím navštíví Violettu Alfredův otec a žádá, aby se s Alfredem rozešla – nejprve kvůli penězům (domnívá se mylně, že žijí za Alfredovy peníze), později kvůli pověsti Alfredovy sestry (\"Pura siccome un angelo)\". To Violettu přesvědčí a ona píše dopis na rozloučenou. Než však stačí odejít, vrací se Alfredo a Violetta jej ujišťuje o své lásce. Když odejde s pláčem, vrací se opět Giorgio Germont, Alfredův otec a prosí syna, aby se vrátil \"(Di Provenza il mar, li suol)\". Mezitím sluha doručí Violettin dopis na rozloučenou a Alfredo ze žárlivosti ji chce pronásledovat. Marně se ho snaží otec zadržet, Alfredo odjíždí do Paříže za ní a Giorgio Germont jej následuje, aby ochránil dívku, které si váží, před Alfredovým hněvem a žárlivostí.\n\nNa večírku u Violettiny přítelkyně Flory se scházejí hosté. Přichází i Alfred a vyhrává mnoho peněz v kartách. Přichází i Violetta v doprovodu bývalého přítele – barona. Violetta předstírá lásku k baronu Doupholovi a Alfred proto ztropí žárlivou scénu \"(Ogni suo aver tal femmina)\". Přitom přede všemi urazí Violetu. Jeho otec je této scéně přítomen a veřejně se Alfreda zřekne \"(Di sprezzo degno se stesso rende)\".\n\nVioletta, jejíž zdravotní stav se po velkém nátlaku velmi zhoršil, pomalu umírá ve svém bytě. Čte si dopis od Alfredova otce a vzpomíná na karneval \"(Teneste la promessa)\". Přichází Alfred a spolu sní o společném životě \"(Parigi o cara, noi lasceremo)\". Je to ale marná naděje. Přichází i Alfredův otec a lituje toho, že bránil jejich vztahu. Violetta dává Alfredovi na památku medailónek a ve chvíli, kdy poznává, že by měla pro koho žít, umírá.\n\n"}
{"id": "94876", "url": "https://cs.wikipedia.org/wiki?curid=94876", "title": "Petra Buzková", "text": "Petra Buzková\n\nPetra Buzková (* 7. prosince 1965, Praha) je česká politička ČSSD, v 90. letech a na počátku 21. století poslankyně České národní rady a Poslanecké sněmovny, místopředsedkyně Poslanecké sněmovny a česká ministryně školství. V komunálních volbách roku 2006 neúspěšná kandidátka ČSSD na primátorku hlavního města Prahy. Je spolumajitelkou a jednatelkou společnosti Vyroubal Krajhanzl Školout, advokátní kancelář.\n\nJe pravnučkou významného prvorepublikového sociálnědemokratického politika Františka Modráčka a patří k zakladatelům obnovené polistopadové sociální demokracie.\n\nV rámci ČSSD se zpočátku angažovala jako předsedkyně klubu Sociálně demokratické ženy.\n\nVe volbách v roce 1992 byla zvolena za ČSSD do České národní rady (volební obvod Jihočeský kraj). Zasedala ve výboru petičním, pro lidská práva a národnosti a v mandátovém a imunitním výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát v poslanecké sněmovně obhájila ve volbách v roce 1996, volbách v roce 1998 a volbách v roce 2002. V letech 1996–2002 byla místopředsedkyní sněmovny. V období od června do srpna 2002 byla krátce místopředsedkyní poslaneckého klubu ČSSD.\n\nPo nástupu Miloše Zemana na post předsedy ČSSD v roce 1993 patřila k představitelům proudu kritického vůči Zemanovi. Tato skupina (patřil do ní mj. i Petr Kučera) ale byla relativně slabá. V roce 1996 se její výhrady k Miloši Zemanovi vyhrotily. Spolu se Stanislavem Grossem kritizovala angažmá Miroslava Šloufa ve volební kampani ČSSD. Sjezd strany v Bohumíně roku 1997 ovšem pozici kritiků Miloše Zemana oslabil, byť Buzková si udržela post místopředsedkyně ČSSD. Od Zemanova vedení strany se odlišovala i hodnocením opoziční smlouvy z roku 1998, kterou považovala za krátkodobé řešení a nehodlala ustupovat v programových otázkách ODS. I přesto byla v roce 1999 opětovně potvrzena na postu místopředsedkyně strany. Na místopředsednické křeslo rezignovala v roce 2000 jako výraz nesouhlasu s tím, že ODS a ČSSD podepsaly takzvaný toleranční patent (dohoda posilující spolupráci ODS a ČSSD). V polovině roku 2000 pak vnitrostranický konflikt okolo Petry Buzkové eskaloval během takzvané aféry Olovo, kdy byl jeden z poradců premiéra Zemana obviněn ze sepsání plánu veřejné diskreditace Buzkové. Neshody mezi Zemanem a Buzkovou se později ještě řešily veřejně. V Zemanově vzpomínkové knize \"Jak jsem se mýlil v politice\" i v rozhovorech pro média označil bývalou místopředsedkyni strany za „\"příšerně línou\".“ Buzková na to reagovala s tím, že Zeman „\"se zachoval jako prase\".“\n\nJejí politická kariéra vyvrcholila v následném volebním období, tedy již po odchodu Miloše Zemana z předsednického postu. V letech 2002–2006 byla ministryní školství ČR ve vládě Vladimíra Špidly, vládě Stanislava Grosse a vládě Jiřího Paroubka. Kvůli ministerskému angažmá složila v září 2004 poslanecký mandát.\n\nPočátkem roku 2006 ohlásila odchod z politiky a ve volbách do Poslanecké sněmovny již nekandidovala. Později se rozhodla účastnit se komunálních voleb roku 2006. Byla kandidátkou ČSSD na primátora Prahy. ČSSD ale získala jen 15 % hlasů a primátorem se stal občanský demokrat Pavel Bém. Byla nicméně zvolena do Zastupitelstva hlavního města Prahy, když získala nejvíce preferenčních hlasů z kandidátů ČSSD. Svého mandátu se však vzdala.\n\nJe vdaná za finančníka Josefa Kotrbu. Má dceru Annu, která se jí narodila v prosinci 1996, tedy během jejího funkčního období jakožto místopředsedkyně Poslanecké sněmovny.\n\n\n"}
{"id": "94877", "url": "https://cs.wikipedia.org/wiki?curid=94877", "title": "König Ottokars Glück und Ende", "text": "König Ottokars Glück und Ende\n\nKönig Ottokars Glück und Ende (volně přeloženo \"Sláva a pád krále Otakara\") je divadelní hra – tragédie o pěti dějstvích Franze Grillparzera. Autor hru napsal v roce 1823, ale uvedení se zpozdilo kvůli potížím s cenzurou, kterou nařídil Josef Schreyvogel. Císařovna ale dostala hru k přečtení a přimluvila se u císaře Františka I. za uvedení, které se konalo 19. února 1825 ve vídeňském Burgtheater. Metternichovská cenzura se ovšem postarala například o to, aby Grillparzer nezískal místo ředitele Dvorské knihovny. Ve skutečnosti chtěl autor napsal drama o Napoleonu Bonapartovi, ovšem právě proto, že se bál odmítnutí cenzury, zvolil místo něj českého krále Přemysla Otakara II. (1233-1278), který měl podobné vlastnosti.\n\nČeský král v této hře vystupuje jako vášnivý uzurpátor. Grillparzerovi kvůli tomu chodily z Čech výhrůžné dopisy, které považoval za nevhodné projevy jinak chvályhodného národního citu. Grillparzerovi, podobně jako v jeho hře o kněžně Libuši \"Libussa\", ve skutečnosti vůbec nešlo o českou historii (v tom případě by totiž byl v souboji s historickými fakty na hlavu poražen). V \"König Ottokars Glück und Ende\" se pokusil s takřka moderním realismem popsat relativitu moci a mizivost „velkého světa“.\n\nDo češtiny hru přeložil v roce 2019 Radek Malý a knižně ji téhož roku vydala Městská divadla pražská.\n\n\nDěj začíná v roce 1261 Otakarovým rozvodem s Markétou Babenberskou. Jako důvod Otakar uvádí, že mu Markéta nedala děti, a tudíž ani dědice, a také to, že jsou příbuzní ve čtvrté rodové linii. Markéta se vzdává zemí, které zdědila po svém prvním choti – Rakouska a Štýrska. Otakar se žení s Kunhutou, vnučkou uherského krále Bély, která se tak stává novou královnou. Králi je nabídnuta římská koruna, ale když se o tom dozví mohučský arcibiskup, volba padne na hraběte Rudolfa Habsburského. Následkem je, že země rakouské a štýrské marky připadnou do vlastnictví římského krále, tedy Rudolfa.\n\nOtakar se s touto skutečností nesmíří a dochází ke konfliktu. Je ochotný uznat Habsburkovu volbu za císaře, ovšem ne zříct se svých zemí. Poznává však, že jeho spojenci ze Štýrska stojí na straně císaře. Musí se proto spokojit s tím, že přijme v léno pouze Čechy a Moravu, a pokleká před císařem. Jakmile císařský herold vězňům, které má tato smlouva osvobodit, toto sdělí, Otakar je všechny propouští. Až na jednoho: Merenberga, který se tím, že dříve napsal dopis arcibiskupovi, pasoval na velezrádce a musí zemřít hroznou smrtí.\n\nMladá královna Otakara odbývá. Toto odmítání stejně jako utrpěné pokoření vede krále k tomu, aby nedodržel podmínky míru s Habsburkem. Rozhodne se shromáždit armádu. Královna uprchne se Závišem z Falkenštejna a hledá útočiště u císaře. Během boje se Otakar dozvídá, že jeho dřívější choť Markéta zemřela. U její smrtelné postele Otakar poznává, co způsobil tím, že se s Markétou dal rozvést. Rudolf Habsburský zjišťuje, že nikdo Otakarovi nechce vzít život – vyjma nutné obrany. Když ale Otakara potkává Seyfried z Merenbergu, rád by pomstil smrt svého otce. Vyzývá krále na souboj, při kterém je Otakar zabit. Císař Rudolf ještě na Moravském poli uděluje Rakousko a Štýrsko v léno svým dětem.\n\nHra byla po roce 1825 v německy mluvících zemích často uváděna, obzvláště na programu Burgtheater. Do roku 2005 se tu konalo 12 inscenací. Když se po II. světové válce 14. listopadu 1955 znovu divadlo otevíralo, bylo zde drama slavnostně uvedeno v hlavních rolích s Ewaldem Balserem (Přemysl Otakar) a Attilou Hörbigerem (Rudolf). Inscenace zůstala věrná původní hře a zdůrazňovala - tak jako všechny následující inscenace v Burgtheateru - význam Rudolfa Habsburského pro rakouské dějiny. V roce 1991 inscenoval Wolfgang Engel hru k dvoustému výročí Grillparzerova narození.\n\nNová interpretace Martina Kušeje byla k vidění na Salcburském divadelním festivalu v roce 2005, u příležitosti padesátého výročí znovuotevření Burgtheateru. V představení hráli Tobias Moretti (Otakar), Michael Maertens (Rudolf Habsburský), Elisabeth Orth (Markéta), Nicholas Ofczarek (Záviš), Bibiana Beglau (Kunhuta) a Daniel Jesch (Seyfried). Kušej se soustřeďuje na střet dvou mocných mužů: tyrana, které ke krutosti donutily okolnosti, a zástupce práva, který ve skutečnosti není ničím víc než říšským úředníkem. Nechá Otakara pokořit se na kapotě Volkswagenu s vlajkou EU v ruce a Falkenštejna zastřelit Rudolfem Habsburským.\n\nDo češtiny byla hra přeložena až v roce 2019 Radkem Malým. Českou premiéru uvedla Městská divadla pražská v divadle Komedie 15. 9. 2019 v režii Michala Háby s Martinem Pechlátem v titulní roli a Ivanem Luptákem v roli Rudolfa Habsburského. U příležitosti premiéry byl také vydán český překlad s komentáři historiků a poznámkovým aparátem Městskými divadly pražskými knižně.\n\n"}
{"id": "94880", "url": "https://cs.wikipedia.org/wiki?curid=94880", "title": "CAPTCHA", "text": "CAPTCHA\n\nCAPTCHA je Turingův test, který se na webu používá ve snaze automaticky odlišit skutečné uživatele od robotů.\n\nCAPTCHA je akronym pro „completely automated public Turing test to tell computers and humans apart“, tedy „plně automatický veřejný Turingův test k odlišení počítačů a lidí“. Test spočívá zpravidla v zobrazení obrázku s deformovaným textem, přičemž úkolem uživatele je zobrazený text opsat do příslušného vstupního políčka. Předpokládá se, že lidský mozek dokáže správně rozeznat i deformovaný text, ale internetový robot při použití technologie OCR nebude schopen text správně rozpoznat.\n\nNěkdy je název vysvětlován jako pouhá zkratka „CAPTure CHAracters“ - zachyť (přečti) ty znaky.\n\nDůvod, proč se CAPTCHA vůbec používá, je ten, že bez něj by se do různých diskusních fór pomocí spamových robotů dostalo velké množství komentářového spamu, který ve velké míře chrlí některé spamové servery.\n\nNevýhodou obrázkové CAPTCHA je nepřístupnost pro zrakově postižené uživatele. Protože se navíc stále zdokonalují metody automatického rozpoznávání CAPTCHA roboty, nástroje pro generování CAPTCHA generují stále více zdeformované texty – i pro uživatele, který je schopen vidět takovou CAPTCHA je pak obtížné, někdy dokonce nemožné, správně \"rozluštit\", jaký text se v obrázku nachází.\n\nNěkteré metody CAPTCHA se snaží nepřístupnost obrázků obejít, nebo používat CAPTCHA bez obrázků. Google tak například nabízí možnost nechat si text na obrázku strojově přečíst.\n\nNečitelnosti obrázků lze předejít jejich horizontálním rozdělením a následným pozicováním pomocí CSS. Takto rozdělený obrázek nemusí obsahovat žádné deformace ani ochranné prvky snižující jeho čitelnost, a přesto je pro roboty zcela nečitelný.\n\nJiné metody zase po uživateli požadují odpověď na jednoduchou otázku (přičemž je možné otázky automaticky generovat, nebo lze použít předem připravenou sadu otázek). Uživatel tedy musí správně odpovědět např. na otázku „Kolik je 2 + 3?“ nebo „Jaký den následuje po úterý?“.\n\nTyto metody lze i kombinovat - ony „2 + 3“ lze zobrazit v obrázku nebo je možné například zobrazit posloupnost znaků a písmen ve dvou nahodilých barvách a uživatele instruovat, aby opsal jen znaky jedné barvy. Tyto instrukce mohou být též vygenerovány v obrázku (někdy dokonce se záměrnými chybami, které opět člověk dešifruje snadněji než robot), takže aby se robot mohl autentizovat jako lidský uživatel, musel by umět rozpoznat, že jde o úkol, jehož zadání je ve formě obrázku; přečíst tento úkol, porozumět mu a správně ho splnit. K něčemu takovému je zapotřebí značná část umělé inteligence, kterou roboti zatím nedisponují, a tak se tento způsob považuje za dostatečný. Ovšem již se to stává problémem.\n\n\n"}
{"id": "94885", "url": "https://cs.wikipedia.org/wiki?curid=94885", "title": "Kolem Švýcarska 2006", "text": "Kolem Švýcarska 2006\n\nTour de Suisse 2006 je 70. závod Tour de Suisse. Probíhal od 10. do 18. června 2006. Závod vyhrál německý cyklista Jan Ullrich, ale v roce 2012 byl za doping odsouzen zpětně na ztrátu svých umístění od roku 2006. Vítězem tedy byl prohlášen druhý v pořadí Španěl Koldo Gil.\n"}
{"id": "94888", "url": "https://cs.wikipedia.org/wiki?curid=94888", "title": "Krakovany", "text": "Krakovany\n\nKrakovany jsou vesnice a společně s osadou Božec též obec v okrese Kolín na rozmezí Polabské nížiny a Železných hor asi 14 km východně od Kolína. Žije zde obyvatel. V roce 2011 zde bylo evidováno 337 adres.\n\nKrakovany je také název katastrálního území o rozloze 7,73 km.\n\nPůvod názvu bývá vykládán jako ves lidí přišlých z Krakova.\nPrvní písemná zmínka o obci pochází z roku 1244, kdy se připomíná Honata z Krakovan (\"Craouian\"). Znak obce v podobě vpravo kráčející lišky s kbelíkovou přilbou na hlavě převzala obec z pečeti zdejšího šlechtice Vesela z Krakovan z roku 1325.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Krakovany \"(868 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: cihelna, 2 obchodníci s dobytkem, holič, rolnické družstvo, 4 hostince, kolář, 2 kováři, krejčí, 2 obuvníci, pekař, rolník, 3 řezníci, 4 obchody se smíšeným zbožím, výroba hospodářských strojů, švadlena, 2 trafiky, truhlář.\n\nVe vsi Božec \"(210 obyvatel, samostatná ves se později stala součástí Krakovan)\" byly v roce 1932 evidovány tyto živnosti a obchody: hostinec, 5 rolníků, obchod se smíšeným zbožím, trafika.\n\n\nV obci se nachází mateřská škola, základní škola (1. až 5. ročník), zdravotní středisko. V obci působí také spolky: chovatelé, zahrádkáři, kynologický klub, hasiči, červený kříž a sportovní klub. Čtyřikrát do roka vycházejí \"Noviny Krakovan a Božce\".\n\nDopravní síť\n\nVeřejná doprava 2011\n"}
