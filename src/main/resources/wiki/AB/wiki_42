{"id": "127784", "url": "https://cs.wikipedia.org/wiki?curid=127784", "title": "Chráněná krajinná oblast Šumava", "text": "Chráněná krajinná oblast Šumava\n\nChráněná krajinná oblast Šumava byla vyhlášena Ministerstvem školství a kultury 27. prosince 1963 na rozloze 168 654 ha. V roce 1975 Ministerstvo kultury ČSR upravilo podmínky ochrany přírody v tomto území. V březnu roku 1991 vyhlásila vláda ČR Národní park Šumava uvnitř dosavadní CHKO. Tím se vlastně CHKO stala ochrannou zónou Národního parku a zároveň spravuje i další nejcennější partie Šumavy – jako je Královský hvozd s Černým a Čertovým jezerem a Boubín, které se rozhodnutím politiků do národního parku Šumava nedostaly. Organizačně je správa CHKO začleněna do správy Národního parku, což je pro společnou provázanost činnosti výhodné. Jednotlivá pracoviště CHKO jsou v Nýrsku, Kašperských Horách, Vimperku a Horní Plané, hlavním sídlem správy CHKO je Sušice. CHKO Šumava podobně jako Přírodní park Bavorský les chrání kulturně vysoce hodnotnou krajinu, kde se ochrana přírody prolíná s lidskými aktivitami. Rozdíl je v tom, že CHKO disponuje většími, v zákonech zakotvenými pravomocemi, zatímco Bavorský přírodní park pracuje více na základě dobrovolnosti a občanského uvědomění.\n\nRozloha CHKO Šumava nepokrytá územím národního parku je 99 624 ha. V této rozloze je zahrnuto 27,4 % zemědělské půdy (27 297 ha, z toho orná 9 tisíc ha, louky a pastviny 11 tisíc ha), 57,6 % lesní půdy (57 383 ha) a 0,4 % zastavěné půdy (399 ha). Pralesovité porostní zbytky zaujímají cca 0,6 % rozlohy CHKO, ostatní plochy a sukcesní stádia zbývajících přibližně 14 % plochy. Rozpětí nadmořských výšek se pohybuje od 498 m (Víteň) do 1362 m (Boubín). Počet obyvatel je cca 21 000 (tj. asi 22 obyv. /km²)a počet evidovaných domů cca 4 500.\n\nZajišťují dlouhodobou ochranu výjimečných biotopů a garanci jejich dlouhodobého monitorování. V zásadě je možno je rozlišit na 3 rozdílné kategorie:\n\n1. Pralesy a přírodní nepozměněné mokřady – Boubínský prales, Velká niva, Zátoňská hora a jiné, na nichž se sleduje samovolné chování přirozených lesů.\n2. Samovolně vzniklé lesy a druhotné mokřady – Chřepice, Velké Bahno, Pravětínská lada, Nebe, určené ke sledování samovolného\nnástupu lesa a prostorové flexibility rostlinných druhů ovlivňovaných tímto lesem.\n\n3. Lokality ochrany výjimečných druhů – Blanice, Pod Popelní horou, Vyšný a podobně, zajišťující ochranu ohrožených nebo typických druhů živočichů nebo rostlin.\n\n\n\n\n"}
{"id": "127789", "url": "https://cs.wikipedia.org/wiki?curid=127789", "title": "Významné ptačí území", "text": "Významné ptačí území\n\nVýznamné ptačí území (\"Important Bird Area\") je chráněné území vyhlášené mezinárodním programem, který byl odstartován v roce 1987. Mezinárodní rada na ochranu ptáků (\"International Council for Bird Preservation\" – ICBP) tehdy oslovila evropské země, aby sestavily seznamy svých ornitologicky významných lokalit.\n\n\n\n"}
{"id": "127790", "url": "https://cs.wikipedia.org/wiki?curid=127790", "title": "Průliv", "text": "Průliv\n\nPrůliv, v některých názvech také úžina,\nje pás nebo úzký pruh moře mezi dvěma výběžky pevniny. Spojuje pobřežní vody s mořem nebo dvě různá moře.\nNapříklad Lamanšský průliv, který odděluje Velkou Británii od Evropy.\nŘada dostatečně velkých a splavných průlivů spojujících významné oblasti má velký význam pro námořní dopravu. Umělou obdobou průlivu je průplav. Opakem průlivu je pevninská šíje.\n\n\n"}
{"id": "127792", "url": "https://cs.wikipedia.org/wiki?curid=127792", "title": "Zermelova věta", "text": "Zermelova věta\n\nPrincip dobrého uspořádání (značený někdy také WO z anglického Well-ordering theorem), z historických důvodů nazývaný také Zermelova věta, je následující tvrzení z oboru teorie množin:\n\nNebo přesněji:\n\nPrincip dobrého uspořádání poprvé formuloval a zároveň dokázal, že je důsledkem axiomu výběru (odtud název Zermelova „věta“), Ernst Zermelo roku 1904 v práci „\"Beweis, dass jede Menge wohlgeordnet werden kann\"“. Ve své době tento důkaz vyvolal mezi matematiky velký odpor pro způsob, jakým v něm bylo užito axiomu výběru.\n\nPrincip dobrého uspořádání nelze dokázat ani vyvrátit ze základních axiomů Zermelovy-Fraenkelovy teorie množin — jedná se o tvrzení nezávislé na ZF. Poměrně snadno lze dokázat, že princip dobrého uspořádání vyplývá z axiomu výběru a naopak - axiom výběru vyplývá z principu dobrého uspořádání. Jedná se tedy o dvě ekvivalentní tvrzení.\n\nPřímo z axiomů ZF lze ukázat, že každá dobře uspořádaná množina je izomorfní s některým ordinálním číslem (tj. „hodně podobná“ některému ordinálnímu číslu — má stejnou strukturu). Společně s principem dobrého uspořádání tak dostáváme výsledek, podle kterého lze každou (sebevětší, sebestrašlivější, sebenepřehlednější) množinu zobrazit (a to dokonce izomorfně — se zachováním uspořádání) na některé ordinální číslo.\n\nDůsledkem tohoto výsledku (je třeba znovu zdůraznit, že dokazatelného pouze z axiomu výběru, to znamená v ZFC, nikoliv v ZF) je mimo jiné:\n\n\n"}
{"id": "127793", "url": "https://cs.wikipedia.org/wiki?curid=127793", "title": "Tekken Advance", "text": "Tekken Advance\n\nTekken Advance (vydáno v prosinci 2001) je jediné (září 2006) oficiální vydání hry pod hlavičkou Tekken pro konzole Nintendo. Nedrží se dějové linie série, vychází však velmi znatelně z dílu Tekken 3 (postavy, prostředí).\n\nVerze pro Game Boy Advance vychází z Tekken 3. Kvůli hardwarovému omezení vůči plnohodnotným next-gen konzolím typu PlayStation 2 však není ve 3D grafice a více se tak typově podobá např. sérii Street Fighter. Oproti Tekken 3 zde také chybí dvě postavy – Eddy a Lei. Závěrečným bossem je Heihachi. Pozměněná je též škála pohybů, z důvodů jiné filozofie ovladače u Gameboye.\n\nV roce 2006 byla tato verze na Amazon.com dražší (14,99 USD), než Tekken 4 (14,82 USD).\n\n\n\n"}
{"id": "127795", "url": "https://cs.wikipedia.org/wiki?curid=127795", "title": "Glubelka", "text": "Glubelka\n\nGlubelka ( , ) je jezero v Bělorusku. Nachází se v Mjadělském okrese v Minské oblasti v povodí řeky Strača na území přírodní rezervace Blankytná jezera. Má rozlohu 0,09 km². Je 520 m dlouhé a 350 m široké. Dosahuje maximální hloubky 17 m při průměrné hloubce 6,1 m.\n\nKotlina jezera má lopatkový tvar. Břehy jsou vysoké 10 až 35 m a jsou porostlé borovicovým lesem. Pobřeží je částečně bažinaté. Podél břehů je pás vodního rostlinstva široký 10 m. Uprostřed jezera leží ostrov o rozloze 0,1 ha. Dno jezera je pokryté vrstvou sapropelu. V jezeře roste chráněný druh mařice pilovitá.\n\nDo jezera ústí průtok z jezera Jačmenec a odtéká průtok do jezera Glublja.\n\n"}
{"id": "127797", "url": "https://cs.wikipedia.org/wiki?curid=127797", "title": "Hornovolžská přehradní nádrž", "text": "Hornovolžská přehradní nádrž\n\nHornovolžská přehradní nádrž ( ) je přehradní nádrž v Tverské oblasti v Rusku. Má rozlohu 183 km². Je 85 km dlouhá a maximálně 6 km široká. Má objem 0,52 km³.\n\nPřehradní hráz nazývaná Hornovolžský bejšlot byla postavena v roce 1843 a rekonstruována v roce 1943 na řece Volze. V zóně vzdutí nádrže se nacházejí jezera Stěrž, Vselug, Peno, Volgo.\n\nJe to jedna z prvních velkých přehradních nádrží, které byly postavené v Rusku v 19. století z důvodů usnadnění vodní dopravy. Je nejvyšší stupeň Volžko-kamské kaskády. Úroveň hladiny kolísá v rozsahu 3,5 m. Reguluje sezónní kolísání průtoku. Je zde rozvinuté rybářství (candáti, cejni, štiky).\n\nVe své době významné vodní dílo navštívil na začátku 20. století vynálezce a fotograf Sergej Michajlovič Prokudin-Gorskij. Díky jeho unikátní metodě tvorby barevných snímků lze přehradu obdivovat na barevném zobrazení z roku 1909. Průtok veletoku Volhy odpovídá v těchto místech zhruba Berounce či Ohři.\n"}
{"id": "127798", "url": "https://cs.wikipedia.org/wiki?curid=127798", "title": "Plozivní souhláska", "text": "Plozivní souhláska\n\nPlozivní souhláska (ploziva, okluziva) je zvuk, který při řeči vzniká uvolněním závěru (okluze) v mluvidlech. \n\nVytvořením závěru vzniká v dutinách řečového ústrojí přetlak nebo podtlak, následné uvolnění se projeví slyšitelnou plozí – explozí či implozí. Z toho pak vyplývá označení těchto souhlásek jako explozivy nebo implozivy. Plozivy se vyznačují maximální možnou mírou striktury (zúžení).\n\nV evropských jazycích se imploziva nevyskytují, pojem „ploziva“ se proto ve fonetice často nepřesně používá synonymně ve významu „exploziva“.\n"}
{"id": "127816", "url": "https://cs.wikipedia.org/wiki?curid=127816", "title": "Kajrakkumská přehradní nádrž", "text": "Kajrakkumská přehradní nádrž\n\nKajrakkumská přehrada je přehradní nádrž v západní části Ferganské doliny na území Tádžikistánu a Uzbekistánu. Má rozlohu 513 km². Je 55 km dlouhá a 20 km široká. Průměrně je hluboká 8,1 m a maximálně 25 m. Má objem 4,2 km³.\n\nVodní nádrž byla vytvořena přehradní hrází Kajrakkumského hydrouzlu na řece Syrdarje. Byla naplněna v letech 1956-58. Úroveň hladiny kolísá v rozsahu 7 m. Reguluje tak sezónní a částečně i dlouhodobé kolísání průtoku.\n\nByla postavena za účelem stálého zavlažování existujících zavlažovaných pozemků a dalšího zavlažování nových zavlažovaných území o celkové ploše 300 000 ha. Je zde rozvinuté rybářství (kapři, chramule, cejni, štiky). Na břehu leží město Kajrakkum (\"Tádžikistán\").\n"}
{"id": "127818", "url": "https://cs.wikipedia.org/wiki?curid=127818", "title": "Mologošeksninská nížina", "text": "Mologošeksninská nížina\n\nMologošeksninská nížina ( [Mologo-šeksninskaja nizmennosť]) je nížina, která leží převážně v údolí řek Mologa a Šeksna na území třech oblastí (Tverská, Vologdská, Jaroslavská) Ruska. Nadmořská výška se pohybuje od 100 m do 120 m. Jihovýchodní část nížiny, kde obě řeky ústily do Volhy, vyplnila Rybinská vodní nádrž. Povrch nížiny je téměř plochý a je tvořen převážně pískem. Je porostlá borovým lesem a částečně mechovými bažinami. Půdy jsou podzolové a lepkavé podzolové.\n"}
{"id": "127821", "url": "https://cs.wikipedia.org/wiki?curid=127821", "title": "Muhuský průliv", "text": "Muhuský průliv\n\nMuhuský průliv ( , , , ) je souhrnné označení pro úžiny mezi pevninskou částí Estonska a některými ostrovy Západoestonského souostroví, spojující Rižský záliv s hlavní plochou Baltského moře.\n\nPrůliv prochází od severu k jihu nejprve jako Hari kurk mezi ostrovy Hiiumaa a Vormsi, pak tvoří nejhlubší část Průlivového moře a nakonec vede jako Suur väin mezi pevninou a ostrovem Muhu, podle něhož je pojmenován.\n\nCelková délka průlivu je přibližně 83 km. Jeho minimální šířka je 6 km, zatímco maximální šířka je neurčitelná, protože průliv prochází otevřeným Průlivovým mořem. Minimální hloubka je 1,8 m. \n\nPrůliv v zimě zamrzá.\n\nHlavní přístavy jsou Virtsu a Haapsalu na pevnině, Heltermaa na ostrově Hiiumaa a Kuivastu na ostrově \"Muhu\".\n\n"}
{"id": "127823", "url": "https://cs.wikipedia.org/wiki?curid=127823", "title": "Prostřední Jegorlyk", "text": "Prostřední Jegorlyk\n\nProstřední Jegorlyk ( ) je řeka v Rostovské oblasti v Rusku, levý přítok Západního Manyče (povodí Donu). Je 129 km dlouhá. Povodí má rozlohu 2360 km².\n\nTeče Kumomanyčskou propadlinou a ústí do Proletarské přehrady. Zdroj vody je převážně sněhový.\n\nPrůměrný průtok ve vzdálenosti 19 km od ústí je 0,7 m³/s. Vysychá na 1 až 2 měsíce. Na \"Prostředním Jegorlyku\" leží město Salsk.\n"}
{"id": "127824", "url": "https://cs.wikipedia.org/wiki?curid=127824", "title": "Račinský hřbet", "text": "Račinský hřbet\n\nRačinský hřbet je horský hřbet v jižní části Velkého Kavkazu v Gruzii. Je tvořen převážně vápenci, porfyrity a tufogenními břidlicemi. Bohatě jsou zde rozvinuté krasové útvary (Šaorská kotlina – krasové pole přeměněné na vodní nádrž). Na svazích jsou listnaté lesy (hlavně bukové) i jehličnaté lesy, subalpské a alpské louky. U jihozápadních výběžků se nachází Tkibulské uhelné naleziště.\n\nRačinský hřbet dosahuje nadmořské výšky 2862 m. Na sever od hřbetu leží historická oblast Rača. Východní část je v Jižní Osetii. Na jihozápadě začíná Kolchidská nížina.\nRačinský hřbet odvodňují řeky: Kišelta, Cata a Velká Liachvi na východ a Džočiara, Džedžora a Rioni na západ.\n"}
{"id": "127827", "url": "https://cs.wikipedia.org/wiki?curid=127827", "title": "Karel Rafael Ungar", "text": "Karel Rafael Ungar\n\nKarel Rafael Ungar (12. dubna 1744 Žatec – 14. července 1807 Praha) byl český kněz a knihovník, který se významnou měrou zasloužil o rozvoj pražské univerzitní knihovny v Klementinu, v jejímž čele stál od roku 1780 až do své smrti. Knihovnu rozdělil do většího množství oddělení (přibližně 53). Toto dělení se v Národní knihovně zachovalo v principu dodnes. Zavedl do knihovny povinný výtisk, a to nejprve pro pražské tiskaře, později pro celé Čechy.\n\nV letech 1776–1780 byl třikrát děkanem teologické fakulty Univerzity Karlovy a v akademickém roce 1789–1790 rektorem Karlovy univerzity.\n\n"}
{"id": "127828", "url": "https://cs.wikipedia.org/wiki?curid=127828", "title": "Sluč", "text": "Sluč\n\nSluč nebo Jižní Sluč ( ) je řeka protékající ukrajinským Podolím, Volyní a Polesím (Chmelnyckou, Žytomyrskou a Rovenskou oblastí). Je 451 km dlouhá. Povodí má rozlohu 13 800 km².\n\nPramení v Podolské vysočině a dolní tok protéká Poleskou nížinou. Zdroj vody je sněhový. Hlavní přítoky jsou Chomora, Korčyk (zleva) a Tňa (zprava). Na \"Sluči\" leží města Starokosťantyniv, Novohrad-Volynskyj a Sarny. Je pravým přítokem Horyni (povodí Dněpru).\n\nPrůměrný průtok ve vzdálenosti 42 km od ústí je 45 m³/s. Nejvyšší stavy jsou v březnu a dubnu. Zamrzá v prosinci a rozmrzá v březnu.\n"}
{"id": "127832", "url": "https://cs.wikipedia.org/wiki?curid=127832", "title": "Sluč (přítok Pripjati)", "text": "Sluč (přítok Pripjati)\n\nSluč nebo Severní Sluč ( nebo ) je řeka v Minské oblasti v Bělorusku. Je 228 km dlouhá. Povodí má rozlohu 5260 km².\n\nProtéká převážně Polesím. Na středním toku byla vybudována Soligorská vodní nádrž. Zprava přibírá Morač. Ústí zleva do řeky Pripjať (povodí Dněpru).\n\nZdroj vody je smíšený s převahou sněhového. Průměrný průtok ve vzdálenosti 46 km od ústí je 20,3 m³/s. Zamrzá v prosinci a rozmrzá na konci března.\n\nJe splavná. Leží na ní město Sluck.\n"}
{"id": "127834", "url": "https://cs.wikipedia.org/wiki?curid=127834", "title": "Otherside", "text": "Otherside\n\nOtherside je skladba skupiny Red Hot Chili Peppers. Byla vydána v roce 2000 jako třetí singl z alba Californication. Píseň staví proti sobě bitvy bývalých narkomanů s jejich démony a jejich přátele ztracené v těžké drogové závislosti. Je to krásná píseň o těžkém životě drogově závislých lidech, která říká o tom, jak lehké je vklouznout do drogové závislosti, ale těžké je vyklouznout. Také o opakovaní se neustálého koloběhu. Videoklip vytvořili Jonathan Dayton a Valerie Faris v černobílém Gothic stylu, jaký byl použit ve filmu Kabinet doktora Caligariho od Roberta Weina.\n\nBroadcast Data System (BDS) společnosti ACNielsen sestavil pro rok 2000 seznam 40 nejhranějších hudebních videoklipů založený na monitoringu stanic MTV, VH-1, BET a CMT. Video pro Otherside je v něm uvedeno na prvním místě.\n"}
{"id": "127836", "url": "https://cs.wikipedia.org/wiki?curid=127836", "title": "Jan Antonín Scrinci", "text": "Jan Antonín Scrinci\n\nJan Antonín Scrinci (16. října 1697 Praha – 28. dubna 1773 Praha) byl český lékař a fyzik, jenž jako první zahájil na pražské univerzitě výuku experimentální fyziky a chemie.\n\nPro akademické roky 1756–57 a 1760–61 byl zvolen rektorem pražské univerzity.\n"}
{"id": "127838", "url": "https://cs.wikipedia.org/wiki?curid=127838", "title": "Chroust obecný", "text": "Chroust obecný\n\nChroust obecný (\"Melolontha melolontha\", Linné, 1758) je velký brouk měřící až 3 cm, létající obvykle za soumraku, kdy může svými nálety člověka obtěžovat. Vyskytuje se v Evropě a zasahuje také do mírného pásma Asie. V polovině 20. století byl kvůli používání pesticidů téměř vyhuben, ale od 80. let, kdy se omezilo používání pesticidů, se jeho stavy opět zvyšují. Pro chrousta obecného je charakteristické hnědé zbarvení a zlaté chloupky pod krovkami. Dospělci dosahují velikosti 25–30 mm. Samec má na tykadlové paličce 7 lístků, zatímco samička jich má pouze 6. Snadno jej lze zaměnit s chroustkem letním \"(Amphimallon solstitiale)\", který je však menší a nemá tykadlové paličky.\n\nPřes svou velikost je chroust pro člověka neškodný, i když může způsobit značné škody v zahradě i na poli. Dospělí chrousti se živí listy stromů, ale jejich larvy žijí pod zemí, kde se prokousávají kořínky a často napadají obilniny a další zemědělské plodiny. V minulosti způsobovali chrousti velké škody.\n\nVývoj do dospělosti trvá čtyři roky. Dospělci se objevují koncem dubna nebo v květnu (srov. německy \"Maikäfer\", anglicky mj. také \"May bug\" 'májový brouk') a téměř okamžitě se páří. Po dvou týdnech dospělosti samičky začnou klást vajíčka, která zahrabávají 10–20 cm do země. Jedna samička může naklást až 80 vajíček. Larvy se začnou líhnout za 4–6 týdnů. Larvy (neboli ponravy) jsou aktivní pouze na jaře a v létě a v zimních měsících přezimují 20–100 cm pod povrchem. Žijí v zemi 4 roky (v chladnějším klimatu až 5 let), dokud nedorostou velikosti 4–5 cm, pak se na podzim zakuklí a na jaře vylézají opět dospělci.\n\nV některých dobách byli na některých místech chrousti konzumováni.\n\nNejčastější byla pravděpodobně forma polévky nebo vývaru:\n\n\"Na rozpuštěném másle usmažte libru (454 g) chroustů (bez křídel a nožiček), poté je zavařte do kuřecího vývaru, přidejte telecí jatýrka a podávejte k topince s pažitkou.\"\n\"1/4 kg chroustů (pro 6 osob) ve studené vodě omytých vhoď do horké vody, přidej všechnu kořínkovou zeleninu, kmínu, trochu soli a nechej v ní zapěniti jemně sekanou zelenou petržel. Vodu z chroustů sceď, zalij jí připravenou zásmažku a nechej chvíli povařiti. Pak zakvedluj do polévky 2 žloutky se 6 lžícemi husté smetany.\"\n\n\n"}
{"id": "127850", "url": "https://cs.wikipedia.org/wiki?curid=127850", "title": "Pevnost Boyard", "text": "Pevnost Boyard\n\nPevnost Boyard leží mezi ostrovy Aix a Oléron v úžině Pertuis d'Antioche u západního pobřeží Francie.\n\nZbudování podobné pevnosti bylo zvažováno již od dokončení arzenálu v roce 1666, ale pevnostní stavitel Sébastien Vauban myšlenku králi Ludvíku XIV. rozmluvil slovy: „Pane, bylo by snazší chytit do zubů Měsíc než usilovat o stavbu v takové lokalitě.“\n\nPevnost se začala stavět až za vlády Napoleona, v roce 1801, za účelem ochrany pobřeží (a obzvláště arzenálu v Rochefortu) před případnými nájezdy cizích (zejména britských) námořních sil. V té době měly kanóny omezený dostřel a vzdálenost mezi ostrovy Aix a Oléron byla příliš velká na to, aby se z nich dalo zabránit průnikům.\n\nNásledovaly obtíže se stavbou pískovcových základů a projekt byl roku 1809 přerušen. Znovu se pokračovalo až od roku 1837, za vlády Ludvíka Filipa, kdy došlo k opětovnému zesílení napětí mezi Francií a Velkou Británií. Pevnost byla dostavěna roku 1857. V té době již ale doznal dostřel děl velkého zlepšení a pevnost pozbyla potřeby.\n\nV pevnosti Boyard, dlouhé 61, široké 31 a vysoké 20 metrů, konalo službu 250 vojáků. V době vlády Pařížské komuny sloužila pevnost jako vězení. Po několika letech byla opuštěna.\n\nPevnost se, patrně ještě před rekonstrukcí, objevila ve filmu \"Dobrodruzi\" z roku 1967 (hlavní postavy Alain Delon, Lino Ventura a Joanna Shimkus).\n\nOd roku 1990 byla pevnost místem konání stejnojmenné populární soutěže (české televize ji vysílaly pod názvem \"Klíče od pevnosti Boyard\"; od roku 2016 začala TV Prima natáčet a vysílat i vlastní verzi s českými účastníky pod názvem \"Pevnost Boyard\"). Pro ulehčení přístupu televizní techniky byla po stranách pevnosti instalována zařízení podobná vrtným věžím.\n\n"}
{"id": "127855", "url": "https://cs.wikipedia.org/wiki?curid=127855", "title": "Terra incognita", "text": "Terra incognita\n\nTerra incognita (v překladu do češtiny \"země neznámá\") je latinský termín, který se používá při objevování neznámého území, které doposud nebylo zmapováno ani zdokumentováno. Legenda tvrdí, že kartografové označovali tato území označením „zde jsou draci“ (\"hic sunt dracones\"), případně „zde jsou lvi“ (\"hic sunt leones\"). Kartografové skutečně tvrdili, že v odlehlých koutech světa jsou fantastické obludy (včetně obřích hadů). Jako důkaz může sloužit přeživší mapa \"Hunt-Lenoxův Globus\" z kolekce New York Public Library, kde je doopravdy poznámka „zde jsou draci“. (Je to však napsáno latinsky – „hic sunt dracones“.) Terra incognita může také odkazovat na imaginární kontinent – Terra Australis.\n\nBadatelé užívají tuto frázi jako metaforu pro pojmenování jakéhokoliv neprozkoumaného objektu výzkumu.\n\n"}
{"id": "127857", "url": "https://cs.wikipedia.org/wiki?curid=127857", "title": "GAZ 69", "text": "GAZ 69\n\nGAZ 69 byl lehký terénní automobil s náhonem na všechna čtyři kola, vyráběný v letech 1953–1972 v bývalém Sovětském svazu. Automobil se stal standardním dopravním prostředkem všech armád Varšavské smlouvy. V Československé lidové armádě nahradil vůz Škoda 1101 VO. GAZ 69/69M byl určen pro přepravu osmi osob a štábní verze GAZ 69A pro přepravu pěti osob. Kromě transportního určení sloužilo vozidlo v ČSLA jako radiovůz, vozidlo chemického průzkumu, sanitní vůz, výsadkářská modifikace a též jako tahač 82mm bezzákluzového kanónu vz. 59. \n\nPrototyp vozu GAZ 69, který konstrukčně vycházel z modelu GAZ 67, byl dokončen koncem roku 1948 skupinou techniků pod vedením Grigorije Mojsejeviče Vassermana. Sériová výroba byla zahájena 1. září 1953 v Gorkovském avtomobilnem zavodě (ГАЗ - Горьковский автомобильный завод), kde vydržela až do konce roku 1954, kdy byla přesunuta do Uljanovského UAZ. V Uljanovsku výroba pokračovala od roku 1956 až do prosince 1972, kdy byla nahrazena produkcí vozu UAZ-469. Zde byla také zavedena výroba pětimístného štábního modelu A, který sloužil k přepravě důstojníků. Brány obou továren opustilo celkem 634 285 vozidel typu 69 (UAZ-GAZ-69 - 356 624 ks, UAZ-GAZ-69А - 230 185 ks, UAZ-GAZ-69AM a UAZ-69M - 10 551 ks. Rozdíl v počtu náleží dalším modifikacím).\n\nGAZ 69 využíval osvědčeného svařovaného žebřinového rámu, který nesl kovovou karoserii krytou plachtou. Základní transportní model 69 měl pár dveří a zadní sklopnou stěnu. Uvezl buď 8 mužů, nebo 2 muže a 500 kg nákladu. Štábní model 69A disponoval čtvero dveřmi (pár na jedné straně byl zaměnitelný), pěti místy a možností přidat 50 kg nákladu. Drtivá většina dílů byla pro oba typy společná. Čtyřválcový motor GAZ s rozvodem SV a zdvihovým objemem 2120 cm³ poháněl přes třístupňovou převodovku a dvoustupňovou přídavnou redukční převodovku zadní, nebo všechna kola. Spotřeba benzínu uváděná výrobcem byla 14 l/100 km při náhonu 4×2.\n\nZvláštní konstrukci, která vycházela z obojživelného válečného Ford GPA, měl model GAZ 69 MAV. Oproti terénní verzi měl navíc rozvodovku pohánějící třílistou vrtuli pro pohon ve vodě a čerpadlo vody vnikající do vany karosérie. Auto bylo ve vodě řízeno kormidlem spřaženým s volantem.\n\n\n"}
{"id": "127859", "url": "https://cs.wikipedia.org/wiki?curid=127859", "title": "Analytická funkce", "text": "Analytická funkce\n\nAnalytická funkce je funkce, kterou lze na okolí každého bodu vyjádřit jako součet mocninné řady. Pro funkci formula_1 to znamená na okolí bodu formula_2\nkde formula_2 je libovolný bod formula_5. Uvedená řada je tedy konvergentní pro všechna formula_6 z okolí bodu formula_2. Analytické funkce mohou být reálné, ale také komplexní.\n\nVšechny holomorfní funkce jsou analytické.\n\nAnalytické funkce jsou například polynomy, trigonometrické funkce, exponenciála a logaritmus na svém definičním oboru.\n\nPříkladem analytické funkce komplexní proměnné je logaritmická funkce komplexní proměnné \"z\". Tzv. hlavní větev logaritmu \"z\" je definována vztahem\npro formula_9 a formula_10, kde formula_11. Tato funkce je holomorfní funkce v celé komplexní rovině s výjimkou bodu formula_12 a bodů na záporné reálné ose, kde je nespojitá (její imaginární část má v těchto bodech skok formula_13).\n\n\n\n"}
{"id": "127863", "url": "https://cs.wikipedia.org/wiki?curid=127863", "title": "Scott Joplin", "text": "Scott Joplin\n\nScott Joplin (pravděpodobně * 24. listopadu 1867 – 1. dubna 1917 New York) byl americký černošský hudebník, pianista a skladatel, jeden z prvních představitelů ragtimu. Mezi jeho nejslavnější skladby patří \"Maple Leaf Rag\" a \"The Entertainer\" (známá z filmu \"Podraz\"), která se dokonce v roce 1974 dostala na třetí místo americké singlové hitparády.\n\nNarodil se v Lindenu, jako druhé ze šesti dětí. Po roce 1871 se Joplinova rodina přestěhovala do Texasu. Protože Scottova maminka pracovala, měl Scott času na to, aby mohl doma nerušeně cvičit. Kolem roku 1882 mu vypůjčila maminka klavír a protože už ve velmi brzkém věku Scott projevil svůj talent na hraní, dostal lekce hraní na klavír zdarma od německého učitele Julia Weisse, který mu dal dobrý základ klasické hudební formy. To mu velice pomohlo později a také ovlivnilo jeho tvorbu – vznikl takzvaný „klasický“ ragtime. Později také studoval Smithovu Univerzitu v Sedalii, kde studoval kompozici.\n\nNa konci 80. let 19. století Scott opustil domov a začal si vydělávat sám. Také se stal členem mnoha kvartetů a jiných hudebních skupin a procestoval středozápad jako zpěvák. V roce 1895 Scott Joplin zpíval dvě písně v Syrakusách (stát New York) \"Please Say You Will\" a \"A Picture of Her Face\", díky kterým se stával pomalu slavným. Přes všechny své cesty byl doma v Missouri, kam se přestěhoval v roce 1894 a kde pracoval jako klavírista ve společenských klubech.\n\nKolem roku 1898 Joplin prodal už šest klavírních skladeb. Pouze jedna z nich, „Original Rags“, je ragtimová hudba. Zbylých pět byly dvě písně, dva pochody a jeden valčík. V roce 1899 Scott Joplin prodal svoje nejznámější dílo, Maple Leaf Rag, vydavateli z Missouri. Za každou kopii vydělal pouze jeden cent, což mu za rok přineslo asi 360 dolarů. Tato skladba doslova vyhodila Joplina na horní příčky žebříčků a vytvořila z ragtimu hudební formu. Taky mu zajistila dostatečné příjmy a Joplin se mohl se svojí novou ženou konečně přestěhovat do St. Louis. Během života v tomto městě vytvořil mnohé z jeho nejznámějších skladeb, jako \"The Entertainer\", \"Elite Syncopations\", \"March Majestic\" a \"Ragtime Dance\".\n\nJoplin se několikrát oženil, jeho asi největší láska, Freddie Alexander, zemřela velmi brzy na následky nachlazení ve věku 20 let – pouze dva měsíce poté, co se za něj vdala. První píseň, kterou po její smrti složil, byla velice smutný valčík \"Bethena\". Po měsících hledání začal Scott opět skládat a vydávat své písně. V těchto letech se stal nejprodávanějším skladatelem vůbec.\n\nKolem roku 1916 se u něj projevily příznaky syfilis, později se léčil z demence, paranoie, ochrnutí a dalších nemocí. Přes všechny komplikace, které ho potkávaly, dále skládal – a bylo nahráno 6 klavírních skladeb (například \"Maple Leaf Rag\", \"Something Doing\", \"Magnetic Rag\" a další), které jsou jedinými skladbami, které po něm zůstaly nahrané. Nepravidelnosti v nahrávce The Maple Leaf Rag byly dlouho označovány jako vnější projevy jeho nemocí, dnes se spíše ale přikláníme k tomu, že byly způsobeny špatnou nahrávací technikou.\n\nV lednu 1917 byl Scott Joplin hospitalizován v Newyorské státní nemocnici, kde také 1. dubna 1917 zemřel. Bylo mu asi 50 let (přesné datum jeho narození není totiž vůbec známé, uvádí se 24. 11. 1868). Jeho rukopisy získal Wilber Sweatman, který je štědře zapůjčoval komukoliv, kdo ho o to požádal. Bylo jich velice málo a dnes ani nevíme, kde se nacházejí, pokud vůbec ještě existují.\n\nJoplinova hudba zůstala mnoho let populární, dokonce se jeho skladba \"Entertainer\" umístila v roce 1974 na třetím místě v celosvětovém žebříčku – to vyneslo ragtimu velké uznání.\nMimo jiné také po sobě zanechal poznámku, že ragtime nemá být nikdy hrán rychle, oproti tendenci, která se v této době hodně ujala.\nScott Joplin má vyrytu svou hvězdu v Síni slávy v St. Louis.\n\n"}
{"id": "127874", "url": "https://cs.wikipedia.org/wiki?curid=127874", "title": "Sinaj (biblická hora)", "text": "Sinaj (biblická hora)\n\nNázev hora Sinaj se vztahuje k místu, kde podle Bible () dal Hospodin Desatero přikázání Mojžíšovi. Jiné biblické pasáže místo nazývají horou Oreb. Nejčastěji je ztotožňována se stejnojmennou horou na Sinajském poloostrově, existuje však řada dalších teorií, kde se hora Sinaj nachází.\n\nNěkteří odvozují název hory \"Sinaj\" ( ) od jména měsíčního boha Sína a navrhují název překládat jako „Měsícov“ či „Měsíční hora“ , jiní odvozují název od hebrejských výrazů, a to buď od slova \"sene\" (סְנֶה), jež se překládá jako „keř“ – v tom případě navrhují název překládat jako „Keřová hora“, nebo od výslovnostně podobného slova \"sin'a\" (שִׂנְאָה), jež může mít tyto významy: „nenávist, nepřátelství, zášť“. Judaismus totiž učí, že jakmile židovský národ obdržel Desatero na hoře Sinaj, tak byl nenáviděn zbytkem světa kvůli tomu, že byli jediní, kteří obdrželi Boží slovo.\n\n\"Oreb\" či \"Oréb\" ( חֹרֵב, \"Choreb\", pustý, vyprahlý, suchý, ve Vulgátě \"Horeb\") je název hory zpravidla považovaný za jiný název pro horu Sinaj. V midraši \"Pirkej de-rabi Eliʻezer\" je uvedeno, že „ode dne, kdy byly stvořeny nebesa a země, se ta hora jmenovala Choréb, ale od chvíle, kdy se Svatý, budiž požehnán, zjevil Mojžíšovi z keře (sene), se podle toho keře jmenuje Sinaj, což je vlastně Choréb.“ \n\nV bibli je název Oreb zmiňován na více místech, v knihách Exodus, Deuteronomium a První královská:\n\nŽidé tuto oblast dosáhli tři měsíce po Exodu a zůstali zde utábořeni zhruba rok. , společně s celým Leviticem a Numeri , obsahuje záznam všech jednání, jež se stala, když byli na Sinaji. Z Refídimu () Israelité putovali do „pouště Sinajské“ a utábořili se „před horou.“\n\n\"„Tu přitáhl Amálek, aby v Refídimu bojoval s Izraelem. Mojžíš rozkázal Jozuovi: „Vyber nám muže a vyjdi do boje proti Amálekovi. Já se zítra postavím na vrchol pahorku s Hospodinovou holí v ruce.“ Jozue učinil, jak mu Mojžíš rozkázal a dal se s Amálekem do boje. Mojžíš, Áron a Chúr vystoupili na vrchol pahorku. Dokud Mojžíš držel ruku nahoře, vítězil Izrael, když ruku spustil, vítězil Amálek. Když Mojžíšovi umdlévaly ruce, vzali kámen a podložili jej pod Mojžíše, aby se na něj posadil. Áron a Chúr, každý z jedné strany, mu podpírali ruce, takže vytrval s rukama nahoře až do západu slunce. I porazil Jozue Amáleka a jeho lid ostřím meče.“\" \n\nŽidovští učenci po dlouhou dobu tvrdili, že přesná poloha hory Sinaj je neznámá. V minulosti však poloha hory očividně známá byla, jak vyplývá z tohoto popisu:\nPoloha byla také známa za časů krále Achaba, jak je popsáno v příběhu Eliášovy cesty:\nPoloha hory byla evidentně zapomenuta v pozdějších dobách. Různí badatelé navrhují ztotožnit biblickou horu Sinaj s různými skutečnými horami, jejichž seznam následuje:\n\nTéž \"Jabal Mūsá, Džabal Músa\" aj., v překladu z arabštiny \"Mojžíšova hora.\" Místní cestovní kanceláře a náboženské skupiny ji prezentují tak, jak biblickou horu Sinaj popisuje židovská bible. Toto tvrzení se datuje od časů Heleny Konstantinopolské. Dva mniši tvrdili, že kolem roku 300 našli hořící keř Mojžíšův, který se dnes nachází v areálu Kláštera svaté Kateřiny při úpatí Mojžíšovy hory.\n\nJames Cameron byl producentem \"History Channel special\" – pořadu \"Exodus odhalen\", jenž předpokládá tuto polohu. Místo se v současnosti nachází ve vojenské oblasti a je nejlepším kandidátem pro biblickou horu Sinaj. Nejenže vše koresponduje s geografickými podklady, ale také má tři důležité rysy popsané v Exodu:\n\nJe-li \"Hashem el Tarif\" „Boží horou“, mohou se na plošině nacházet artefakty z obrovského izraelského tábořiště. Pro archeologické vykopávky je však třeba povolení vydané egyptskou vládou, která pečlivě střeží a často zakazuje přístup do všech oblastí, jež mohou být spojeny s biblickou historií.\n\n\"Gebel Sinn Bishr\" (622 m). Je umístěn na středozápadu Sinaje. Tato hora byla navržena jako biblická hora Sinaj biblickým zeměpiscem Menashem Har-Elem z Tel-Avivské univerzity v jeho knize „Sinajské cesty: Cesta Exodu“.\n\n\"Gebel Halâl\" (892 m). Hora na severu Sinaje.\n\nHora na jihu Sinaje.\n\nRalph Ellis ve své knize Bouře a Exodus a Solomon, Jestřáb z Šeby, prohlašuje, že velké pyramidy v Gíze jsou skutečná hora Sinaj a že starověcí Izraelité v jejich vyhýbání se všemu egyptskému ji přeměnili.\n\nZa biblickou horu Sinaj je považována také Jabal Ideid, hora, která se nachází na severozápadě pouště Negev v Izraeli, na severu Sinajského poloostrova. Tuto favorizoval Emmanuel Anati.\n\nTéž \"Jebel el Loz, Džabal al-Lúz\" (2578 m) v Saúdské Arábii. Howard Blum si ve své knize Zlato Exodu vybral Jabal el Lawz. Také Ron Wyatt a další stanovili Jabal el Lawz jako horu Sinaj. Tato lokalizace hory Sinaj splňuje tento biblický popis hory a okolí:\n\n\nLokality jsou označeny jako archeologická naleziště, oplocené a pod ochranou úřadů Saúdské Arábie. Je obtížné získat do této země vízum a ještě těžší získat povolení k dalšímu archeologickému průzkumu této oblasti.\n\n\n"}
{"id": "127878", "url": "https://cs.wikipedia.org/wiki?curid=127878", "title": "John Baldwin", "text": "John Baldwin\n\nJméno a příjmení John Baldwin nosí více různých osob:\n\n"}
{"id": "127882", "url": "https://cs.wikipedia.org/wiki?curid=127882", "title": "L'Anse aux Meadows", "text": "L'Anse aux Meadows\n\n\"L'Anse aux Meadows\"' (z francouzštiny \"L'Anse-aux-Méduses\", do češtiny lze přeložit jako \"Zátoka medúz\") je lokalita na nejsevernějším cípu ostrova Newfoundland, na níž manželé Helge a Anne Ingstadovi nalezli v roce 1960 pozůstatky vikingského osídlení, které zde krátkodobě existovalo okolo roku 1000. Jedná se o jedinou jednoznačně doloženou vikingskou osadu v Americe. Předpokládá se, že by se mohlo jednat o legendární \"Vinland\" Leifa Erikssona.\n\nMísto od roku 1978 na Seznamu světového dědictví UNESCO. Byla zde znovu vybudována malá osada po vzoru původního osídlení, která je nyní populární turistickou atrakcí.\n"}
{"id": "127900", "url": "https://cs.wikipedia.org/wiki?curid=127900", "title": "Jan Bürgermeister", "text": "Jan Bürgermeister\n\nJan Bürgermeister (* 9. prosince 1947 Praha) je český politik, v letech 2006 až 2010 poslanec Poslanecké sněmovny PČR, v letech 2002 až 2006 zastupitel a náměstek primátora hlavního města Prahy, v letech 1994 až 2002 starosta městské části Praha 1, bývalý člen ODS.\n\nJe ženatý, má dvě děti. Absolvoval stavební fakultu ČVUT. Pracoval jako projektant v Metroprojektu a v Projektovém ústavu ČKD, v letech 1990–1995 spoluvlastnil s. r. o. PaP servis. V roce 1984 byl odsouzen na 8 měsíců podmíněně za krádež stříbrných svícnů; trest mu byl později zahlazen.\n\nV komunálních volbách roku 1994 a komunálních volbách roku 1998 byl zvolen do zastupitelstva městské části Praha 1 za ODS. Profesně se k roku 1998 uvádí jako starosta. V letech 1994-2002 působil jako starosta Prahy 1. V komunálních volbách roku 2002 byl zvolen do zastupitelstva hlavního města Praha za ODS. Následně byl v letech 2002-2006 náměstkem primátora Prahy Pavla Béma pro územní rozvoj, bytovou politiku a ochranu památek. Od listopadu 1999 byl předsedou pražského regionálního sdružení a od listopadu 2001 členem výkonné rady ODS.\n\nOd roku 2004 do r. 2008 předsedal představenstvu Kongresového centra Praha a následně do r. 2011 byl místopředsedou, od dubna 2007 do r. 2009 členem dozorčí rady ČSA (za obojí podle svých slov pobíral méně než 100 tisíc Kč měsíčně); rovněž byl předsedou komise sportovišť společnosti Praha olympijská.\n\nVe volbách v roce 2006 byl zvolen do poslanecké sněmovny za ODS (volební obvod Praha). Byl tehdy na druhém místě pražské kandidátky ODS; získal však až šestý nejvyšší počet preferenčních hlasů, téměř dvakrát méně než třetí Lucie Talmanová. Angažoval se v organizačním výboru sněmovny, v letech 2007-2010 byl rovněž členem výboru kontrolního. Zastával funkci 1. místopředsedy sněmovního klubu ODS. Ve sněmovně setrval do voleb v roce 2010. Ve volbách 2010 svůj mandát poslance neobhajoval.\n\nV listopadu 2010 byl vyloučen ze zastupitelského klubu ODS na Praze 1 kvůli mediálním výstupům, které poškozovaly ODS.\n\nPozději zcela ukončil členství v ODS. V komunálních volbách v roce 2014 neúspěšně kandidoval jako nestraník za Konzervativní alianci 2014 (KA14) do zastupitelstva Hlavního města Prahy jako lídr kandidátky a kandidát na primátora. Neuspěl ani jako lídr KA14 do zastupitelstva Městské části Praha 1. Konzervativní aliance nezískala ani jedno procento.\n\nV březnu 2003 Bürgermeister získal anticenu Bestia triumphans, jejíž udělení organizátoři odůvodnili Bürgermeisterovým podílem k likvidaci hmotného kulturního dědictví kvůli prosazování necitlivé výstavby centra Palladium na náměstí Republiky.\n\nPodle zpravodajského portálu Aktuálně.cz stál Bürgermeister v počátcích snah o zrušení Masarykova nádraží a prodej budov developerům na obchodní centrum podobné Palladiu. Řekl o tom: „Je to jedna z posledních možností, jak tuto část města využít a zároveň propojit dosud dvě separované železniční trasy. Jednu vedoucí z Kladna a druhou vedoucí směr Karlštejn. Pasažéři by tak mohli cestovat přes centrum Prahy bez přesedání. Pokud to neuděláme teď, zakonzervujeme Masarykovo nádraží na dalších sto let, a to by byla škoda.“ Kritici ale upozorňovali, že Hlavní nádraží na trať z Kladna napojeno není a nové napojení by si vyžádalo mohutné investice. České dráhy, Správa železniční dopravní cesty i ministerstvo dopravy konstatovaly, že kapacita Masarykova nádraží je pro pražskou dopravu zatím nenahraditelná.\n\n„\"Po Praze jezdím hlavně MHD, ale lístky si nekupuji. Jako konzervativec dodržuji zákony, i když s nimi mnohdy nesouhlasím.\"“\n\n\"... před volbami do sněmovny 2006 jsem dospěl k názoru, že bych poprvé v životě mohl volit ODS. Takže jsem vzal do ruky její pražskou kandidátku, na druhém místě spatřil Jana Bürgermeistera, toto rodinné stříbro ODS – a lístek mi zase upadnul zpátky na stůl, kde už nadobro zůstal. Jsem pražské ODS vděčný, že mi nedovolí nechat se zmást.\"\n\n"}
{"id": "127902", "url": "https://cs.wikipedia.org/wiki?curid=127902", "title": "Karákóram", "text": "Karákóram\n\nKarákóram (urdsky سلسلہ کوہ قراقرم, transliterováno \"Selsele-ye Kūh-e Qarāqoram,\" čínsky 喀喇昆仑山脉, pinyin \"Kālǎkūnlún Shānmò,\" český přepis \"Kcha-la-kchun-lun šan-mo)\" je druhé nejvyšší pohoří na světě – dosahuje výšky 8611 m (K2). Rozkládá se v pákistánském Kašmíru, Indii a Číně na ploše asi 90 000 km². Táhne se 500 km dlouhým obloukem severně od horního toku Indu rovnoběžně s Himálajem a představuje spojení Himálaje s Pamírem a Kchun-lunem. Je součástí alpinsko-himálajské soustavy.\n\nDělí se na tři části:\n\nVelký Karákóram je nejvyšší. Patří do něj horské skupiny Sasér, Rimó, Sijačén, Baltóró, Panmah, Hispár a Batúra. Ve skupině Baltóró se na pákistánsko-čínské hranici nachází čtveřice osmitisícovek K2, Broad Peak, Gašerbrum I a Gašerbrum II a deset sedmitisícových štítů. Například ve skupině Panmah na některé vrcholy dosud člověk nevkročil.\n\nMalý Karákóram dosahuje největší výšky vrcholem Mašerbrum 7821 m a člení se na horské skupiny Saltóró, Mašerbrum, Haramóš a Rakapóší.\n\nSeverní Karákóram je nejnižší, dosahuje maximálně šestitisícových výšek a zahrnuje horské skupiny Khundžeráb a Lupghar.\n\nNižší polohy a karákóramská údolí patří k nejsušším místům na světě. Letní monzun přinášející vláhu Himálaji sem prakticky nezasahuje, a tak se množství srážek pohybuje v desítkách milimetrů za rok, teploty v nadmořských výškách 2000 m dosahují v létě i 40 °C. Toto suché a teplé podnebí zde vytvořilo ojedinělou vysokohorskou poušť. Nad hranicí 5000 m mizí srážkový stín a podnebí se stává vlhčím – až 4000 mm srážek ročně, čímž je umožněno mohutné zalednění. Karákóram je nejvíce zaledněným pohořím na světě. Sněžná čára je na jižních svazích ve výšce 5000 m, na severních 6200 m.\n\nRozlehlé pohoří bylo vzhledem ke špatné dopravní dostupnosti vždy rozdrobeno mezi jednotlivá údolní království a státečky. Pět hlavních regionů – Hunza, Gilgit, Baltistán, Ladákh a Ujgur – existovalo samo pro sebe a jen občas sem pronikli cizí dobyvatelé.\n\nKrálovství Hunza přetínala kdysi jedna z větví slavné Hedvábné stezky, dnes tudy prochází Karakoram Highway. Hunzové vyznávají ismailitskou větev islámu.\n\nMezi regiony obydlenými muslimy je osobitý Ladákh, ve kterém žijí převážně Dardové a Tibeťané a v zdejších klášterech jsou místní centra buddhismu.\n"}
{"id": "127920", "url": "https://cs.wikipedia.org/wiki?curid=127920", "title": "Chvojnice - mikroregion", "text": "Chvojnice - mikroregion\n\nSvazek obcí Chvojnice – mikroregion tvoří jedenáct obcí východního cípu okresu Třebíč, ležících na rozhraní mezi krajem Jihomoravským a Vysočinou. Svůj název si mikroregion zvolil podle říčky Chvojnice (přítoku do řeky Oslavy), která ve svém dolním toku vytváří hluboké údolí.\n\n"}
{"id": "127921", "url": "https://cs.wikipedia.org/wiki?curid=127921", "title": "Semjonovskaja (stanice metra v Moskvě)", "text": "Semjonovskaja (stanice metra v Moskvě)\n\nSemjonovskaja () je stanice moskevského metra.\n\nSemjonovskaja je ražená, podzemní, trojlodní stanice. Její konstrukce je však velmi neobvyklá; mezi jednotlivými loděmi se nachází namísto klasických prostupů normální prostor, který je podpírán sloupy. Celkem jsou tak ve stanici čtyři řady sloupů (dvě u lodi střední a po jedné u bočních). Z nástupiště Semjonovské vede jen jeden výstup, který vychází po eskalátorovém tunelu do povrchového vestibulu.\n\nObklad stanice tvoří bílý a červený mramor (sloupy) a šedý v kombinaci s černým a různými reliéfy s válečnými tématy pak na stěnách za nástupištěm.\n\nStanice vznikla za války, otevřena byla 18. ledna 1944. Nesla tehdy název po Stalinovi (tedy \"Stalinskaja\") (současné jméno tak má až od roku 1961, kdy byl opuštěn kult osobnosti). K výročí 70 let provozu metra v Moskvě 18. května 2005 byla uzavřena a prošla rekonstrukcí, obyvatelé města ji mohou používat opět od 28. dubna 2006. Hlavními změnami prošel eskalátorový tunel a vestibul.\n\n"}
{"id": "127926", "url": "https://cs.wikipedia.org/wiki?curid=127926", "title": "The Piper at the Gates of Dawn", "text": "The Piper at the Gates of Dawn\n\nThe Piper at the Gates of Dawn je debutové album anglické skupiny Pink Floyd. Bylo vydáno v srpnu 1967 a je jedinou deskou kapely, která byla nahraná pod vedením Syda Barretta. V britském žebříčku prodejnosti hudebních alb se umístilo na 6. pozici. \"The Piper at the Gates of Dawn\" je považováno za jedno z nejvlivnějších alb psychedelického rocku.\n\nAlbum obsahuje množství prvků psychedelického rocku: texty písní vypovídající o vesmíru, strachu, skřítcích, jízdních kolech či pohádkách, jsou ozvučeny psychedelickými hudebními pasážemi. Název \"The Piper at the Gates of Dawn\" pochází ze sedmé kapitoly Barrettovy oblíbené knihy Kennetha Grahama \"Vítr ve vrbách aneb Žabákova dobrodružství\" (\"Wind in the Willows\"). Je to album, na kterém je kompletně prezentován zvuk Pink Floyd tzv. „barrettovské éry“ (nejtypičtějším dílem je „Interstellar Overdrive“), který v pozdější době po jeho odchodu postupně zanikal. Písně na desce jsou dílem především Syda Barretta, jedinou skladbou, na které se autorsky vůbec nepodílel, je „Take Up Thy Stethoscope and Walk“ od baskytaristy Rogera Waterse. O písni „Bike“ hovoří producent Norman Smith, že to byla poslední písnička, kterou Barrett nahrával při plném vědomí (čili, že nebyl pod vlivem LSD). Skladba „The Gnome“, částečně inspirovaná knihou J. R. R. Tolkiena \"Pán prstenů\", je o skřítkovi, který se vydal na cestu za velkým dobrodružstvím.\n\nAlbum bylo nahrávané od února 1967 ve studiu 3 na Abbey Road ve stejné době jako \"Sgt. Pepper's Lonely Hearts Club Band\" od The Beatles. Původní producent Joe Boyd, který se podílel na singlu „Arnold Layne“, byl nekompromisně vyhozen, a novým producentem se stal Norman Smith, člen týmu vydavatelství EMI, který do roku 1965 produkoval všechny nahrávky Beatles. Smithovy představy byly více popovějšího charakteru, nahrávané album se občas při nahrávaní pokusil kritizovat. Nakonec ale spolupracoval i na dalším albu skupiny, \"A Saucerful of Secrets\". Později se o tomto období vyjadřoval, že to bylo pro něj skutečné peklo.\n\nPrvními dvěma nahrávkami alba byly „Interstellar Overdrive“ a „Matilda Mother“. Šlo i o dva potenciální singly. Smith měl problém se zněním skladeb. Hlavně skladby „Insterstellar Overdrive“ a „Astronomy Domine“ měly silné prvky undergroundu, bylo v nich mnoho improvizací a zvukových experimentů Ricka Wrighta, který měl tou dobou v oblibě experimentování se zpětnou vazbou zvuků varhan Farfisa.\n\n\"The Piper at the Gates of Dawn\" obsahuje celkem 11 skladeb, z nichž jsou dvě čistě instrumentální („Pow R. Toc H.“ a „Interstellar Overdrive“), zbylé jsou zpívané písně.\n\nPřebal alba vytvořil z fotografií členů skupiny Vic Singh. Není podobný žádnému z následujících obalů desek skupiny, kdy pro Pink Floyd vytvářela obaly na desky skupina Hipgnosis.\n\nMono- (katalogové číslo: Columbia EMI SC 6157) a stereofonní (Columbia EMI SCX 6157) LP byla vydána 4. srpna 1967, v britských žebříčcích album dosáhlo šesté pozice. Verze pro USA měla jednoduchý název \"Pink Floyd\", vyšla v mono (Tower R5093) i ve stereo (Tower ST5093) verzi 21. října 1967 a dosáhla 131. pozice. Americká verze byla částečně odlišná, skladby „Astronomy Domine“, „Flaming“ a „Bike“ byly nahrazeny hitem „See Emily Play“.\n\nStereo verze alba na CD vyšla v roce 1985, digitálně remasterovaná verze CD v roce 1994. Mono verze s mírně upravenou skladbou „Flaming“ vyšla v limitované edici v roce 1997. V roce 2007, při příležitosti 40. výročí vydání alba, byla deska vydána jako nově remasterované dvojCD a trojCD (viz níže).\n\nRoku 2000 se v anketě časopisu \"Q Magazine\" album \"The Piper at the Gates of Dawn\" umístilo na 55. pozici ve stovce nejlepších britských desek. V časopise \"Rolling Stone\" dosáhlo toto album v roce 2003 347. pozici mezi 500 nejlepšími deskami všech dob.\n\n\n\nKe 40. výročí vydání alba vyšla deska \"The Piper at the Gates of Dawn\" nově zremasterovaná ve dvou verzích: jako dvojCD a jako trojCD. Dva disky obou verzí jsou shodné, jeden obsahuje mono verzi britského alba, druhý jeho stereo verzi. Na třetím CD se nachází bonusový materiál, především singly z té doby, ale i další, dosud nevydané odlišné verze skladeb.\n\n\n"}
{"id": "127935", "url": "https://cs.wikipedia.org/wiki?curid=127935", "title": "Přírodní park Bohdalovsko", "text": "Přírodní park Bohdalovsko\n\nPřírodní park Bohdalovsko zaujímá část Českomoravské vrchoviny v západní části okresu Žďár nad Sázavou. Vyhlášen byl za účelem ochrany krajinného rázu, kterým je zejména přírodní, kulturní a historická charakteristika vymezeného území s vysokými biologickými a estetickými hodnotami. Rozloha parku je 6080 ha.\n\nÚzemí přírodního parku spadá do geologické jednotky strážeckého moldanubika a nejčastějšími horninami zde jsou ruly, pararuly a migmatity. Nejčastějšími půdními typy jsou kambizemě dystrické a pseudogleje modální, místy i gleje. Od doby středověké kolonizace prošla zdejší krajina velkou obměnou. Původní bučiny s jedlí byly přeměněny na pole, louky a pastviny, zbytek lesů byl lidmi změněn do podoby zejména smrkových kultur. Olšiny na vlhčích místech, kolem potoků a na prameništích, byly často také vykáceny, dnes na jejich místě můžeme najít vlhké a rašelinné louky, zejména ale různě velké rybníky. Ty se časem staly organickou částí krajiny, byly kolonizovány typickou mokřadní vegetací a útočiště zde našla řada druhů živočichů. Až téměř do poloviny 20. století zde probíhalo tradiční hospodaření jako každoroční sečení většiny luk, častá byla pastva dobytka a to i toho drobného, rybníky byly pro zvýšení produkce ryb vypouštěny (tzv. letnění) a občas se nechaly zarůst, často bylo vyseto i obilí, po znovu napuštění byly takto přirozeně pohnojeny.\n\nBěhem 20. století ale došlo k poměrně rychlé a velkoplošné změně využití krajiny, která trvá dodnes. Rybníky jsou často drženy \"na plné vodě\", jsou hnojeny a ryby v nich přikrmovány uměle, drobná pole byla scelena a hraniční meze rozorány, vlhké louky byly buď odvodněny melioracemi a často přeorány a následně dosety druhově chudou směsí kulturních travin, ty menší a hůře přístupné byly naopak opuštěny a mnoho z nich zcela zarostlo. Z lesů se staly takříkajíc \"pole na smrkové dřevo\". I když tyto změny postihly i Bohdalovsko, stále zde můžeme najít řadu zajímavých míst s výskytem vzácných druhů organismů. Některé z nich jsou chráněny v rámci maloplošných chráněných území jako PR Baba - V bukách jako porost původních bukových lesů a PP Laguna u Bohdalova ochraňující mokřady s bohatým výskytem obojživelníků. Pět lokalit je začleněno do sítě evropsky významných lokalit Natura 2000. Jednak již zmíněná Baba - V Bukách, dále pak Dolní rybník u Újezda, Rybníky u Rudolce, Znětínské rybníky a Fickův rybník.\n\nU většiny z nich je společným jmenovatelem výskyt drobné travičky puchýřky útlé (\"Colenathus subtuilis\"), často doprovázené dalšími vzácnými druhy biotopu obnažených rybničních den, jako např. masnice vodní (\"Tillaea aquatica\") či ostřice české (\"Carex bohemica\"). Dalším předmětem ochrany těchto lokalit je výskyt různých druhů obojživelníků, zejména čolka velkého (\"Triturus cristatus\") a kuňky ohnivé (\"Bombina bombina\"). Na pobřeží rybníků je vázaná i vegetace rákosin a vysokých ostřic, ve kterých nalézá hnízdiště celá řada druhů ptáků. Místy lze najít i drobná rašeliniště s výskytem vachty trojlisté (\"Menyanthes trifoliata\"), bazanovce kytkokvětého (\"Naumburgia thyrsiflora\") a zábělníku bahenního (\"Comarum palustre\"), na navazujících vlhkých loukách můžeme v květnu pozorovat kvetoucí exempláře prstnatce májového (\"Dactylorhiza majalis\") a všivce lesního (\"Pedicularis sylvatica\"). V zachovalých potočních olšinách, jako např. podél Belfrídského potoka roste ozdobná drobná dřípatka horská (\"Soldanella montana\"). Z vodních rostlin je asi nejvýznamnější výskyt rdestu alpského (\"Potamogeton alpinus\") a v rašelinných tůňkách bublinatky menší (\"Utricularia minor\").\n\n"}
{"id": "127938", "url": "https://cs.wikipedia.org/wiki?curid=127938", "title": "Pivovar Kutná Hora", "text": "Pivovar Kutná Hora\n\nPivovar Kutná Hora byl pivovarem ve městě Kutná Hora, jeho posledním vlastníkem byla nizozemská společnost Heineken. V provozu byl do konce roku 2010, kdy jej spolu s pivovarem Hostan majitelé uzavřeli. Od dubna 2017 v prostorách bývalého pivovaru funguje nový pivovar, nazvaný Měšťanský pivovar v Kutné Hoře.\n\nPrvní písemná zmínka o tvrzi Lorec pochází z roku 1418. Už roku 1544 je zde zmiňován pivovar, sladovna a chmelnice. Historie dnešního pivovaru, ale začíná v roce 1559, kdy tvrz koupil Ondřej Dačický. Ondřejův syn Václav Dačický z Heslova zde roku 1573 nechal postavit nový pivovar. V roce 1589 koupilo tvrz s pivovarem město Kutná Hora za 600 kop grošů. Od té doby byla tvrz až na výjimky trvale v majetku města. Objekt postupně ztratil funkci tvrze a byl stále více přestavován na pivovar. V roce 1593 vařil sládek Václav Zeman pivo \"Kumperské\", v roce 1680 se vařilo pivo \"Konvent\". Roku 1899 vařil pivovar světlý 12° ležák \"Dačický\" a 14° černé zdravotní pivo \"Mincmistr\". Na Mezinárodní výstavě v Bruselu roku 1906 získal kutnohorský pivovar medaili a diplom. Čtyřnádobová varní souprava na 150 hl instalovaná roku 1932 je dosud v provozu. Sladovna byla zrušena v roce 1941. V roce 1949 přešel pivovar do majetku Sdruženého komunálního podniku a roku 1953 byl znárodněn. Majetkem města se stal opět v roce 1992. Společnost Pivovar Kutná Hora, spol.s r.o., která měla pivovar v nájmu, vyráběla piva pod značkami Dačický a Lorec. V roce 2001 koupila 100% obchodní podíl společnosti Pivovar Kutná Hora společnost Drinks Union, která jej v roce 2008 prodala společnost Heineken.\nSpolečnost Heineken ukončila svoji činnost v Pivovaru Kutná Hora k 31. prosinci 2010.\n\nObjekt pivovaru byl v roce 2016 odkoupen od města Kutná Hora do soukromého vlastnictví a po téměř roční rekonstrukci se na začátku roku 2017 vrátila výroba piva do Kutné Hory pod názvem Měšťanský pivovar v Kutné Hoře. \n\nMěšťanský pivovar v Kutné Hoře je malý nezávislý průmyslový pivovar, který se zaměřuje především na výrobu klasických spodně kvašených piv plzeňského stylu, avšak v jeho portfoliu je i několik svrchně kvašených piv. Vyrábí se tradičně, to jest dekokčním rmutováním, kvašením v otevřených spilkách a dlouhým dozráváním v ležáckých sklepích. Současná kapacita pivovaru je okolo 50 tisíc hektolitrů.\n\n"}
{"id": "127943", "url": "https://cs.wikipedia.org/wiki?curid=127943", "title": "Gymnázium Jana Keplera", "text": "Gymnázium Jana Keplera\n\nGymnázium Jana Keplera (zkratka GJK) je pražské gymnázium. Nabízí čtyřleté a osmileté všeobecně zaměřené studium s širokou možností volby volitelných předmětů. Gymnázium sídlí na Praze 6 v Parléřově ulici. Škola má kapacitu 590 žáků, v současné době má 20 tříd.\nGymnázium bylo od roku 2004 pilotní školou RVP pro gymnaziální vzdělávání. Vyučuje podle školního vzdělávacího programu \"Per aspera ad astra!\".\n\nGymnázium Jana Keplera je považováno za prestižní pražské gymnázium. Škola hledá především \"„aktivní a tvůrčí jedince“\", profiluje se jako moderní škola s vyváženým poměrem mezi vědomostmi a dovednostmi, kvalitním pedagogickým sborem, příjemným prostředím a vstřícnými vztahy. Klade velký důraz na vysokou volitelnost předmětů. Z hlediska úspěšnosti absolventů při přijímacích zkouškách na vysoké školy patří mezi nejlepší v České republice. Gymnázium Jana Keplera bylo průkopnickou školou seznamovacích kursů GO! pro nové studenty. Tyto kursy GJK pořádá již od roku 1991, zpočátku ve spolupráci s Prázdninovou školou Lipnice, od roku 1996 samo.\n\nŠkola má bezbariérový přístup. Je vybavena knihovnou, která obsahuje přes 16 000 knih, 13 odbornými učebnami (včetně počítačových učeben, chemických, biologických a fyzikálních laboratoří, posluchárny, společenskovědní učebny, auly a jazykových tříd), školní restaurací Eurest, hřištěm s umělým povrchem, dvěma tělocvičnami, posilovnou, umělou lezeckou stěnou a od roku 2009 také novou víceúčelovou halou a terasou. V roce 2006 byla také zprovozněna Wi-Fi síť.\n\nMezi známé absolventy školy patří:\n\n"}
{"id": "127946", "url": "https://cs.wikipedia.org/wiki?curid=127946", "title": "Dačický", "text": "Dačický\n\nDačický je značka piva, které se od roku 1573 vyrábělo v Kutné Hoře v pivovaru Kutná Hora. Po odprodeji pivovaru skupině Heineken byla výroba piva v Kutné Hoře ukončena a přesunuta do Velkého Března poblíž Ústí nad Labem, kde se vyrábí i další značky piv z pivovarů, které Heineken nakoupil a zrušil. Momentálně se ale asi už vyrábí v Krušovicích.\n\n\n"}
{"id": "127947", "url": "https://cs.wikipedia.org/wiki?curid=127947", "title": "Starý Telečkov", "text": "Starý Telečkov\n\nStarý Telečkov () je místní část obce Pavlov v kraji Vysočina, v jižní části okresu Žďár nad Sázavou. Malá obec s pouhými šesti popisnými čísly se nachází v nadmořské výšce 552 m n. m.\n\nBlízko obce se nachází památný strom (dub zimní), jehož stáří se odhaduje na 300 let. Dorostl do výšky 15 metrů a jeho obvod kmene je 6 metrů.\n"}
{"id": "127948", "url": "https://cs.wikipedia.org/wiki?curid=127948", "title": "Lorec (pivo)", "text": "Lorec (pivo)\n\nLorec je značka \"speciálního světlého piva\", vyráběného v pivovaru Kutná Hora se sídlem ve městě Kutná Hora.\n\nPivovar vyrábí ještě další tři druhy piva pod označením Dačický.\n\n\n"}
{"id": "127953", "url": "https://cs.wikipedia.org/wiki?curid=127953", "title": "Zeměměřič", "text": "Zeměměřič\n\nZeměměřič (geodet, zastarale také geometr) je odborný pracovník, zabývající se měřením (a zobrazením výsledků tohoto měření) částí povrchu zemského a objektů na něm. Zeměměřič je absolvent střední průmyslové školy ve studijním oboru geodézie a katastr nemovitostí (nejčastěji na střední průmyslové škole zeměměřické nebo stavební) a nebo vysoké školy v oboru geodézie a kartografie. Výraz zeměměřič se skládá ze slov Země a měřit, proto je jeho význam „ten, který měří Zemi“. V laické veřejnosti se používá místo slova zeměměřič i termínu geometr. George Washington se stal zeměměřičem, bylo to jeho první zaměstnání.\n\n\nVeškeré výsledky zeměměřické činnosti musí být ze zákona ověřeny, že svými náležitostmi a přesností odpovídají právním předpisům. Toto ověření je stvrzeno kulatým razítkem \"úředně oprávněného zeměměřického inženýra\" a zapsáním osoby na seznam zeměměřičů. Oprávnění uděluje Český úřad zeměměřický a katastrální na základě úspěšně složené zkoušky. U vojáků z povolání uděluje toto oprávnění Ministerstvo obrany České republiky. Uchazeč musí mít vysokoškolské vzdělání zeměměřického zaměření a praxi v oboru minimálně pět let.\n\n\n"}
{"id": "127954", "url": "https://cs.wikipedia.org/wiki?curid=127954", "title": "Pentium II", "text": "Pentium II\n\nPentium II je procesor architektury x86 představený firmou Intel 7. května 1997. Je založen na modifikované verzi jádra P6, které bylo poprvé použito v procesorech Pentium Pro, ale s vylepšeným výkonem v 16bitových aplikacích a s přídavkem v podobě MMX SIMD instrukcí, které byly už dříve představeny u Pentia MMX.\n\nPůvodní Pentium II – \"Klamath\" běžel na 233 a 266 MHz se 66 MHz sběrnicí, byl vytvořen pomocí 350 nm výrobního procesu a produkoval (na svou dobu) obrovské množství tepla.\n\nJeho nástupcem se stalo Pentium III.\n\n\n\n\n"}
{"id": "127958", "url": "https://cs.wikipedia.org/wiki?curid=127958", "title": "Document Type Definition", "text": "Document Type Definition\n\nDTD (\"Document Type Definition\", česky \"Definice typu dokumentu\") je jazyk pro popis struktury XML případně SGML dokumentu. Omezuje množinu přípustných dokumentů spadajících do daného typu nebo třídy. DTD tak například vymezuje jazyky HTML a XHTML.\n\nStruktura třídy nebo typu dokumentu je v DTD popsána pomocí popisu jednotlivých značek (nebo též elementů) a atributů.\nPopisuje, jak mohou být značky navzájem uspořádány a vnořeny. Vymezuje atributy pro každou značku a typ těchto atributů.\n\nDTD je poměrně starý a málo expresivní jazyk. Jeho další nevýhoda je, že DTD samotný není XML soubor.\n\nSilnější jazyky pro popis XML dokumentů jsou například XML Schema, RELAX NG, Schematron nebo DSD, které jsou již samy o sobě ve formátu XML.\n\nPříklad velmi jednoduchého DTD dokumentu (priklad.dtd):\n\nTento DTD dokument definuje třídu XML dokumentů, které mají kořenovou značku codice_1, obsahující právě jednu značku codice_2 a žádnou nebo více značek codice_3 a tak dále.\nProto například tento XML dokument patří do takto vymezené třídy XML dokumentů (říkáme také, že je validní proti výše uvedenému DTD):\n\n"}
{"id": "127959", "url": "https://cs.wikipedia.org/wiki?curid=127959", "title": "Sádek (zámek)", "text": "Sádek (zámek)\n\nZámek Sádek je bývalý hrad a nyní kulturní památka v katastru obce Čáslavice. Nachází se na osamělém kuželovitém kopci mezi vesnicemi Kojetice a Čáslavice ve výšce 568 m n. m. v okrese Třebíč.\n\nNejstarší zpráva o hradu, kdysi zvaném \"Ungersberg\", pochází z roku 1286, kdy jej vlastnil Štěpán z Uher. Hrad byl v roce 1312 dobyt a pobořen Janem Lucemburským, protože posádka podle vyprávění Zbraslavské kroniky loupila po okolí. Od roku 1387 drželi Sádek Šternberkové a od roku 1399 Valdštejnové, kteří jej opravili. V polovině 16. století byl Sádek přestavěn na zámek v renesančním stylu. Pro účast na stavovském povstání v letech 1618–1620 byl hrad zkonfiskován a získali jej Cerboniové, kteří jej v letech 1676–1677 postoupili moravskému zemskému advokátu Bohumíru Walldorfovi. Se sestrou posledního Walldorfa se oženil František Jan Chorinský z Ledské, v majetku Chorinských z Ledské zůstal Sádek až do roku 1945.\n\nV roce 1694 zapálil hrad blesk, objekt vyhořel a po požáru byl barokně upraven. Od té doby se podoba hradu v podstatě nezměnila. Je to čtyřkřídlá jednopatrová budova, soustředěná kolem středního obdélníkového čestného dvora. V rozích západní strany nádvoří jsou dvě malé válcové věže, opatřené schodištěm a v přízemí dveřmi, které lépe zpřístupňuji tuto část objektu. V západní části nádvoří je kaple, v jižním křídle sál s klasicistními malbami kraje. V první polovině 19. století byl zámek klasicistně upraven.\n\nOd 30. června 2010 je zámek Sádek v soukromých rukou. Od obce Čáslavice jej zakoupil advokát Karel Muzikář za odhadovanou částku 15 milionů korun českých. Původní přibližná prodejní cena se také pohybovala mezi patnácti a dvaceti milióny korun. V roce 2019 má podle vyjádření starosty Čáslavic začít rekonstrukce hradu, která potrvá pět let. Po opravě se má hrad otevřít veřejnosti, část hradu má sloužit ubytování a část má být soukromou rezidencí.\n\nNázev \"Sádek\" se pro hrad používá snad od doby, kdy byl přestavěn na zámek. Již dříve však byl zmiňován patrně zakladatel hradu Vrš ze Sádku (\"Vrs de Zadek\"). Sádek se původně psal jako \"Sadek\" a předtím ještě jako \"Zadek\". Původ tohoto pojmenování však není zcela jasný. Jisté však je, že vzhledem k uvedené původní podobě slova Zadek, se nejedná o zdrobnělinu slova sad.\n\nDříve bylo pro hrad používáno též pojmenování \"Ungersberk\". Tento název pochází patrně ze jména majitelů, kteří hrad v jeho rané historii významně upravili. Jejich významným představitelem byl Štěpán Ungar (Ungarus) de Sadek.\n\nJiž ve starověku vedla kolem vrchu, na kterém se dnes nachází zámek Sádek, obchodní stezka nazývaná \"Haberská\".\n\nPodle některých údajů vznikl hrad Sádek již dříve. Měl být zbudován Rytířem z Kocapil (dnešní Loukovice) na místě původní dřevěné tvrze a měl být již zděný. Rytíř z Kocapil měl následně provdat svou dceru Jitku za jistého Vrše z Makové hory, který převzal hrad a začal se psát jako Vrš ze Sádku. Vrš měl následně hrad rozšířit o branskou věž. Hrad tedy měl v té době mít již dvě věže, jak je znám později. Je to však jen pověst.\n\nJistá zmínka o hradě pochází až z konce 13. století. Tehdy je majitelem hradu jmenován Štěpán Uher (Ungarus) de Sadek. Jeho rodina byla uherského původu. Tento sádecký pán je zmíněn kvůli ručení za Gerarda z Obřan Václavu II. V dějinách hradu je však významný tím, že s velkou pravděpodobností nechal v letech 1239 až 1286 hrad postavit. Nový hrad pak byl nazýván jako \"Ungersberk\" a Štěpánovo potomstvo se psalo \"z Urgensberka\".\n\nPo Štěpánu Uhrovi získal hrad Jimram z Ungersberka z rodu pánů z Boskovic, který roku 1306 připomínán jako moravský komoří. Jimram se svým bratrem v tehdejší politické situaci stranil Jindřichu Korutanskému a nechtěl uznat za krále Jana Lucemburského. Kvůli jeho postoji však byl hrad při Janově tažení na Moravu roku 1312 silou dobyt. 18 zajatců z hradu bylo následně oběšeno a samotný hrad pobořen, ne-li zcela zbořen. Jimram a jeho bratr Arkleb však zkáze snad unikli. Roku 1313 a 1318 se Jimram z Ungersberka objevuje mezi nepokojnými pány stojícími proti Janu Lucemburskému.\n\nV troskách ležel hrad Sádek po celý zbytek 14. století. Okolí hradu stále patřilo pánům z Ungersbeka, jedna jejich větev dokonce sídlila v nedalekém Horním Újezdě.\n\nRoku 1349 je zmiňován Štěpán z Újezda se svým bratrem Oldřichem. Oldřich se roku 1355 spojil s bratrovými syny Štěpánem a Jimramem a společně pak sloučili rodinný majetek. Jimram z Újezda pak následně prodal Sádek a 4 lány v Kojeticích Filipovi z Jakubova jeho synovi Vznatovi. Kvůli jejich zadlužení se však Sádek dostal do majetku židů.\n\nŽidé pak majetek prodali Jaroslavovi ze Šternberka a ten následně Hynkovi z Valdštejna (též Hynek z Valdštýna). Hynek poté znovu postavil hrad a začal se psát \"z Valdštejna a na Sádku\". Roku 1421 Hynek z Valdštejna zasedal na moravském sněmu mezi pány, kteří odsoudili Čtyři pražské artikuly.\n\nRoku 1430 byl Sádek v nepřítomnosti majitele přepaden Hynkem z Valče, který jej dobyl. Brzy však byl získán zpět Bartošem z Mírova, díky čemuž se navrátil Sádek zpět do rukou Hynka z Valdštejna. Po něm zdědili hrad jeho bratr Zdeněk a pak syn Jan z Valdštejna.\nJan se hned roku 1437 i přes odpor svého bratra spojil na majetku s Janem z Hradce. Jan z Valdštejna zemřel bezdětný a kvůli dohodě, kterou uzavřel s Janem z Hradce, docházelo ještě dlouhou dobu ke sporům o majetek mezi potomky Zdeňka z Valdštejna a Jana z Hradce.\n\nHned roku 1459 se hradu ujal Zdeněk ze Šternberka a Telče a po něm Jindřich z Hradce a Telče. S prvním se dostali do sporu o majetek synové Zdeňka z Valdštejna, Hynek a Jan, roku 1460. S druhým z nich vedl roku 1464 spor Jan z Valdštejna a roku 1466 Hynek a Václav z Valdštejna ze stejných důvodů. Páni z Valdštejna tento spor nakonec vyhráli. Hynek z Valdštejna celý hrad ale nechal již roku 1481 přepsat na jistého Půtu z Lichtemburka a na Bítově, jenž Sádek držel již od roku 1475. Hrad tehdy snad získal od pánů z Telče bez ohledu na již zajištěná věna dcer těchto Valdštejnů. Kvůli přepsání majetku vedla při s Hynkem z Valdštejna jistá Alena z Valdštejna.\nPůta zaměnil Sádek a další svůj majetek v jeho okolí roku 1491 za město Jemnici a vesnici Radostice s Vilémem II. z Pernštejna.\n\nVilém II. z Pernštejna následně přepsal hrad na svou dceru Bohunku z Pernštejna. Jejím manželem byl Jindřich z Lipé a následně Dobeš z Boskovic. Ta se roku 1519 zavázala, že majetek vrátí zpět do rukou otci, následně se tak ale nestalo. Bohunka tak žila na hradě ještě deset let po smrti Dobeše roku 1540. Během pobytu Pernštejnů na Sádku došlo také k přestavbě severního křídla. V té době však již byl hrad zastaven Burjanovi z Valdštejna a na Brtnici, po němž náležel Sádek jeho synu Zdeňkovi z Valdštejna, čímž se vrátil zpět do rukou Valdštejnů. Po Zdeňkovi zdědil hrad jeho syn Jindřich a po něm jeho syn Zdeněk Brtnický z Valdštejna a na Sádku. Ten se však stal roku 1620 účastníkem vzpoury proti králi Ferdinandovi II. a proto ztratil po bitvě na Bílé hoře veškerý majetek a jmění a prchl do ciziny.\n\nHrad roku 1622 zakoupil za 60 000 zlatých podplukovník Tomáš Cerboni, jenž byl roku 1630 povýšen mezi svobodné pány. Za dob jeho života obléhali Sádek Švédové, proti kterým ho hájil Vilém Dubský z Třebomyslic.\n\nDle místních zpráv vpadlo dne 14. června 1623 z Čech na Moravu asi na 2000 švédských jezdců, kteří táhli od Jihlavy až na Moravské Budějovice, které vyplenili a následně zamířili k hradu Sádek.\nPod vedením generálmajora Wittenberga pak dva jezdecké pluky švédské královské armády dobývali hrad od dvou hodin odpoledne až do půlnoci. Patrně se tak stalo někdy mezi 15. až 20. červnem.\n\nPo neúspěchu u hradu se jezdectvo spokojilo alespoň s uloupením dobytka ze sádeckého dvora, vyprázdněním sýpky a zapálení 14 domů v Kojeticích. Poté vojáci odtáhli bez některých raněných k Třebíči.\n\nDle jisté historky odtáhli Švédové, protože očekávali příchod posil, které by je nahradily. Tuto domněnku prý způsobilo hlasitější bubnování hlásného na hradě.\n\nRoku 1654 zdědil majetek po otci jeho syn Jan svobodný pán Cerboni, který zemřel roku 1662 a po něm byl majetek předán jeho synům Jeronýmu, Františkovi a Tomášovi. František Maria baron Cerboni přežil své bratry, stal se jediným vlastníkem a prodal zadlužený majetek roku 1678 Bohumírovi z Walldorfu.\n\nZa jeho života pak patrně proběhla dostavba jižního křídla a hrad nabyl plného charakteru renesančního zámku.\n\nPo jeho smrti přišel majetek do rukou jeho potomků z obou jeho manželství, avšak vdova po něm Marketa Kateřina z rodu Valdorfského převzala majetek smlouvou datovanou k roku 1687 pro svého syna Bohumíra Antonína, který k Sádku přikoupil roku 1695 Roketnici (nyní Rokytnice nad Rokytnou), Štěměchy a Veverku (též zvanou \"Valdorfka\").\n\nPo něm následoval roku 1732 jeho bratr Bohumír Ignác a jeho syn Ignác, přísedící c. k. tribunálu, jehož jedinou dceru Kajetánu si roku 1757 vzal Jan Chorinský z Ledské, c. k. komoří a rada.\n\nJeho syn František Kajetán, rytíř maltézský a c. k. major zdědil po vymření rodu Valdorfského celý jeho majetek včetně Sádku a několika vsí. Hrabě František Kajetán zemřel roku 1821. Po něm majetek spravoval jeho syn Bedřich (*1802) a jeho vnuk Viktor (*1838), jenž zemřel v Opatii roku 1902. Svůj majetek zanechal svým pěti synům, z nichž byl většinovým majitelem jeho nejstarší syn hrabě Bedřich, c. k. komoří. Roku 1906 žil na Sádku jeho mladší bratr, hrabě Viktor.\n\nV držení Chorinských z Ledské byl zámek až do druhé světové války. Za těchto dob byl zámek bohatě vyzdoben a vybaven. V mnoha místnostech se nacházel starožitný nábytek a hodnotné obrazy. Mezi nimi též starobylý obraz Jana Žižky. Někteří badatelé tvrdili, že na obraze je chvalořeč na vojevůdce Žižku, ve skutečnosti se na něm však nacházela říkanka stavějící na jeho přeskládaném jméně v tehdejším pravopise, které tak tvoří slovo \"Kaziš\".\n\nNa podzim 1944 byl na zámku zřízen tábor pro etnické Němce z Banátu. Po skončení druhé světové války, se do budovy zámku nastěhovala základní škola ze Sádku. Do roku 2000 byla škola však pouze pro žáky druhého stupně základní školy. Po sloučení v roce 2000 se Základní školou Čáslavice změnila název na Základní škola Čáslavice – Sádek a rozšířila svojí výuku i o první stupeň. Ten však sídlil i nadále v Čáslavicích.\n\nDůvodem pro umístění školy do budovy zámku byla především jeho výhodná poloha mezi obcemi, z kterých pocházeli žáci školy. Již tehdy byly však s polohou školy problémy, jako první škole v republice jí byla udělena výjimka volných sobot. V ostatních školách v Československu se tehdy totiž běžně vyučovalo i v sobotu.\n\nV roce 2003 byla ke škole připojena také Mateřská škola Čáslavice a počet poboček spravovaných školou se rozrostl na šest. Od 1. září 2007 byla hlavní část školy ze zámku přemístěna do samotné obce Čáslavice. Stalo se tak především z důvodů dlouhodobé finanční náročnosti a velké zátěže obce. Posledním školním rokem, v němž se plnila povinná školní docházka na Sádku, byl rok 2006/2007.\n\nNa hradním nádvoří stojí 250 let stará lípa srdčitá. Lípa vyhrála v roce 2006 v anketě Strom roku.\n\nProhlídka je možná pouze po předchozí domluvě. Na svazích kopce se ve výšce 510 m n. m. nachází viniční trať Sádek.\n\nSádek, byl vždy významnou dominantou okolí. To bylo podpořeno i jeho umístěním a mohutnou břitovou a snad i hranolovou věží.\nVstup do hradu je snad již od jeho počátků možný pouze z východní strany, na ostatních stranách je vystavěn na skále, do které je okolo celého hradu vlámán hradební příkop. Přes ten u vstupu byl postaven padací most, který byl chráněn již zmíněnou okrouhlou věží s břitem prolamujícím hradební zeď. Ta samotná byla asi dva metry vysoká a ohraničovala jádro hradu ve tvaru protáhlého mnohoúhelníku.\n\nZ dochovaných zbytků okrouhlé věže s břitem je patrné, že tloušťka jejího zdiva byla v kruhové části 2,5 metru, vnitřní průměr věže pak byl stejný. Stěny jsou postaveny z místního tvrdého kamene. Zbytek věže je dnes rozdělen do pěti podlaží, z nichž první je části zasypáno odpadem a i zbylá tři jsou značně zdevastována. Druhá, hranolová, věž je v dnešní stavbě také patrná a to ve výšce tří podlaží. Její půdorys tvořila čtvercová podstava o hraně devět a půl metru. Podle větších rozměrů místností (až čtyři metry dlouhé stěny) se patrně jednalo o věž obytnou.\nV patnáctém století byl celý hrad opět upraven, a to především zásluhou Viléma z Pernštejna. Především došlo k posílení opevnění. Sádek se tak stal moderní pevností vybudovanou podle nejmodernějších trendů v dobývání hradů. Do poloviny šestnáctého století byly také zastavěny severní a západní strana. V palácích se dodnes zachovaly původní renesanční prostory i s vloženou hranolovou věží.\n\nPo majetkových změnách se dostává hrad do rukou Zdeňka Brtnického z Valdštejna a na Sádku, který si hrad patrně oblíbil, často zde pobýval a celou stavbu dále upravoval a rozšiřoval. Vybudoval především mohutný palác na východní straně nádvoří a následně i předbraní, které posílilo obranyschopnost hradu, která byla oslabena výstavbou renesančního paláce v nejzranitelnějším místě hradu. S palácem stále ještě také těsně sousedila okrouhlá věž.\nPo požáru na konci 17. století byl hrad, nyní již zámek, přestavěn do dnešní podoby. Stavba pozbyla obou dominantních věží a k celému zámku bylo dostavěno jižní křídlo. Většina úprav proběhla za Bohumíra z Walldorfu.\n\n\n"}
{"id": "127962", "url": "https://cs.wikipedia.org/wiki?curid=127962", "title": "Sádek", "text": "Sádek\n\nSádek může být:\n\n\n\n\n"}
{"id": "127963", "url": "https://cs.wikipedia.org/wiki?curid=127963", "title": "Mikroregion obcí Povodí Stařečského potoka", "text": "Mikroregion obcí Povodí Stařečského potoka\n\nMikroregion obcí Povodí Stařečského potoka je dobrovolné sdružení čtyř obcí v západní části okresu Třebíč.\n\n\n"}
{"id": "127966", "url": "https://cs.wikipedia.org/wiki?curid=127966", "title": "Mikroregion Porta", "text": "Mikroregion Porta\n\nMikroregion Porta je svazek obcí v okresu Brno-venkov, jeho sídlem je Předklášteří a jeho cílem je regionální rozvoj obecně. Sdružuje celkem 8 obcí a byl založen v roce 2003.\n\n\n"}
{"id": "127969", "url": "https://cs.wikipedia.org/wiki?curid=127969", "title": "Majoranta", "text": "Majoranta\n\nMajoranta, jinak také horní mez, horní závora nebo horní odhad, je matematický pojem z teorie uspořádání. \n\nMajoranta se definuje následujícím způsobem:\n\nPokud je množina A uspořádána relací formula_1 a B je podmnožina A, pak prvek formula_2 je majorantou B, právě když formula_3.\n\nMnožina formula_4 je shora omezená, pokud pro ni existuje alespoň jedna majoranta.\n\n\nNechť A je množina všech reálných čísel (A = R), B je množina všech reálných čísel \"x\" takových, že \"x\" < 3 a nechť R je relace obvyklého ostrého uspořádání reálných čísel (tj. R = <). Pak majorantou B při uspořádání R je například číslo 10. Nejmenší majorantou je číslo formula_6.\n\nNechť A je třída všech ordinálních čísel (A = On), B je množina všech konečných ordinálních čísel (tj. množina přirozených čísel) a R = formula_7 je uspořádání na třídě On. Pak majorantou B při uspořádání R je každé nekonečné ordinální číslo, nejmenší majorantou je číslo formula_8.\n\n"}
{"id": "127972", "url": "https://cs.wikipedia.org/wiki?curid=127972", "title": "Minoranta", "text": "Minoranta\n\nMinoranta, jinak také dolní mez, dolní závora nebo dolní odhad, je matematický pojem z oblasti teorie uspořádání. \n\nMinoranta se definuje následujícím způsobem:\nPokud je množina A uspořádána relací R a B je podmnožina A, pak prvek formula_1 je minorantou B, právě když formula_2.\n\nMnožina formula_3 je zdola omezená, pokud pro ni existuje alespoň jedna minoranta.\n\n\nNechť A je množina všech reálných čísel (A = R), B je množina všech reálných čísel \"x\" takových, že \"x\" < 3 a nechť R je relace obvyklého ostrého uspořádání reálných čísel (tj. R = <). Pak minorantou B při uspořádání R je například číslo -10. Největší minorantou (tj. infimem) je číslo formula_5.\n\n"}
{"id": "127975", "url": "https://cs.wikipedia.org/wiki?curid=127975", "title": "Mikroregion Moravskokrumlovsko", "text": "Mikroregion Moravskokrumlovsko\n\nMikroregion Moravskokrumlovsko se rozkládá na severozápadě okresu Znojmo, leží na hranici okresů Znojmo, Brno-venkov v Jihomoravském kraji a Třebíč v kraji Vysočina. V okrese Znojmo navazuji na mikroregion Moravskokrumlovsko Svazek obcí sever Znojemska, Miroslavsko, v okrese Brno-venkov pak Ivančicko. Mikroregion je svazkem 20 obcí s centrem v Moravském Krumlově.\n\n"}
{"id": "127979", "url": "https://cs.wikipedia.org/wiki?curid=127979", "title": "Dobrovolné sdružení regionu Hrotovicko", "text": "Dobrovolné sdružení regionu Hrotovicko\n\nSdružení obcí dobrovolné sdružení regionu Hrotovicka sdružuje obce v jihovýchodní části okresu Třebíč.\n\nV mikroregionu leží několik kulturních a přírodních památek a zajímavostí, např. zámek Hrotovice, zámek Dukovany, zaniklá středověká osada Mstěnice, přírodní park Rokytná (řeka), údolí řeky Jihlavy, apod.\n\nV mikroregionu jsou umístěna významná energetická díla Jaderná elektrárna Dukovany a Vodní elektrárna Dalešice.\n\n\n"}
{"id": "127982", "url": "https://cs.wikipedia.org/wiki?curid=127982", "title": "Active Server Pages", "text": "Active Server Pages\n\nASP (Active Server Pages) je skriptovací platforma společnosti Microsoft, primárně určená pro dynamické zpracování webových stránek na straně serveru. Její nástupce, ASP.NET, lze chápat jako širší a komplexnější technologii, která se od ASP v mnoha ohledech fundamentálně liší.\n\nNa správně nakonfigurovaném serveru (většinou je to IIS) se webová stránka s příponou .asp před odesláním klientovi, který si ji vyžádal, zpracuje (tj. pošle se výsledek toho, co vygeneroval interpret ASP kódu, zavolaný s vyžádanou stránkou jako parametrem).\nProgramovací jazyky, které se u ASP používají, jsou VBScript a JScript. ASP.NET podporuje přes 20 jazyků.\n\nPříklad kódu na serveru:\nKlientovi se v tomto případě odešle pouze HTML:\nASP je objektově založený, nikoli objektově orientovaný, má definováno několik základních tříd s jejich atributy a metodami, ale nové třídy nelze vytvářet nebo odvozovat. Např. třída codice_1 v sobě uchovává parametry předané v URL (metodou GET) nebo poslané ve formuláři (metodou POST), třída Response řídí výstup skriptu do výsledné generované stránky.\n\nASP a ASP.NET bylo zatím vydáno v 6 hlavních verzích:\n\n\n"}
{"id": "127983", "url": "https://cs.wikipedia.org/wiki?curid=127983", "title": "Sdružení pro rozvoj a obnovu obcí Vranovska", "text": "Sdružení pro rozvoj a obnovu obcí Vranovska\n\nSdružení pro rozvoj a obnovu obcí Vranovska se rozkládá na jihozápadě okresu Znojmo, leží na hranici okresů Znojmo v Jihomoravském kraji a Třebíč v kraji Vysočina u státní hranice s Rakouskem. Mikroregion je svazkem obcí s centrem ve Vranově nad Dyjí. Sdružuje celkem 21 obcí a byl založen v roce 1998.\n\n\n\n"}
{"id": "127984", "url": "https://cs.wikipedia.org/wiki?curid=127984", "title": "Dolní a horní množina", "text": "Dolní a horní množina\n\nHorní množina a dolní množina jsou matematické pojmy z oboru teorie množin, konkrétněji z teorie uspořádání, které formalizují představu množiny, která obsahuje „s každým svým prvkem i všechny menší“ (dolní množina), resp. „s každým svým prvkem i všechny větší“ (horní množina).\n\nPředpokládejme, že množina A je uspořádána relací R a B je podmnožina A.\nŘekneme, že B je dolní množina, pokud s každým svým prvkem obsahuje i všechny menší prvky množiny A, tj.\nformula_1\nŘekneme, že B je horní množina, pokud s každým svým prvkem obsahuje i všechny větší prvky množiny A, tj.\nformula_2\n\nUvažujme množinu formula_3 všech reálných čísel s jejím běžným uspořádáním podle velikosti.\nUvažujme množinu formula_6 všech celých kladných čísel částečně uspořádanou relací S = { [a,b] : a dělí b }.\n\n"}
{"id": "127992", "url": "https://cs.wikipedia.org/wiki?curid=127992", "title": "Dolů usměrněná množina", "text": "Dolů usměrněná množina\n\nPředpokládejme, že množina A je částečně uspořádána relací R a B je podmnožina A.\nŘekneme, že B je dolů usměrněná množina, pokud pro každé své dva prvky obsahuje alespoň jeden prvek menší, než oba dva, tj.\nformula_1\nŘekneme, že B je nahoru usměrněná množina, pokud pro každé své dva prvky obsahuje alespoň jeden prvek větší, než oba dva, tj.\nformula_2\n\nJinými slovy: množina je dolů usměrněná, když pro každou svoji dvouprvkovou podmnožinu obsahuje i nějakou její minorantu, množina je nahoru usměrněná, když pro každou svoji dvouprvkovou podmnožinu obsahuje i nějakou její majorantu.\n\nUvažujme jakoukoliv lineárně uspořádanou množinu – například množinu přirozených čísel nebo množinu reálných čísel uspořádané podle velikosti. V takové množině je každá podmnožina nahoru usměrněná i dolů usměrněná – to plyne z faktu, že každé dva prvky v tomto uspořádání jsou porovnatelné, a tedy max{a,b} je zároveň majoranta {a,b} a min{a,b} je zároveň minoranta {a,b}.\n\nUvažujme množinu formula_3 všech celých kladných čísel částečně uspořádanou relací S = { [a,b] : a dělí b }.\n\nUsměrněné množiny se využívají například při definici inverzních limit v teorii kategorií.\n\n"}
{"id": "127997", "url": "https://cs.wikipedia.org/wiki?curid=127997", "title": "Dualita pojmů", "text": "Dualita pojmů\n\nV teorii uspořádání je nápadně mnoho dvojic pojmů, které se od sebe liší pouze „otočením znaménka nerovnosti“. Takové pojmy jsou označovány jako duální.\n\nDuální pojmy mají tu výhodu, že jakýkoliv výsledek (matematická věta) pro jeden z nich má svoji duální podobu pro druhý z nich – stačí otočit znaménko a použít duálních pojmů i pro ostatní pojmy, které se ve větě nebo důkazu věty vyskytují.\n\n"}
{"id": "127998", "url": "https://cs.wikipedia.org/wiki?curid=127998", "title": "Buster Keaton", "text": "Buster Keaton\n\nBuster Keaton, vlastním jménem Joseph Frank Keaton, českému filmovému publiku známý jako Frigo (4. října 1895 Pickway, USA – 1. února 1966 Woodland Hills, USA) byl americký filmový komik, scenárista a režisér, hvězda němého filmu. Charakteristickým znakem jeho filmové postavy byl strnulý, kamenný výraz tváře, který se stal jeho „firemní značkou“ a za který si vysloužil přezdívku „The Great Stone Face“ (Kamenná tvář).\n\nBuster Keaton se narodil 4. října 1895 v malém městečku Pickway ve státě Kansas do rodiny varietních umělců jako Joseph Francis Keaton. Krátce nato bylo městečko Pickway smeteno větrnou smrští. Jeho otec Joseph Keaton se živil jako varietní komik a tanečník a v pozdějších letech se jako Joe Keaton objevil v několika filmech svého syna. Jeho matka Myra Keatonová, rozená Cutlerová, byla dcerou známého varietního podnikatele F.L. Cutlera a na jevišti vystupovala již od svých jedenácti let.\n\nJeslemi, mateřskou školkou, školami i univerzitou se tak pro Bustera Keatona stalo varieté, kde se s rodiči na jevišti objevoval již od nejmenších let. Svou přezdívku Buster dostal od Harryho Houdiniho když mu bylo asi šest měsíců. Jeho otec právě vystupoval s tímto slavným iluzionistou a ten se stal svědkem Keatonova pádu ze schodů. A jak praví legenda, dole malého Keatona zdvihl a pravil: „My, what a buster!“ („Páni, jaký nezmar“). Přezdívka mu již zůstala navěky, dokonce i jeho manželky jej tak oslovovaly a jeho sedm vnuků mu neřeklo jinak než dědo Bustere . Od roku 1899, tedy od svých čtyř let, byl plnohodnotným členem čísla Keatonů, kteří se nazývali „The Three Keatons“. Později se k rodinnému číslu přidávali i Keatonovi sourozenci, o devět let mladší bratr Harry Stanley zvaný Jingles a o 11 let mladší sestra Louise. Stali se z nich „The Four Keatons“ (ačkoliv jich bylo pět). Společně vystupovali na menších či větších jevištích varieté po celé zemi, dokonce podnikli i turné po Anglii. Vzhledem k charakteru předváděných čísel, kdy se na jevišti s Busterem házelo jako s míčem, a s rostoucím úspěchem, dostali se Keatonovi do hledáčku nejrůznějších spolků pro ochranu mládeže. Některým městům se museli vyhýbat, zejména New Yorku, kde byl Joe Keaton obviněn z týrání dítěte.\n\nK problémům však docházelo i uvnitř rodiny a to v okamžiku, kdy Joe Keaton začal holdovat tvrdému alkoholu. V letech 1916–1917 vyvrcholil Keatonův spor s otcem, jehož pití přerostlo mez, kdy již znemožňovalo vystupování a ohrožovalo bezpečnost jeho i ostatních vystupujících. A tak se Buster Keaton rozhodl, že se osamostatní a skupina Three Keatons se rozpadla.\n\nV únoru 1917, ve věku dvaceti dvou let, opustil Buster Keaton skupinu a vypravil se do New Yorku, kde získal smlouvu na broadwayskou revue „The Passing Show of 1917“. Osud tomu však chtěl jinak a tak den před zahájením zkoušek potkal starého přítele z vaudevillu Lou Angera, kterého doprovázel filmový komik Fatty Roscoe Arbuckle. Ten Keatona pozval do filmového ateliéru, kde právě začal natáčet grotesky pro producenta Josepha M. Schencka. Prvním filmem, ve kterém se Buster Keaton objevil, se jmenoval Řeznický učeň (\"The Butcher Boy\"; 1917). I když chtěl Arbuckle Keatona obsadit pouze do jediné scény, ten se v ní tak osvědčil, že ho zapojil do celého filmu. A tak se z vaudevillového komika stal přes noc filmový herec. Schenck mu platil 40 dolarů týdně. V letech 1917 – 1920 vytvořil společně s Alem St. Johnem hereckého partnera Arbuckla, s nímž natočil sérii krátkometrážních filmů. Keaton velmi rychle pronikal do tajů filmové práce a již u svého čtvrtého filmu Fatty se žení (\"His Wedding Night\"; 1917) byl asistentem režie. Ve stejném studiu vedle Arbuckla natáčela dramatické a romantické filmy Natalie Talmadgeová, budoucí Keatonova žena, a její sestra Constance.\nV New Yorku natočil Keaton s Arbucklem jen šest dvoucívkových filmů a pak se v říjnu roku 1917 s celou společností přestěhoval do Hollywoodu. Již v těchto prvních krátkých Arbucklových filmech se začínaly rýsovat budoucí typické vnější prvky jeho filmové postavy – splácnutý klobouk a především jeho kamenná tvář. Sám Buster Keaton vysvětluje původ své kamenné tváře následovně: \"\"Už jako dítě jsem se poučil, že s tím u obecenstva nejlíp pochodím. Filmoví fanoušci také záhy objevili v mé práci něco, čeho jsem si vůbec nebyl vědom. Pár fanoušků se ptalo, proč se ten malý muž ve filmu nikdy neusměje. Toho jsme si dosud nevšimli. Prohlédli jsme si tři krátké filmy, které jsme společně udělali, a zjistili, že mají pravdu. Nebyl to úmysl. Soustřeďoval jsem se na to, co jsem právě dělal, a svůj výraz jsem si uvědomil, až mě na něj upozornili i jiní a až jsem uviděl ty filmy při předvádění\".\"\n\nV červnu roku 1918 byl Buster Keaton povolán do armády a jako člen pěchoty se dostal do Evropy. Zde strávil sedm měsíců ve Francii. Po návratu do Ameriky dostal dvě lákavé nabídky – od Jacka Warnera a od společnosti Williama Foxe. Obě nabídky odmítl a vrátil se k Roscoovi Arbucklovi. S ním však natočil už jen dva filmy. Arbuckle odešel od Schencka ke společnosti Adolfa Zukora Paramont, kde natočil své první celovečerní filmy. Buster Keaton zůstal u Schencka, který mu nabídl vlastní sérii krátkých dvoucívkových grotesek s názvem Buster Keaton Comedies. Cesty Arbuckla a Bustera Keatona se tak rozdělily.\n\nNež začal pracovat ve vlastním studiu na prvních filmech série Buster Keaton Comedies, přijal hlavní roli v celovečerním hraném filmu \"Hlupáček\" (\"The Saphead\"; 1920), filmovém zpracování populární broadwayské hry „The New Henrietta“, ve kterém ztělesnil znuděného dědice, kterého různé okolnosti vytrhují z letargie a nutí ho prožívat spousty dobrodružství. Snažil se Schencka přesvědčit, aby mohl natáčet celovečerní filmy, ale marně. V roce 1920 získal svůj vlastní ateliér, kde soustředil velkou část personálu bývalé skupiny Roscoa Arbuckla. V letech 1920–1923, do doby než přešel k natáčení celovečerních filmů, natočil Buster Keaton 19 dvoucívkových komedií. Na všech těchto filmech se podílel jako scenárista a jako spolurežisér společně s Eddiem Clinem. Za všechny připomeňme alespoň filmy \"Frigo staví dům\" (\"One Week\"; 1920), Frigo na námluvách (\"The Scarecrow\"; 1920), \"Frigo na divadle\" (\"The Playhouse\"; 1921), Frigo mezi Indiány (\"The Paleface\"; 1921) nebo \"Frigo a strážníci\" (\"Cops\"; 1922).\n\nV roce 1923 přešel Buster Keaton plynule k natáčení celovečerních filmů. Mezi léty 1923-1928 natočil Buster Keaton deset svých nejlepších celovečerních grotesek, mezi nimi i filmy \"Frigo, oběť krevní msty\" (\"Our Hospitality\"; 1923), \"Frigo jako Sherlock Holmes\" (\"Sherlock Jr.\"; 1924), \"Frigo jako mořeplavec\" (\"The Navigator\"; 1924), \"Frigo a kráva\" (\"Go West\"; 1925) nebo \"Frigo na mašině\" (\"The General\"; 1927). Jeho prvním významným dlouhometrážním filmem byla parodie na historické filmy, především Griffithovu \"Intoleranci, Láska kvete v každé době\" (\"Three Ages\"; 1923), ve kterém musel Buster Keaton bojovat o svou lásku se zlým padouchem v podání Wallace Beeryho ve třech historických etapách (v době kamenné, v době římské a v moderní současnosti).\n\nV roce 1928 odešel Joseph M. Schenck, producent Keatonova studia, od United Artists ke společnosti Metro-Goldwyn-Mayer. I přes varování svých kolegů Chaplina a Lloyda jej Keaton následoval a opustil tak malou, nezávislou společnost, která mu patřila a kde měl absolutní tvůrčí svobodu a vstoupil do služeb filmové společnosti MGM. Tento krok se stal pro Keatona počátkem jeho tvůrčí krize, jelikož začal být příliš omezován přísnými pravidly mamutího studia. Keaton, doposud zvyklý natáčet své filmy bez scénáře, byl šéfem výroby MGM Irvingem Thalbergem nucen točit podle scénáře. Prvním filmem pro MGM se stal \"Kameraman\" (\"The Cameraman\"; 1928). Již při jeho natáčení naplno pociťoval novou situaci a dostal se do sporu s Thalbergem. Vzhledem k tomu, že film se natáčel v New Yorku a Thalberg se nacházel v Kalifornii, rozhodl se jednoho dne scénář, který mimochodem napsalo 22 lidí, zahodit a natočit film bez něj. Možná proto se stal \"Kameraman\" posledním opravdovým „keatonovským\" filmem.\n\nProblémy, které zažíval Keaton u společnosti MGM, se přenesly i do jeho osobního života. Začal mít problémy s alkoholem a jeho doposud šťastné manželství s Talmadgeovou se v roce 1932 rozpadlo. V rozvodovém řízení bylo téměř všechno, co Keatonovým patřilo, přiřčeno manželce. Keaton se ocitl na „ulici“. K tomu všemu se přidalo také zjištění, že práva na své vlastní staré filmy mu již také nepatří, jelikož přešla na MGM. Na filmovém plátně se objevil po boku Jimmiho Duranta, který se měl v MGM stát jeho nástupcem. Společně se objevili ve filmech \"Frigo na Broadwayi\" (\"Speak Easily\"; 1931), Vášnivý instalatér (\"The Passionate Plumber\"; 1932) nebo Frigo vaří pivo (\"What! No Beer?;\" 1933). Posledně jmenovaný se stal jeho posledním filmem u MGM. Jeden jeho natáčecí den kvůli jeho opilosti dokonce odpadl. Poslední kapkou bylo, když Louis B. Mayer chtěl svou hvězdu představit skupince svých přátel, ale Keaton, namísto aby byl ve studiu, dal přednost výkopu známého fotbalového mužstva. Po návratu čekal na něj v šatně Mayerův dopis, že studio MGM již jeho služeb nebude nadále potřebovat.\n\nV roce 1934 opustil Ameriku a vydal se do Evropy, kde nejprve ve Francii a později v Anglii natočil několik filmů. Ani jeden z nich však nedosáhl kýženého úspěchu a Keaton se vrátil zpátky do Ameriky, kde pro společnost Educational Picture natočil 16 dvoucívkových komedií. Tyto krátké veselohry s názvy jako \"Zlaté strašidlo\" (\"The Gold Ghost\"; 1934), \"Jeden běh s Elmerem\" (\"One Run Elmer\"; 1935), \"Námořníci a pruhy\" (\"Tars and Stripes\"; 1935), \"Ostýchavý mladý muž\" (\"The Timid Zouny Man\"; 1935), \"Tři na větvi\" (\"Three on a Limb\"; 1936), \"Modré plameny\" (\"Blue Blaze\"; 1936) nebo \"Hnízdečko lásky na kolech\" (\"Love Nest on Wheel\"; 1937) a další jsou dnes prakticky neznámé. Jednu z nich dokonce režíroval někdejší král grotesky Mack Sennett. Stále více propadal démonu alkoholu. V roce 1937 se dokonce na rok ocitl v psychiatrické léčebně s neurastenií.\n\nNa konci třicátých let přijal znovu práci u společnosti MGM, kde pracoval jako gagman, mj. pro bratry Marxovy nebo Reda Skeltona, a v letech 1939 až 1941 natočil pro společnost Columbia Pictures další sérii krátkých dvoucívkových komedií. V květnu roku 1940 se Keaton potřetí oženil. Vzal si o 23 let mladší tanečnici Eleanor Norrisovou a jejich manželství vydrželo až do jeho smrti. V dalších letech vystupoval Keaton jako herec sporadicky v několika nevýznamných filmech především jako statista. Ve filmu \"To je ten Duch\" (\"That’s the Spirit\"; 1945) ztvárnil ducha, jemuž je dovoleno se vrátit na zem, ve filmu \"Noc s tebou\" (\"That Night with you\"; 1945) zase dočasného kuchaře, milovníkem zvířat byl ve filmu Boží země (\"God’s Country\"; 1946) a v mexickém filmu \"Moderní Modrovous\" (\"El Moderno Barba Azul\"; 1946) ztvárnil úlohu vězně, který je poslán až na Měsíc. Modrovous byl jeho posledním filmem až do roku 1949, kdy se objevil jako statista ve filmu Roztomilý podvodník (\"The Lovable Cheat\"; 1949). \n\nNa konci 40. let se Buster Keaton jako jeden z prvních amerických herců dal do služeb nového média – televize. V prosinci roku 1949 začal natáčet svou vlastní televizní revuei v Los Angeles. Prvních 26 epizod pořadu Show Bustera Keatona (\"The Buster Keaton Show\"; 1950) se na televizní obrazovce objevilo v následujícím roce. Show Bustera Keatona měla úspěch a vzbudila zájem producentů i z jiných oblastí. V roce 1951 přidal Buster Keaton dalších sedmnáct epizod pořadu Živě s Busterem Keatonem (\"Live with Buster Keaton\"; 1951).\n\nPo celá padesátá a šedesátá léta se pravidelně objevoval v nejrůznějších televizních seriálech a zábavných pořadech, mj. v televizní adaptaci Gogolovy povídky Plášť (\"Douglas Fairbanks, Jr., Presents: The Awakening\"; 1954), adaptaci hry Přišel na večeři (\"The Best of Broadway: The Man Who Came to Dinner\"; 1954), v březnu 1956 vystoupil v pořadu Show Marty Rayové (\"The Martha Raye Show\"; 1955 – 1956) s parodií na film Světla ramp, s Louisem Armstrongem si zahrál v televizním filmu Lord nehraje favority (\"Producers' Showcase: The Lord Don't Play Favorites\"; 1956), v epizodě televizního seriálu The Twilight Zone (1959 – 1964) Jednou za čas o cestování časem z roku 1890 až do roku 1962 si zahrál domovníka, v televizním snímku Po pracovní době (\"Sunday Showcase: After Hours\"; 1960) zase svatého Mikuláše, několikrát vystoupil i ve slavné Show Eda Sullivana (\"The Ed Sullivan Show\"; 1948 – 1971). Mezitím se dál objevoval v epizodních rolích na filmovém plátně.\n\nV padesátých letech vytvořil čestné role v několika proslulých filmech. V roce 1952 se objevil jako Buster Keaton v karetní scéně po boku stárnoucí filmové divy v podání Glorie Swansonové ve filmu režiséra Billyho Wildera Sunset Boulevard (\"Sunset Boulevard\"; 1950). O dva roky později mu Charles Chaplin nabídl malou roli téměř slepého klavíristy ve svém posledním americkém filmu Světla ramp (\"Limelight\"; 1952). Bylo to jejich první a zároveň poslední setkání na filmovém plátně. Ve filmové férii plné hvězd režiséra Michaela Andersona Cesta kolem světa za 80 dní (\"Around the World in Eighty Days\", 1956) si Buster Keaton střihl roli průvodčího ve vlaku přepadeném indiány. V roce 1957 se jako poradce účastnil natáčení filmu o jeho životě s názvem Příběh Bustera Keatona (\"The Buster Keaton Story\"; 1957). Bustera Keatona v něm vytvořil Donald O'Connor.\n\nV roce 1960 přišel do kin střihový film Když komedie byla králem (\"When Comedy Was King\"; 1960). Film, jenž byl sestaven z nejlepších okamžiků z děl velikánů němé filmové grotesky, byl publikem přijat s nadšením. Na úspěch filmu vzápětí navázaly i další střihové filmy. Filmovému publiku však brzy již nestačily pouze krátké výňatky z těchto filmů a filmové grotesky z doby němého filmu zahájily svou druhou kariéru a jejich představitelé se dostávali opět do popředí zájmu. Buster Keaton byl jedním z těch, kteří měli možnost pocítit tento nový zájem na vlastní kůži. V témže roce obdržel Buster Keaton od Americké filmové akademie Oscara za celoživotní dílo.\n\nV následujících letech do své smrti se Buster Keaton objevoval v pohostinských rolích ve více či méně úspěšných filmech. Vytvořil však i několik pozoruhodných filmů, které zaujímají významné místo v jeho filmografii. Jde především o dvacetiminutový snímek podle předlohy Samuela Becketta v režii Burra Smitha \"Film\" (\"Film\"; 1965), válečnou grotesku režiséra Luigiho Seatiiniho \"Dva námořníci a generál\" (\"Due marines e un generale\"; 1966) a vůbec poslední film, ve kterém se Keaton objevil – filmový muzikál Richarda Lestera \"Cestou na fórum se stala podivná věc\" (\"A Funny Thing Happened on the Way to the Forum\"; 1966).\n\nV roce 1965 byla v rámci festivalu v Benátkách uspořádána filmová retrospektiva Keatových děl a samotný Buster Keaton byl zdejšími návštěvníky, filmaři, novináři i kritiky přijat s nadšením. O rok později 1. února 1966 Buster Keaton zemřel na karcinom plic ve věku 70 let ve své vile ve Woodland Hills v Kalifornii.\n\n\n"}
{"id": "128000", "url": "https://cs.wikipedia.org/wiki?curid=128000", "title": "Maria-sama ga miteru", "text": "Maria-sama ga miteru\n\nMaria-sama ga miteru ( マリア様がみてる, \"Panna Marie se dívá\", někdy zkracováno jako \"Marimite\" – マリみて) je série z prostředí katolické dívčí školy. Light novely Ojuki Konna, vydávané od roku 1998, se později dočkaly zpracování v podobě anime a mangy. Manga o devíti svazcích byla vydávána v letech 2003–2010 v japonském čtrnáctideníku Margaret. Ve stejném roce se začalo vysílat i anime, které je třísezónní. Druhá sezóna nese název Maria-sama ga miteru ~ Haru ( マリア様がみてる〜春〜, podtitul znamená v překladu „jaro“). Od listopadu 2006 bylo uvedeno do prodeje 5 OVA dílů.\n\nPříběh je zasazen do katolické dívčí střední školy, která je součástí vzdělávacího komplexu Lilian. Absolventky těchto škol jsou respektované a chtěné pro jejich dobré způsoby. Většina studentek pochází z bohatších kruhů, kde je záležitostí prestiže poslat svého potomka do této školy.\n\nŠkola dbá na tradice a mezi jednu z nich patří soeur systém („soeur“ je francouzsky sestra). Jeho cílem je usnadnit dívkám studentský život. Studentka 2. nebo 3. ročníku („grande soeur“, velká sestra) daruje mladší studentce („petite soeur“, malá sestra) svůj růženec jako symbol jejich soeur, tj. sesterského, pouta. Zároveň se tím \"grande soeur\" zavazuje k dohlížení nad \"petite soeur\". Na školních pozemcích se nachází i Jamajurikai (Rada Horské Lilie), obdoba studentské rady. Ta je tvořena třemi Růžemi – \"Rosou Chinensis\", \"Rosou Giganteou\" a \"Rosou Foetidou\". Těmi se obvykle stávají studentky z 3. ročníku. S chodem rady jim pomáhají jejich \"petite soeur\", nazývané \"Rosa Chinensis\\Foetida\\Gigantea en bouton\" („bouton“ je francouzsky poupě). Jejich petite soeur se říká \"Rosa Chinensis\\Foetida\\Gigantea en bouton petite soeur\" (malá sestra poupěte Růže).\n\nVše začíná ve chvíli, kdy studentka 2. ročníku Sačiko Osagawara prohlásí před členkami Jamajurikai prvačku Jumi Fukuzawu za svou petite soeur. Učinila tak jen ze zoufalé potřeby vyhnout se účinkování ve školní hře, kdy by se musela setkat se svojí velkou slabinou – předsedou chlapecké školy Hanadera.\n\nZatímco první díly \"Maria-sama ga miteru\" zaměřují pozornost na potenciální soeur pár Sačiko Osagawaru a Jumi Fukuzawu, časem se diváci blíže seznámí i s ostatními studentkami, převážně členkami Jamajurikai.\n\nTento výčet popisuje vývoj postav převážně z 1. sezóny anime a prvních tří svazků mangy.\n\n\n"}
{"id": "128002", "url": "https://cs.wikipedia.org/wiki?curid=128002", "title": "Paul J. Mahoney", "text": "Paul J. Mahoney\n\nPaul J. Mahoney (nar. 1946) je britský právník a evropský soudce. \n\nPo studiích práv v Oxfordu a v Londýně vyučoval na \"University College London\", v letech 1974-2005 působil v institucích Rady Evropy, zejména u Evropského soudu pro lidská práva. V roce 2005 byl zvolen prvním předsedou Soudu pro veřejnou službu Evropské unie.\n"}
{"id": "128010", "url": "https://cs.wikipedia.org/wiki?curid=128010", "title": "Hollywood", "text": "Hollywood\n\nHollywood je čtvrť města Los Angeles v Kalifornii, ve Spojených státech amerických. Čtvrť je historicky spojena s nejvýznamnějšími americkými filmovými společnosti a jméno Hollywood se proto používá jako synonymum americké kinematografie. Čtvrť leží severozápadně od středu města Downtown. Hollywood sousedí se čtvrtí Hollywood Hills na severu, East Hollywood na východě, Fairfax, Hancock Park a Larchmont na jihu a Hollywood Hills West a městem West Hollywood na západě. Hranice tvoří ulice Franklin Ave na severu, N Hoover St. na východě, Merlose Ave na jihu a N Fairfax Ave (a další ulice) na západě.\n\nČtvrť má rozlohu 9 km (3,5 sq mi) a žije zde okolo 85 000 obyvatel (2010).\n\nObchodní, kulturní a dopravní centrum Hollywoodu se nachází v oblasti, kde La Brea Avenue, Highland Avenue, Cahuenga Boulevard a Vine Street protínají Hollywood Boulevard a Sunset Boulevard.\n\nHlavní centrum čtvrti tvoří ulice Hollywood Boulevard a Sunset Boulevard (střed čtvrti je přibližně v místech, kde je protíná Vine St.). K hlavním památkám náleží kino \"Grauman's Egyptian Theatre\" postavené v roce 1922, kde se ve stejném roce odehrála první hollywoodská filmová premiéra. Dále pak kino \"Man's Chinese Theater\", které zahájilo promítání v roce 1927. Na 7000 Hollywood Boulevard se nachází budova \"Hollywood Roosevelt Hotel\" postavená v roce 1927 v historizujícím španělském koloniálním stylu, kde se v roce 1929 poprvé udělovaly ceny Filmové akademie. Od 60. let minulého století čtvrť postupně upadala a v současné době ji nejvíce vystihují prázdné bloky mezi ulicemi s oplocenými parkovišti a místy výstavba nových bytových domů a komerčních ploch. Z velkých filmových studií se v hollywoodské čtvrti nachází pouze \"Paramount\", severně od Melrose Ave.\n\nSlavný nápis Hollywood se nachází severně, za dálnicí 101, již ve čtvrti \"Hollywood Hills\".\n\nJeho filmová a kulturní identita je tak proslulá, že slovo „Hollywood“ se často používá jako označení celého amerického filmového a televizního průmyslu. Ačkoli je dnes většina filmového průmyslu rozmístěna v okolních oblastech jako jsou Burbank a Westside, podpůrné a technické služby (jako filmový střih, filmové efekty, postprodukce, osvětlovači) zůstávají v Hollywoodu.\n\nMnoho historických kin v Hollywoodu se stalo místem konání hlavních filmových premiér a hostí udělování cen Akademie filmového umění a věd Oscar. Tato čtvrť je také oblíbeným cílem turistů a nachází se zde Hollywoodský chodník slávy (anglicky:\"Hollywood Walk of Fame\") či známé Universal Studios Hollywood, kde jsou atrakce inspirované filmy jako \"King Kong\", \"Mumie\", \"Jurský park\", \"Terminátor 2\" nebo \"Shrek\".\n\nJako čtvrť Los Angeles nemá Hollywood vlastní správu. Pro slavnostní příležitosti má jmenovaného úředníka, který je „čestným starostou“. Naposledy jím byl Johnny Grant. Po jeho smrti v roce 2008 nový čestný starosta jmenován nebyl.\n\nNejúspěšnějším hercem českého původu, který působil v Hollywoodu, byl podle celé řady kritérií (komerční zisk a úspěch filmů, výše honorářů, počet významných rolí, celosvětová známost apod.) pražský rodák Herbert Lom, známý především postavou inspektora Dreyfuse z filmů o Růžovém panterovi. Už před ním se v Hollywoodu snažil prorazit také Hugo Haas, ovšem nepříliš úspěšně. O něco lépe se podařilo uspět Jiřímu Voskovcovi. V roce 1957 získal roli jednoho z porotců ve filmu \"Dvanáct rozhněvaných mužů\". Šlo sice o menší roli, ale ve slavném filmu. Více se ale Voskovcovi dařilo přece jen v televizi a především na divadle. Z „českých“ filmových úspěchů v Hollywoodu je vhodné ještě zmínit filmového Oscara, kterého v roce 1949 získal Ivan Jandl za roli ve švýcarsko-americkém filmu \"Poznamenaní\".\n\nMezi dalšími herci, kteří měli nějaké v Hollywoodu nějaké zaznamenání hodné angažmá, patřili například Věra Hrubá-Ralston, Florence Marlyová, Francis Lederer, Jan Rubeš st., Anny Ondráková, Karel Roden a někteří další. Mnozí další se o štěstí v dravém a velice konkurenčním americkém filmovém průmyslu neúspěšně pokoušeli. Slibný začátek kariéry měl v USA Vladimír Kulich. Ve větší úspěch se mu ji ale proměnit nepodařilo.\n\nVelmi úspěšní byli v Hollywoodu čeští kameramani Franz Planer a Otto Heller. Z režisérů samozřejmě Miloš Forman nebo Ivan Passer.\n\n\n\n"}
{"id": "128011", "url": "https://cs.wikipedia.org/wiki?curid=128011", "title": "Standard Generalized Markup Language", "text": "Standard Generalized Markup Language\n\nStandard Generalized Markup Language (výslovnost [ˈstændəd ˈdženərəˌlaizd ˈmaːkˌap ˈlæŋgwidž], zkráceně SGML [ˌesdžiːemˈel], česky \"standardní jazyk pro popis značkovacích programů\") je univerzální značkovací metajazyk, který umožňuje definovat značkovací jazyky jako své vlastní podmnožiny. SGML je komplexní jazyk poskytující mnoho značkovacích syntaxí, ale jeho složitost brání většímu rozšíření.\n\nSGML je ISO standard nazvaný \"ISO 8879:1986 Information processing–Text and office systems–Standard Generalized Markup Language (SGML)\"\n\nJazyk XML je vytvořen jako profil (zvláštní podmnožina) SGML a stal se mnohem rozšířenější. XML je díky své jednoduchosti snadno parsovatelný a zpracovatelný. Je mnoho jemných rozdílů mezi SGML a XML. Oba jazyky například umožňují používat hexadecimální zápis znaku ve tvaru codice_1 zatímco pouze SGML umožňuje i tvar codice_2. Podobně pouze SGML umožňuje pomocí DTD vymezit elementy, které se nesmí vyskytovat pod daným elementem.\n\nJazyky původně založené na SGML nebo jako jeho aplikace jsou například HTML nebo DocBook.\n\nSGML je následovník jazyka GML.\n\nPříklad jazyka vytvořeného v SGML:\n\nJazyk SGML nedokáže popsat překrývajicí se „elementy“, protože je bezkontextový. Mnohý webový prohlížeč takovéto chyby toleruje, protože se vyskytuje mnoho chybných HTML souborů.\n\n"}
{"id": "128013", "url": "https://cs.wikipedia.org/wiki?curid=128013", "title": "Mínós", "text": "Mínós\n\nMínós (řecky Μίνως), (latinsky \"Minos\") je v řecké mytologii krétský král, syn Dia a jeho milenky Európy.\n\nKdyž Zeus spatřil Európu, dceru sídónského krále Agénora, zamiloval se do ní a v podobě zlatého býka ji sváděl, unesl ji na Krétu a zplodil s ní tři syny: Mínós se stal králem krétským, Sarpédón králem v Lykii a Rhadamanthys členem podsvětního soudního tribunálu v Hádově říši.\n\nMínós vybudoval na ostrově Kréta mohutné loďstvo, které sloužilo obraně a také rozvinutému obchodu, který přinesl Krétě bohatství a blahobyt. Vzal si za manželku Pásifaé, Héliovu dceru a měl s ní čtyři syny Deukalióna, Glauka, Androgea a Katrea a dvě dcery Ariadnu a Faidru.\n\nMínós udržoval přátelské vztahy s řeckými městy, zejména s Athénami, takže když se tam pořádaly hry, zúčastnil se jich také jeho syn Androgeos a zvítězil. To však neunesl athénský král Aigeus a snad z řevnivosti, snad úkladně ho zavraždil. Bohové potrestali Athény morem a suchem a Mínós proti nim vytáhl se silným vojskem. Za usmíření museli athéňané zaplatit krutou daň – každý devátý rok museli na Krétu poslat sedm panen a sedm paniců, kteří byli předhozeni Mínótaurovi.\n\nTuto strašnou obludu, netvora s lidským tělem a býčí hlavou porodila králova žena Pásifaé právě v době válečného tažení. Svedl ji posvátný bílý býk. Královna byla za takovou nevěru krutě potrestána, pro netvora vybudoval řecký stavitel a vynálezce Daidalos mohutný labyrint v Knóssu. Tam Mínótaurus žil až do třetího opakování athénských obětí, kdy ve skupině mladých lidí připlul také Théseus, syn krále Aigea a ten zabil Mínótaura s pomocí lásky krétské princezny Ariadny a jejího pověstného klubka nití se také šťastně z labyrintu vrátil. Ariadnu vezl Théseus do Athén jako budoucí manželku, ale nestalo se tak. Podle jedné verze dali bohové Ariadně najevo, aby Thésea nenásledovala, podle jiné ji Théseus spící zanechal na ostrově Naxos. Ariadna se vzápětí provdala za boha Dionýsa, Théseus si později vzal její sestru Faidru. Prý ani jedno z těch manželství nebylo šťastné.\n\nŠťastně neskončil ani život Daidalův, kterého král Mínós držel na Krétě, aby bylo tajemství labyrintu uchováno. Jenže Daidalos sestrojil křídla pro sebe i malého syna Íkara a opustili Krétu vzduchem. Při tomto letu však Íkaros přes všechna varování vyletěl vysoko ke slunci, to rozpustilo vosk, křídla se rozpadla a Íkaros se utopil v moři, které se po něm nazývá moře Ikarské.\n\nAni Mínós neskončil dobře. Při zuřivém pátrání po Daidalovi se za ním vypravil na Sicílii i se svým loďstvem. Daidalos ale údajně byl připraven: do Mínóovy koupelny zavedl tajné potrubí, kterým vpustil do vany vařící vodu a to způsobilo jeho smrt.\n\nBáje o Mínóovi je zřejmě více než mnohé jiné postavena na historických událostech i osobě, což dokazují archeologické objevy 20. století, kdy anglický archeolog Arthur Evans objevil v roce 1900 na pahorku Kefala Čelebi několik kilometrů od krétského hlavního města Iraklión trosky obrovského paláce. Práce pokračovaly celou polovinu století a přinesly překvapivé vzácné nálezy, potvrzující příběh z řecké mytologie.\n\n\n"}
{"id": "128015", "url": "https://cs.wikipedia.org/wiki?curid=128015", "title": "Ján Slota", "text": "Ján Slota\n\nJán Slota (* 14. září 1953 Lietavská Lúčka) je slovenský politik, předseda a jeden ze zakládajících členů obnovené Slovenské národní strany, po sametové revoluci československý poslanec Sněmovny národů Federálního shromáždění ČSFR, od 90. let dlouholetý poslanec Slovenské národní rady a Národní rady Slovenské republiky a primátor Žiliny.\n\nMezi předky Jána Sloty patřil Juraj Slota, jeden ze zakladatelů Matice slovenské a redaktor týdeníku Cyrill a Method. Ján Slota se narodil svým rodičům jako druhý ze čtyř dětí. Jeho otec byl důlní technik, matka se v domácnosti starala o výchovu dětí. Má o rok starší sestru a o tři roky mladší sestru. O pět let mladší bratr zahynul při důlním neštěstí.\n\nJán Slota je od listopadu 2004 potřetí ženatý. Má tři dospělé syny a dceru (nar. 2007), nejmladšího syna Jána postihla v listopadu 2006 po výletu v africkém Beninu nebezpečná forma malárie a bojoval o svůj život v martinské nemocnici.\n\nZákladní školu absolvoval v Lietavské Lúčke v roce 1969. Střední školu ukončil maturitou v roce 1972 v Prievidzi. V roce 1977 získal inženýrský titul na Vysoké škole technické v Košicích.\n\nPo absolvovaní vysoké školy pracoval jako důlní technik v Banských stavbách v Prievidzi. V roce 1979 nastoupil na základní vojenskou službu, kterou odsloužil na letišti v Mošnově. Poté krátce pracoval jako technik ve \"Východoslovenských kameňolomoch a štrkopieskoch\". Od roku 1981 do roku 1990 byl vedoucím střediska speciálních činností v národním podniku Prefmonta Bratislava. V rámci podniku i koncernu byl vícekrát oceněný jako nejlepší pracovník. Po roce 1989 se začal angažovat v politice.\n\nJán Slota patří mezi zakládající členy obnovené Slovenské národní strany (SNS) a už počátkem 90. let patřil mezi její hlavní politické představitele. Ve volbách roku 1990 byl za Slovenskou národní stranu zvolen do slovenské části Sněmovny národů (volební obvod Středoslovenský kraj). Ve Federálním shromáždění setrval do voleb roku 1992.\n\nVe volbách v roce 1992 usedl za SNS do Slovenské národní rady, která se po vzniku samostatného Slovenska přetvořila v Národní radu Slovenské republiky, coby nejvyšší zákonodárný sbor. V něm obhájil mandát v parlamentních volbách na Slovensku roku 1994. Je mu připisován volební úspěch strany z roku 1994, kdy SNS nečekaně získala 5,4% a stala se vládní stranou. Poslanecký mandát opětovně získal v parlamentních volbách roku 1998 a v parlamentu zasedal až do konce funkčního období roku 2002. Od února 1994 do září 1999 byl předsedou Slovenské národní strany.\n\nV roce 2001 po řadě vnitrostranických sporů založil novou stranu s názvem Pravá Slovenská národná strana a ač s ní získal o rok později v parlamentních volbách více hlasů než původní SNS, do Národní rady se strana nedostala. Přes řadu předchozích politických rozporů i vzájemných osobních útoků se však dokázal se svou rivalkou z SNS Annou Belousovovou usmířit a od 31. května 2003 je opět předsedou sjednocené SNS, která parlamentních volbách roku 2006 dosáhla pod jeho vedením zisku 11,73% hlasů. Opět se stal poslancem Národní rady SR a mandát poslance obhájil i v parlamentních volbách roku 2010. V parlamentu setrval do konce funkčního období v roce 2012. V následných parlamentních volbách roku 2012 ovšem SNS nezískala zastoupení v slovenském parlamentu.\n\nDlouhodobě působil rovněž v komunální a regionální politice. Od roku 1990 zastával funkci primátora Žiliny. Zvolen byl již v prvních svobodných komunálních volbách v roce 1990, potom byl zvolen ještě třikrát (1994, 1998 a 2002). V prvních volbách do vyšších územních celků (VÚC) v roce 2001 byl zvolen poslancem žilinského VÚC za PSNS a v druhých volbách roku 2006 byl zvolen za koalici stran SMER-SD, SNS, ANO a HZD. Ve stejném roce se ucházel v komunálních volbách 2006 popáté o post primátora, ovšem porazil ho Ivan Harman (SDKÚ-DS, OKS, KDH, SF), čímž ukončil jeho šestnáctileté působení ve funkci.\n\nAktivity a výroky Jána Sloty jsou často považovány za kontroverzní. Snad nejznámější se stal jeho výrok „\"nasadneme do tankoch a zrovnáme Budapešť\"“, který pronesl na mítinku HZDS 5. března 1999. Kritizovaný bývá i za hrubé vyjadřování o svých oponentech. V poslední době je kritizovaný za některé jeho aktivity v komunální politice.\n\nNa kritiku, která zaznívá především ze strany některých občanských sdružení, zpravidla reaguje jejich označením za absolutní názorovou menšinu, občas se objevují ovšem vulgární a neslušné výroky, hlavně jsou-li to kritici z maďarské strany (například maďarská ministryně Kinga Göncz).\n\nČást společnosti na Slovensku považuje Slotu za extrémního nacionalistu a některé jeho výroky za projev xenofobie, jiní Slováci jej zase považují za člověka, který se nebojí nazvat věci pravým jménem. Často se jako politik vyjadřuje k tématům národnostní politiky, zejména k problematice Romů a Maďarů žijících na Slovensku.\n\nV červnu 2007 nazval novinářku deníku SME Veroniku Šutkovou „špinou“.\n\nKdyž na výročí vyhlášení svrchovanosti Slovenska v červenci 2007 vznikla tzv. Jižanská rada za sebeurčení, Slota přišel se zákonem na ochranu republiky. Celou situaci komentoval slovy „Republiku si rozvracať nedáme“ a též prohlásil, že učiní všechny kroky, aby Jižanská rada nemohla být zaregistrována jako občanské sdružení.\n\nJán Slota je také znám tím, že bezplatně využívá množství majetku který mu nepatří. V majetkovém přiznání uvádí vlastnictví bytu, jednoho automobilu... atd, ovšem je často vídán v různých luxusních automobilech, také je známo, že využívá jachtu a letadlo...\nV roce 2008 ovšem přiznal vlastnictví několika dalších věcí, ovšem nikdo neví, z čeho to zaplatil. Bylo na něj podáno trestní oznámení pro podezření z krácení daně.\n\nPo závěsném létání na rogale získal licenci letce na malých motorových letadlech. Absolvoval i kurz sportovního létání a letecké akrobacie. V oblibě má jízdu na motorce, sportovní střelbu, turistiku a jízdu na koni. Je členem Matice slovenské, čestným členem Svazu protikomunistického odboje, stál při zrodu Asociace slovenských vojáků a jeho jméno je spojováno i s fotbalovým klubem MŠK Žilina a hokejovým klubem MsHK Žilina.\n"}
{"id": "128018", "url": "https://cs.wikipedia.org/wiki?curid=128018", "title": "Tekken Card Challenge", "text": "Tekken Card Challenge\n\nTekken Card Challenge je hra vydaná pro handheld WonderSwan. Využívá postav z Tekken 3 a k tomu speciální postavu pouze v této edici, Crow.\n\n\"Tekken Card Challenge\" využívá herní systém podobný hře Pokémon. Dva protivníci proti sobě bojují za pomoci různých karet, které představují různé pohyby. Hráč začíná se čtyřmi kartami v ruce, v průběhu hry, v závislosti na úspěšnosti, pak získává další. Bojový systém se podobá hře Yu-Gi-Oh! (kámen-nůžky-papír), ve které jsou tři typy karet - kámen, papír a nůžky. Útočí se příslušnými kartami a porovnáváním s protivníkovými obrannými kartami.\n\nHra obsahuje několik módů. Hru pro jednoho hráče lze hrát jako adventuru. V té je umožněno „odemknutí“ dalších postav, později použitelných ve svůj prospěch. Herní plocha se skládá ze čtverců v matici 15x15, kterou hráč prochází a narazí-li na nějakém poli na odpor, postoupí duel.\n"}
{"id": "128020", "url": "https://cs.wikipedia.org/wiki?curid=128020", "title": "Indy Racing League v roce 2000", "text": "Indy Racing League v roce 2000\n\n"}
{"id": "128023", "url": "https://cs.wikipedia.org/wiki?curid=128023", "title": "László Toroczkai", "text": "László Toroczkai\n\nLászló Toroczkai (* 10. března 1978) je maďarský politik, zakladatel a bývalý předseda Mládežnického hnutí 64 žup. \n\nStal se organizátorem protislovenské demonstrace v Budapešti, kde byly páleny slovenské státní symboly a portréty Jána Sloty. Důvodem demonstrace bylo údajné napadení Hedvigy Malinové. Zajímavostí je, že původně se jmenoval László Tóth, přičemž slovo \"tóth\" znamená v maďarštině \"slovák\". \n\n16. září 2006 nahlásil demonstraci do Bratislavy před slovenské ministerstvo vnitra, kterou však slovenské úřady zakázaly. Když se na místě zakázané demonstrace, kam se dostavil pouze on sám, pokusil před novináři přečíst prohlášení a rozvinout transparent, byl předveden na policii. Krátce na to byl vyhoštěn ze Slovenska, kam mu byl na pět let zakázán vstup.\n\n\n"}
{"id": "128027", "url": "https://cs.wikipedia.org/wiki?curid=128027", "title": "Hudební směr", "text": "Hudební směr\n\nHudebním směrem rozumíme hudební sloh, který je na rozdíl od hudebního stylu buď součástí široce akceptovaného uměleckého hnutí nebo je typický pro příslušné dějinné období. Znamená to tedy, že jeho formální i obsahové atributy se projevují podobně i v dalších druzích umění, ať již byly objeveny v kterémkoli z nich. \n\nTakovými příklady jsou třeba klasicismus, projevující se jak v hudbě, tak v architektuře či literatuře, impresionismus (malířství, hudba, poezie) či romantismus (malířství, hudba, literatura), atd.\n"}
{"id": "128028", "url": "https://cs.wikipedia.org/wiki?curid=128028", "title": "A Saucerful of Secrets", "text": "A Saucerful of Secrets\n\nA Saucerful of Secrets je druhé album anglické skupiny Pink Floyd. Bylo vydáno v červnu 1968. Album, poslední, na kterém se podílel Syd Barrett, představuje skupinu v období přechodu mezi psychedelickým a progresivním rockem. V britském žebříčku prodejnosti hudebních alb se umístilo na devátém místě.\n\nDeska \"A Saucerful of Secrets\" byla nahrávána průběžně od srpna 1967 do dubna 1968 v Abbey Road Studios. Je posledním albem Pink Floyd, na kterém se podílel původní frontman skupiny Syd Barrett, a zároveň prvním, kde hraje David Gilmour, jenž Barretta v kapele nahradil. Gilmour do Pink Floyd přišel v lednu 1968, Barrett odešel v dubnu téhož roku kvůli psychickým problémům spojených s užíváním LSD. \"A Saucerful of Secrets\" se tak stalo jediným studiovým albem, které nahrávalo pět stálých členů Pink Floyd. David Gilmour zde hraje v pěti skladbách („Let There Be More Light“, „Set the Controls for the Heart of the Sun“, „Corporal Clegg“, „A Saucerful of Secrets“ a „See-Saw“), Syd Barrett ve třech („Remember a Day“, „Jugband Blues“ a „Set the Controls for the Heart of the Sun“). Píseň „Set the Controls for the Heart of the Sun“ je tak jedinou skladbou Pink Floyd, kde lze slyšet hrát všech pět členů skupiny zároveň.\n\nKlávesista Rick Wright zpívá na čtyřech skladbách, bubeník Nick Mason na jedné („Corporal Clegg“). Zvláště u Masona je to unikátní záležitost, protože jeho hlas je možné slyšet pouze v několika dalších skladbách, kde ale pouze recituje. Jedinou písní na albu, kterou složil a nazpíval Syd Barrett, je „Jugband Blues“.\n\nPři vydaní alba se Pink Floyd stali druhou skupinou po The Beatles, která měla povolení od EMI na oslovení nezávislých výtvarníků pro návrh obalu. Obal \"A Saucerful of Secrets\" byl prvním dílem od Storma Thorgersona (zakladatele designérské skupiny Hipgnosis) pro Pink Floyd.\n\n\"A Saucerful of Secrets\" obsahuje celkem sedm skladeb, z nichž nejdelší je titulní stejnojmenná instrumentálka, složená ze čtyř, poměrně odlišných částí: „Something Else“, „Syncopated Pandemonium“, „Storm Signal“ a „Celestial Voices“.\n\nAlbum vyšlo ve Spojeném království dne 28. června 1968 v mono (katalogové číslo: Columbia EMI SX 6258) i stereo (Columbia EMI SCX 6258) verzi a dosáhlo deváté příčky žebříčku prodejnosti hudebních desek. V USA bylo vydáno pouze ve stereofonní verzi (Tower ST 5131) dne 27. července 1968, v žebříčku se neumístilo.\n\nNa CD bylo \"A Saucerful of Secrets\" poprvé vydáno v roce 1985 (v USA 1987), roku 1994 vyšla remasterovaná reedice.\n\n\n"}
{"id": "128032", "url": "https://cs.wikipedia.org/wiki?curid=128032", "title": "Soundtrack from the Film More", "text": "Soundtrack from the Film More\n\nSoundtrack from the Film More (někdy také uváděno jako Music from the Film More nebo pouze More) je třetí album anglické skupiny Pink Floyd. Deska, která je zároveň prvním soundtrackem vytvořeným touto kapelou, byla vydána v červenci 1969 (viz 1969 v hudbě). V britském žebříčku prodejnosti hudebních alb se umístila nejvýše na deváté příčce.\n\nV pořadí třetí album skupiny je také jejím prvním soundtrackem. Jedná se o hudbu k filmu \"More\" od režiséra Barbeta Schroedera pojednávajícím o ráji hippies na ostrově Ibiza. Dvě písně použité ve filmu ale nebyly na album zahrnuty (jedná se o skladby „Seabirds“ a „Hollywood“), naopak některé skladby se na albu vyskytují ve zcela odlišné verzi než ve filmu.\n\nJednotlivé skladby se svým stylem často velmi liší. Nachází se zde jak folkové balady („Green Is the Colour“), u Pink Floyd ojedinělé známky hard rocku („The Nile Song“, „Ibiza Bar“) či několik experimentálních (až avantgardních) skladeb s elektronickým zvukem („Quicksilver“, „Main Theme“). Celkem šest skladeb je zcela instrumentálních („Up the Khyber“, „Party Sequence“, „Main Theme“, „More Blues“, „Quicksilver“ a „Dramatic Theme“).\n\nAutorsky se na albu podílela celá skupiny (včetně bubeníka Masona). Jedná se o první album, na kterém nijak neúčinkoval původní frontman kapely Syd Barrett (odešel v roce 1968) a zároveň první album, které produkovala skupina sama bez pomoci producenta Normana Smithe.\n\nAlbum \"Soundtrack from the Film More\" vyšlo ve Spojeném království v červenci 1969 a dosáhlo deváté příčky žebříčku prodejnosti hudebních desek. V USA se deska neumístila, teprve po jejím znovuvydání v roce 1973 se dostala do žebříčku na 153. místo.\n\n\"Soundtrack from the Film More\" vyšel v roce 1987 na CD, v remasterované verzi na CD v roce 1995.\n\n\n"}
{"id": "128036", "url": "https://cs.wikipedia.org/wiki?curid=128036", "title": "Ummagumma", "text": "Ummagumma\n\nUmmagumma je čtvrté album anglické skupiny Pink Floyd, vydáno bylo v říjnu 1969 (viz 1969 v hudbě). Jedná se o dvojalbum, na prvním disku jsou umístěny živé nahrávky, na druhém disku se nachází nový hudební materiál tvořený netradičně individuálními skladbami jednotlivých členů skupiny. \"Ummagumma\" se v britském žebříčku prodejnosti hudebních alb dostalo nejvýše na pátou příčku.\n\nSlovo „ummagumma“ je slangový výraz z okolí Cambridge pro pohlavní styk.\n\nPrvní disk alba \"Ummagumma\" je tvořen živými koncertními nahrávkami, až do vydání desky \"Delicate Sound of Thunder\" v roce 1988 se tak jednalo o jediné živé album Pink Floyd. Ačkoliv na přebalu desky je uvedeno, že nahrávky byly pořízeny v červnu 1969, ve skutečnosti pochází ze dvou koncertů, jež se uskutečnily 27. dubna 1969 v klubu Mothers v Birminghamu a 2. května 1969 v Manchester College of Commerce. Na těchto dvou vystoupení byly zaznamenány tehdejší „hity“ skupiny, delší experimentální a psychedelické skladby, z větší části instrumentální.\n\nStruktura druhého, studiového disku je neobvyklá. Každý ze čtyř členů skupiny zde dostal prostor jedné poloviny strany gramofonové desky, který mohl zaplnit vlastní sólovou nahrávkou vytvořenou bez pomocí ostatních hudebníků. Výjimkou se stal pouze bubeník Nick Mason, kterému pomohla jeho tehdejší manželka Lindy (hrála na flétnu). Na první straně desky se tedy nachází skladby od Ricka Wrighta (klávesový „Sysyphus“) a Rogera Waterse (folková balada a experimentální skladba). Druhou stranu zabírá kytarový David Gilmour a celé album končí Nick Mason a jeho bicí souprava.\n\n\"Ummagumma\" je poslední album Pink Floyd, na jehož přebalu jsou vyobrazení členové skupiny.\n\nTřetí část Masonovy „The Grand Vizier's Garden Party“ má délku 38 sekund, což ji dává postavení druhé nejkratší skladby Pink Floyd (společně s „A New Machine Part 2“ z alba \"A Momentary Lapse of Reason\" o stejné délce) po skladbě „Stop“ z desky \"The Wall\" (délka 0:32).\n\nAlbum \"Ummagumma\" vyšlo v říjnu 1969 ve Spojeném království a přibližně o dva týdny později i v USA. V britském žebříčku dosáhlo pátého místa, v USA se umístilo na 74. místě (v obou případech do té doby nejlepší umístění alba Pink Floyd).\n\nRoku 1987 vyšla reedice jako dvojCD, digitálně remasterovaná verze byla vydaná roku 1994 ve Spojeném království a v roce 1995 v USA.\n\nVerze na CD se od té na vinylové desce odlišuje rozšířenou skladbou „Sysyphus“ (přibližně o půl minuty), která je navíc i jinak rozdělená do jednotlivých částí.\n\n\n"}
{"id": "128040", "url": "https://cs.wikipedia.org/wiki?curid=128040", "title": "Atom Heart Mother", "text": "Atom Heart Mother\n\nAtom Heart Mother je páté album anglické skupiny Pink Floyd. Bylo vydáno v říjnu 1970 (viz 1970 v hudbě) a stalo se prvním albem kapely, které se v britském žebříčku dostalo na první místo. Deska již nepatří mezi psychedelická alba druhé poloviny 60. let, \"Atom Heart Mother\" je u Pink Floyd počátkem progresivního a symfonického rocku, důležitou roli zde také hraje orchestr s dechovou sekcí a sbor.\n\nÚvodní a zároveň titulní skladba „Atom Heart Mother“ zabírá celou první stranu původní gramofonové desky a svou délkou téměř 24 minut je nejdelší skladbou Pink Floyd, kterou skupina oficiálně vydala. V rámci oficiální diskografie ji v délce překonává pouze „Shine On You Crazy Diamond“, na albu \"Wish You Were Here\" ale byla tato skladba rozdělena do dvou částí, mezi nimiž se nachází další písně. Původní název „Atom Heart Mother“ byl „The Amazing Pudding“, Ron Geesin, který měl na této skladbě velký podíl, používal název „Epic“. Konečný název byl vybrán zcela náhodně; když členy skupiny žádný vhodný nenapadal, podívali se do novin (\"Evening Standard\" z 16. července 1970), kde objevili článek o 56leté ženě, matce, která měla kardiostimulátor s atomovým pohonem. „Atom Heart Mother“ je rozsáhlá skladba s orchestrálním aranžmá od Rona Geesina a sborem. Kompozičně je rozdělena do šesti částí:\n\nNa druhé straně vinylové desky (či druhé části CD) se nachází tři autorské skladby: folková balada „If“ od baskytaristy Rogera Waterse, klávěsově-dechová „Summer '68“ od Ricka Wrighta a progresivní folkrocková „Fat Old Sun“ od Davida Gilmoura, který v této písni kromě kytary hraje i na baskytaru a bicí (doprovází jej pouze Wrightovy klávesy).\n\nPoslední skladbou alba je třináctiminutová experimentální skladba „Alan's Psychedelic Breakfast“ inspirovaná ranními rituály jednoho z tzv. roadies kapely, Alana Stilese. Má tyto tři části:\n\nNa přebalu alba je vyobrazena obyčejná kráva na pastvě, která není nijak spojena s žádnou skladbou. Protože skupina chtěla na přebalu nějakou obyčejnou věc, jeho autor, Storm Thorgerson ze skupiny Hipgnosis inspirovaný „kraví tapetou“ od Andyho Warhola, vyrazil autem na venkov a vyfotil první krávu, kterou spatřil. Její majitel ji poté identifikoval jako „Lulubelle III“.\n\nAlbum byl nahráno v Abbey Road v Londýně mezi březnem a srpnem 1970. Vydáno bylo v říjnu téhož roku. Ve Spojeném království dosáhlo první příčky (nejúspěšnější album skupiny do té doby) a 55. místa v USA.\n\nNa CD vyšlo \"Atom Heart Mother\" poprvé v roce 1987, v remasterované verzi potom v roce 1994 (Spojené království) a 1995 (USA).\n\n\n\n"}
{"id": "128041", "url": "https://cs.wikipedia.org/wiki?curid=128041", "title": "Red Bull", "text": "Red Bull\n\nRed Bull je energetický nápoj vyráběný v Rakousku. Sídlo společnosti Red Bull GmbH je ve Fuschlu am See (Salcbursko).\nPůvodní recept na nápoj Red Bull pochází z Thajska a byl později chuťově upraven. Vývoj nápoje probíhal během tříletého období od roku 1984 do roku 1987. Z té doby pochází i positioning produktu „Red Bull revitalizuje tělo i mysl” a slogan „Red Bull vám dává křííídla!” V roce 2011 bylo prodáno přes čtyři a půl miliardy plechovek ve více než 160 zemích. Red Bull se nezaměřuje pouze na prodej energetických nápojů Red Bull Energy Drink a Red Bull Sugarfree, značná část aktivit je také zaměřena do oblasti sportu a kultury. Tento nápoj není vhodný pro děti a těhotné ženy.\n\nPerlivá voda, sacharóza, glukóza, kofein (32 mg / 100 ml), taurin, regulátor kyselosti, citrát sodný, vitamíny (niacin, kyselina pantothenová, B6 a B12), aroma, barviva (karamel, riboflavin).\nNutriční hodnoty / 100 ml: Energetická hodnota 194 kJ (46 kcal), bílkoviny 0 g, sacharidy 11,3 g, tuky 0 g, vláknina 0 g, sodík 0,08 g.\n\nMarketingový mix se skládá ze čtyř základních oblastí: event marketing (akce v oblasti sportu a kultury), opinion leaders program (podporování sportovců a umělců), komunikace (reklama a public relations) a consumer collecting (získávání nových konzumentů pomocí vysokoškolských studentů a vyhledávání vhodných příležitostí pro sampling). Subjektivní cílovou skupinou je každý, kdo chce vykonávat fyzickou nebo duševní aktivitu. To jsou například studenti připravující se na zkoušky, manažeři v kanceláři, sportovci během závodu či tréninku, řidiči na dlouhých trasách apod.\n\nMezi nejznámější podporované sportovce v České republice patří Ester Ledecká, Eva Samková, Tomáš Kraus, Michal Prokop, Jan Kubíček či Michal Maroši,Tomáš Slavík Martin Šonka, Maxim Habanec a Šárka Pančochová. Marketingovou strategií je vyhledávání mladých talentů a následná dlouhodobá a vysoce specializovaná spolupráce.\n\nJedním z hlavních marketingových pilířů je tvorba vlastních akcí v oblasti sportu a kultury. V České republice v roce 2002 a 2006 zorganizovala společnost soutěž Red Bull Letecký Den na Střeleckém ostrově v Praze, v letech 2001, 2003, 2008 a v roce 2013 na Dvořákově nábřeží. Asi největší úspěch mezi laickou i odbornou veřejností pak zaznamenal závod v ledovém korytu z Pražského hradu do Nerudovy ulice v samotném centru Prahy, který se jmenoval Red Bull Crashed Ice. Pro rok 2007 a 2011 byla v České republice vybrána kreativní soutěž Red Bull Art of Can . V hudební oblasti jsou známé akce jako Red Bull Soundclash , Red Bull i-Battle a nejnověji Red Bull Tour Bus - pojízdná stage, která obráží české a slovenské hudební festivaly. Začátkem roku 2012 proběhly na pražských vysokých školách kvalifikace na světové finále závodu v hodu papírovou vlaštovkou Red Bull Paper Wings , ve kterém se mistrem světa stal český reprezentant Tomáš Beck s hodem dlouhým 50,37m. V červnu 2012 se na pražské Štvanici uskutečnila evropská premiéra závodu Red Bull Pump Riders a v červenci Praha hostila národní kvalifikaci na streetballový turnaj Red Bull King of the Rock .\nMezi nejznámější zahraniční eventy patří světová série v akrobatickém létání Red Bull Air Race , v oblasti motokrosu Red Bull X-Fighters , tanečníků breakdance se týká Red Bull BC One , hudebníky mladé duchem spojuje Red Bull Music Academy .\n\nČlánky, fotografie, videa a další média ze světa Red Bull produkuje a do celého světa distribuuje Red Bull Media House se sídlem ve Fuschlu am See (Salcbursko). Globální mediální síť se spolupracovníky z více než 160 zemí světa vytváří obsah pro časopis Red Bulletin , televizní kanál Red Bull TV , rádio , mobilní aplikace nebo webové stránky pro každou zemi včetně České republiky , kde jsou informace z kultury a sportu. Kromě toho také zaštiťuje produkci dokumentů, filmů a videí jako například u snowboardového snímku Art of Flight .\n\nRed Bull vyvinul MET (Mobilní Energetický Tým), též zvaný tým Sampling girls. Týmy jsou sestavené z vysokoškolských studentů, které řídí auta s korporátním designem a zvětšenou plechovkou na zádi (Mini Cooper, dříve Volkswagen New Beetle, Suzuki Vitara…). Hlavní náplní práce Sampling girls je distribuce produktu zdarma především mezi řidiče, pracující, sportující a studenty.\n\nPůvodní thajský Krating Daeng bývá dostupný v některých asijských potravinářstvích na Novém Zélandu, Austrálii, Kanadě, v pražské vietnamské tržnici Sapa a brněnské tržnici na Olomoucké ulici.\n\n"}
{"id": "128042", "url": "https://cs.wikipedia.org/wiki?curid=128042", "title": "Hudebník", "text": "Hudebník\n\nHudebník, lidově muzikant či šumař je osoba, spojená s hudbou. Jedná se tedy o:\n\n\nDalší profese a lidské činnosti spojené s hudbou a hudebním děním:\n\n"}
{"id": "128044", "url": "https://cs.wikipedia.org/wiki?curid=128044", "title": "Mai Gei Wong", "text": "Mai Gei Wong\n\nMai Gei Wong Wing Chun je rodinný styl rodiny „Wong“ z Kantonu (Kuang-čou) v provincii Kuang-tung, ČLR. Současný velmistr, Wong Nim Yi se umění kung-fu naučil u svého otce Wong Wu Fonga, zvaného „Mai Gei Wong“, který se učil u \"si-fu\" „Wong Jinga“. Dále linie pokračuje přes si-fu Yuen Kay Shan.\n\nOficiální zástupce mistra Wong Nim Yi v Evropě je Ivan Rzounek, učící v ČR, na Slovensku, Itálii, Dánsku, Francii a Švédsku.\n\nStyl Mai Gei Wong Wing Chun se vyznačuje výbušnou silou a nekompromisním přístupem v boji.\n\n\n\n"}
{"id": "128045", "url": "https://cs.wikipedia.org/wiki?curid=128045", "title": "Kofinál", "text": "Kofinál\n\nKofinál či také kofinalita limitního ordinálu je matematický pojem z oblasti teorie množin (ordinální aritmetiky). Je to jedna ze základních charakteristik limitních ordinálů, vyjadřuje „míru přístupnosti horních pater ordinálu“.\n\nPojem kofinality má smysl definovat jen pro limitní ordinální čísla. Dále tedy formula_1 budou označovat libovolná ordinální čísla a formula_2 budou označovat vždy limitní ordinály.\n\nŘekneme, že množina formula_3 je kofinální podmnožinou formula_4, existuje-li pro každé formula_5 takové formula_6, že formula_7. Říkáme také, že \"A\" je kofinální s formula_4.\n\nNapříklad\n\nKofinálem limitního ordinálu formula_4 rozumíme nejmenší ordinál formula_17 takový, že existuje množina formula_3 kofinální s formula_4, jejímž ordinálním typem je formula_17 (tj. A je formula_21-izomorfní s formula_17). Kofinál limitního ordinálu formula_4 se značí formula_24.\n\nKofinalitou formula_4 rozumíme mohutnost (kardinalitu) formula_24. Lze ukázat, že pro každé formula_4 je formula_24 kardinální číslo, a tedy pojmy kofinál a kofinalita splývají.\n\nNapříklad\n\nLimitní ordinál, který je roven své kofinalitě se nazývá regulární. V opačném případě (je-li kofinalita menší) se nazývá singulární.\n\nDále za předpokladu axiomu výběru:\n\n"}
{"id": "128049", "url": "https://cs.wikipedia.org/wiki?curid=128049", "title": "Čelkovice", "text": "Čelkovice\n\nČelkovice () jsou místní částí města Tábor, původně to byla samostatná obec. V roce 2011 zde trvale žilo 604 obyvatel.\n\nČelkovice se nacházejí v údolí na levém břehu Lužnice jižně od na protějším břehu ležící části města Tábor (zejména Staré město, Parkány), části spojuje silniční most. U mostu, vlevo proti proudu, je známý \"Suchomelův ostrov\" (tábořiště). Obytná zástavba vede údolím v délce cca 1350 m a šířce cca 450 m v příbřežní rovině a ve svahu (kóta 444 m n. m.).\n\nDo roku 1935 po mostě a dál přes obec vedla hlavní (a jediná) silnice z Tábora směr Bechyně – značný výškový rozdíl do obce Horky překonávala silnice několika serpentinami. Potíže rostoucího provozu v této části Tábora vyřešila stavba velkého obloukového mostu přes Lužnici v letech 1934–1935. Od té doby slouží „čelkovická“ silnice jako místní komunikace od starého mostu až k napojení na silnici číslo 137 Tábor-Bechyně (Týn nad Vltavou) u výletní restaurace \"„Pintovka“\" ve východní (spodní) části Horek.\n\nJak vznikl název „Čelkovice“ se přesně neví. Dějepisec Roman Cikhart považuje název Čelkovice za chybný – za zkomoleninu. Původně se prý ves nazývala \"Celkovice\" (odvozeno od osobního jména „Celek“).\n\nPrvní písemná zmínka o vesnici pochází z roku 1307 do kdy patřily biskupství pražskému. Poté zakupuje obec i s přilehlými pozemky Jindřich I. z Rožmberka a nejdříve jí připojuje k Příběnicům. V roce 1437 postoupil Oldřich II. z Rožmberka vesnici obci Táborské.\n\nV 16. století zde bylo již 15 usedlostí. Tzv. „Lucinovský dvůr“, ve vsi, byl v letech 1680–1682 v držení Viléma Fellnera z Feldeggu. Část vesnice a okolí zakoupil také Václav Perger z Rozenvertu, který zde v roce 1702 zemřel. Po jeho smrti synové Jan a František (v roce 1708) prodali ves opět městu Tábor.\n\nV Čelkovicích byly asi v roce 1268 založeny lázně, ve kterých se prý léčil i husitský vojevůdce Ondřej Prokop, zvaný „Holý“. Zřídla byla složena z železitých a sirnatých pramenů. Postupem času zde byla postavena budova pod názvem „Městské lázně“. Tento zajímavý architektonický objekt časem zchátral, zdevastovanou budovu zakoupila stavební firma „Karel Dvořák“ v Táboře a přestavěla jí na hotel s restaurací.\n\n\n"}
{"id": "128050", "url": "https://cs.wikipedia.org/wiki?curid=128050", "title": "Extensible Stylesheet Language - Formatting Objects", "text": "Extensible Stylesheet Language - Formatting Objects\n\neXtensible Stylesheet Language - Formatting Objects (český volný překlad: „formátovací objekty pro rozšiřitelný stylový jazyk“) je značkovací jazyk na bázi XML pro formátování dokumentů. XSL-FO je součástí XSL, sady W3C technologií určených pro transformaci a formátování XML dat.\n\nNa rozdíl od kombinace HTML a CSS je XSL-FO spojeným prezentačním jazykem. Neobsahuje žádné sémantické značkování jako HTML. A na rozdíl od CSS, které upravuje prezentaci externího XML nebo HTML dokumentu, v sobě obsahuje veškerá data dokumentu.\n\nZákladní myšlenkou je, že uživatel nepíše dokument v XSL-FO, ale v jiném XML jazyce. Může použít XHTML, DocBook, TEI, ale i jakýkoli jiný XML jazyk. Dokument následně převede pomocí XSLT předpisu (který si vytvoří nebo někde získá) na XSL-FO.\n\nKdyž vznikne XSL-FO dokument, předá se specializované aplikaci označované jako FO procesor. Ta převede XSL-FO dokument do formátu, který je čitelný, tisknutelný či obojí. Nejobvyklejšími výstupními formáty FO procesorů jsou PDF a PostScript, ale můžete se setkat i s jinými typy výstupů, jako například RTF či dokonce přímé grafické zobrazení do okna na displeji.\n\nJazyk XSLT původně vznikl pouze pro převod dokumentů do formátu XSL-FO, později začal být využíván v širším měřítku pro libovolné transformace. Dodnes je však někdy s XSL-FO směšován a můžete se setkat s názory, že XSLT je součástí XSL-FO. Transformace pomocí XSLT je mimořádně silná. Může zahrnovat automatické generování obsahu, odkazů, rejstříku a řadu dalších operací.\n\nXSL-FO dokument se nepodobá PDF ani PostScriptu. Nepředepisuje přesný vzhled textu rozloženého na stránkách. Místo toho popisuje, jaké jsou vlastnosti stránky a kam má být umístěn jejich jednotlivý obsah. Z toho FO procesor odvodí, jak text konkrétně umístit v rámci hranic předepsaných FO dokumentem. XSL-FO dokonce připouští, že různé FO procesory vytvoří odlišný výstup.\n\nNapříklad některé FO procesory mohou rozdělovat slova, zatímco jiné se rozhodnou je nedělit. Mohou také používat odlišné algoritmy dělení slov. Výsledkem může být v mezních případech i velmi odlišný vzhled jednotlivých stránek. Existují i další případy, kdy XSL-FO umožňuje FO procesorům určitou míru volnosti v rozvržení výstupu.\n\nRozdíly v chování FO procesorů, vedoucí k nekonzistentním výsledkům, často nepředstavují problém. Hlavním účelem XSL-FO je totiž vytvářet stránkovaná, tištěná média. XSL-FO dokumenty jsou zpravidla používány jen jako mezistupeň, nejčastěji pro vytvoření PDF souborů či tištěných dokumentů. Teprve tato finální podoba dokumentů bývá obvykle distribuována. V tom se XSL-FO liší od HTML, které interpretuje každý prohlížeč sám. Distribuování PDF místo XSL-FO umožňuje adresátovi vyhnout se nepředvídatelnosti výstupů FO procesorů, zároveň ale nemá možnost dalšího přizpůsobení dokumentu. Uživatel, který chce vytvářet FO dokumenty a následné tištěné dokumenty jen s pomocí jednoho FO procesoru, si může vybrat FO procesor vyhovující jeho nárokům na kvalitu výstupu a odlišnosti vzhledu jeho dokumentu při zpracování jinými procesory mu tak nemusí vadit.\n\nJazyk XSL-FO byl navržen pro stránkovaná média, podobně jako bylo HTML a CSS navrženo pro souvislá média (prezentovaná na obrazovce). Díky tomu je koncept stránek integrální součástí struktury jazyka a FO poskytují uživateli silné nástroje určující rozložení informací na jednotlivých stránkách.\n\nFO pracuje nejlépe pro tak zvaný obsahem řízený design. Ten je standardním způsobem sazby knih, článků, právních dokumentů a podobných textů. Vychází ze základního, víceméně souvislého toku textu, který je doplňován o různé opakující se informace, umisťované na okraje stránky. Jeho protipólem je vzhledem řízený design, používaný v novinách a časopisech. V něm má vzhled stránky přednost a pokud se obsah nevejde do určeného místa, bude zkrácen. XSL-FO zvládá vzhledem řízený design jen obtížně, protože nedokáže vyjádřit některé jeho prvky.\n\nBez ohledu na základní charakter jazyka jsou vyjadřovací schopnosti FO velmi široké. Zvládá tabulky, seznamy, plovoucí prvky a řadu dalších prvků. Tyto vlastnosti jsou srovnatelné se vzhledovými schopnostmi CSS, nicméně u některých z nich se očekává, že budou vestavěny do XSLT.\n\nXSL-FO dokumenty jsou XML dokumenty vyhovující syntaxi definované ve specifikaci XSL-FO.\n\nObsahují dvě povinné sekce. První definuje seznam pojmenovaných předloh stránek. Ve druhé sekci je seznam dat dokumentu (včetně značkování), který se odkazuje na předlohy stránek, aby určil, jak obsah vyplňuje jednotlivé stránky.\n\nPředloha stránky definuje vlastnosti stránky. Může definovat směr toku textu, aby vyhověl konvencím použitého jazyka. Určuje rozměry stránky a její okraje. Umožňuje definovat sekvence stránek, v nichž se rozlišuje vzhled sudých a lichých stránek. Například lze definovat sekvenci stránek s větším vnitřním okrajem, který bude využit pro vazbu tištěné publikace.\n\nČást s daty dokumentu je rozdělena do sekvence toků, kde každý tok je spojen s určitou předlohou stránky. Tok obsahuje seznam bloků, z nichž každý obsahuje seznam textových dat, řádkových značkovacích prvků, případně kombinací obojího. Lze také přidávat obsah do okrajů dokumentu, například čísla stránek, názvy kapitol a podobně.\n\nBloky a řádkové prvky fungují velmi podobně jako v CSS, ačkoli se některá konkrétní pravidla pro okraje a výplň liší. Lze plně určit směr navazování bloků a řádkových prvků, relativně vůči orientaci stránky. To umožňuje používat FO dokumenty pro jazyky, jež se čtou jinak než angličtina. Na rozdíl od CSS 2.1 používá FO jazyk k popisu směru pojmy nezávislé na směru, jako je začátek a konec místo levý a pravý.\n\nVlastnosti XSL-FO ovlivňující formátování vycházejí z CSS a podobně jako v CSS se většina vlastností dědí na vnořené formátovací objekty.\n\nXSL/FO dokáže celou řadu textových funkcí. Kromě výše popsaných informací umožňuje XSL-FO definovat následující.\n\nStránka může obsahovat více sloupců. V takovém případě bloky implicitně pokračují z jednoho sloupce do dalšího. Konkrétním blokům (např. nadpisům) lze nastavit, že mají zabrat všechny sloupce a přerušit tak text na stránce. Sloupce nad tímto přerušením budou na sebe navazovat. stejně jako bloky pod ním. Textu ale není povoleno pokračovat z oblasti nad přerušením do oblasti pod ním.\n\nXSL-FO svou podstatou umožňuje, aby stránky měly různé počty sloupců a odlišné šířky sloupců. Text tedy může bez problémů pokračovat ze stránky obsahující tři sloupce na stránku s pěti sloupci a následně na stránku s jediným sloupcem.\n\nVšechny vlastnosti FO fungují s omezením na vícesloupcovou stránku.\n\nSeznam v XSL-FO je v podstatě tvořen dvěma sadami bloků, umístěnými vedle sebe. Položka se skládá z bloku „vlevo“ (resp. z bloku na začátku podle orientace řádku) a ze sekvence bloků „vpravo“ (na konci). Blok vlevo vyznačuje zahájení položky. Obsahuje odrážku, číslo, ale i textový řetězec (např. nadpis hesla ve slovníku). Blok vpravo obsahuje vlastní materiál dané položky seznamu. Oba bloky mohou být kontejnery, nebo lze mít v jedné položce několik bloků.\n\nPokud jsou položky seznamu číslovány, předpokládá se, že číslování obstará XSLT, nebo jiný mechanismus, který vygeneroval XSL-FO dokument. Proto musí být čísla položek explicitně uvedena.\n\nUživatel může blokům specifikovat vdovy a sirotky a nechat tyto atributy kaskádovitě zdědit do potomků. Navíc lze přikázat, že blok musí zůstat pohromadě na jedné stránce. Například lze nastavit, že obrázek a jeho popisek nesmí být od sebe odděleny. FO procesor se bude snažit co nejlépe vyhovět těmto omezením, i když tím vznikne řada prázdného místa na stránkách.\n\nUživatel může vytvářet poznámky, umístěné ve spodní části stránky. Zapisují se do FO dokumentu do toho místa v textu, které na ně odkazuje. Odkaz je reprezentován pomocí řádkové (inline) definice, nicméně není povinný. Tělem poznámky je jeden či více bloků, které FO procesor umístí na konec stránky. FO procesor zajistí, že poznámka bude na stejné stránce jako odkaz na ni, i kdyby v důsledku toho musel vkládat prázdné místo.\n\nTabulkové funkce FO se podobají HTML/CSS. Uživatel zadá data pro jednotlivé buňky po řádcích. Uživatel také může předepsat styl jednotlivých sloupců, jako například barvu pozadí. Navíc lze specifikovat první řádky tabulky jako záhlaví s odlišným vzhledem.\n\nFO procesoru lze explicitně předepsat velikost jednotlivých sloupců, nebo ji může určit automaticky podle obsahu.\n\nFO poskytuje široké možnosti pro řízení orientace textových bloků. Uprostřed stránky můžete mít textový blok s odlišnou orientací. To lze využít pro citace z jazyků odlišných od jazyka dokumentu, nebo když prostě chcete text orientovat jinak kvůli vzhledu. Tyto bloky mohou obsahovat prakticky cokoli, od tabulek po seznamy, včetně odlišně orientovaných bloků.\n\nVerze 1.1 přidává proti 1.0 řadu nových vlastností.\n\nJazyk XSL-FO v1.0 dost omezoval, co se může vyskytnout v jaké části stránky. Verze 1.1 tato omezení významně uvolnila a umožnila mapovat plynoucí text do více oblastí stránky. To umožňuje sazbu v novinovém stylu.\n\nŘada výstupních formátů XSL-FO procesorů, například PDF, obsahuje záložky. Umožňují, aby se část textu na stránce stala aktivní a uživatel ji mohl vybrat. Když to udělá, dokument v okně se posune na příslušné místo.\n\nXSL-FO v1.1 nyní poskytuje nástroje pro definici pojmenovaných záložek přímo v XSL-FO, které pak procesor může převést do výstupního formátu (pokud je podporuje).\n\nXSL-FO v1.1 má vlastnosti pro vytvoření rejstříku, který bývá umístěn na konci knih. Slouží k tomu odkazy na patřičně označené prvky v FO dokumentu.\n\nJelikož se jedná o XML jazyk, stačí k jeho generování z libovolného XML jazyka XSLT transformace (a XSLT procesor). Snadno můžete napsat dokument v TEI či DocBooku a následně jej převést do HTML pro on-line čtení a do PDF (pomocí FO procesoru) pro tisk. Existuje řada XSLT předpisů pro TEI i DocBook, které můžete ihned použít.\n\nDo XSL-FO lze pomocí elementu foreign-object vkládat libovolná XML data. Nejoblíbenějšími „přídavnými“ daty jsou obrázky ve formátu SVG, které řada FO procesorů dokáže zpracovat a vložit do výstupu. Některé procesory FO takto dokáží i přímo vykreslovat matematické vzorce zapsané v MathML či vykreslovat grafy.\n\nDalší předností XSL-FO je poměrně snadné použití. Velká část schopností jazyka pochází z CSS, takže uživatel CSS automaticky zná základy atributů XSL-FO. Pochopit, jak bude vypadat určitá konkrétní část XSL-FO dokumentu, je většinou lehké. Tím se XSL-FO liší od typografických balíků, jako je například TeX, které jsou považovány za tajemné.\n\nPro některé uživatele problém FO spočívá v tom, že je sice snadno pochopitelný, ale pro ruční vytváření nevhodný, protože obsahuje příliš mnoho značek. Ke snadnému vytváření XSL-FO slouží XSLT, takže jazyk postrádá motivaci k tomu, aby FO dokumenty byly stručné. To ale způsobuje, že nováček se musí učit nejen detaily vytváření FO dokumentů, ale zároveň i přípravy XSLT transformací. To samozřejmě platí jen v případě, kdy člověk nevyužívá některý z existujících transformačních předpisů pro standardní formáty dokumentů nebo vizuální návrhář výstupních sestav.\n\n\n"}
{"id": "128054", "url": "https://cs.wikipedia.org/wiki?curid=128054", "title": "Rich Text Format", "text": "Rich Text Format\n\nRTF, zkratka za Rich Text Format, je proprietární, Microsoftem vyvinutý, na platformě nezávislý formát souboru pro uložení textu, který obsahuje co největší množinu formátovacích příkazů. Vznikl v roce 1987. Pomocí tohoto formátu je obecně možné vyměňovat dokumenty s jednoduchým formátováním mezi různými textovými procesory. Zachování vzhledu a formátování dokumentu je závislé od implementované verze formátu RTF a od podpory jednotlivých vlastností formátu v jednotlivých aplikacích. Dokumenty obsahující kresby (drawing object), komentáře (annotations), vložené fonty, OLE objekty nebo některé formáty obrázků se můžou zobrazit chybně v různých aplikacích. Na rozdíl od většiny binárních a vlastních formátů souborů textových procesorů je RTF čitelný i v prosté textové podobě (po otevření v textovém editoru), tedy jeho obsah vypadá jako zvláštní text ASCII, nikoliv jako změť nesmyslných znaků.\n\n {\\rtf1\\ansi{\\fonttbl\\f0\\fswiss Helvetica;}\\f0\\pard\n\nse zobrazí takto:\n"}
{"id": "128055", "url": "https://cs.wikipedia.org/wiki?curid=128055", "title": "Charisma Carpenter", "text": "Charisma Carpenter\n\nCharisma Lee Carpenter (* 23. července 1970 Las Vegas, Nevada) je americká herečka. K jejím nejznámějším rolím patří Cordelie ze seriálů \"Buffy, přemožitelka upírů\" a \"Angel\". Účinkovala také v např. seriálech \"Veronica Mars\" nebo \"The Lying Game\".\n\nNarodila se v Las Vegas jako dcera pracovnice záchranné ptačí stanice a obchodníka. Má dva starší bratry. Své křestní jméno dostala podle parfému od Avonu.\n\nNavštěvovala Gorman High School v Las Vegas. Když jí bylo patnáct let, její rodina se přestěhovala Rosarita v Mexiku a poté do San Diega, kde chodila na Bonita High School. Nakonec přešla na Chula Vista School of the Creative and Performing Arts, kde v roce 1988 odmaturovala. Na střední škole byla také roztleskávačkou. Po maturitě cestovala po Evropě, vrátila se do San Diega a pracovala jako instruktorka aerobiku a v realitním managementu. V roce 1991 se stala roztleskávačkou klubu San Diego Chargers, o rok později se přestěhovala do Los Angeles.\n\nHrála v několika divadelních představeních, jako například \"No, No, Nanette\" a \"Welcome Home, Soldier\". V televizi debutovala v roce 1994 epizodní rolí v seriálu \"Pobřežní hlídka\". Nedlouho poté se představila v mýdlové opeře \"Malibu Shores\", kam ji její tvůrce Aaron Spelling osobně navrhl jako Ashley. V roce 1996 se ucházela o roli Buffy Summersové pro chystaný seriál \"Buffy, přemožitelka upírů\". Místo toho získala postavu Cordelie Chaseové, kterou v \"Buffy\" hrála v letech 1997–1999 a následně v letech 1999–2004 i v seriálu \"Angel\".\n\nDále hostovala např. v seriálech \"Čarodějky\", \"Kriminálka Las Vegas\", \"Greek\" či \"Lovci duchů\". V letech 2005 a 2006 působila v seriálu \"Veronica Mars\", v letech 2012 a 2013 hrála v seriálu \"The Lying Game\".\n\n"}
{"id": "128063", "url": "https://cs.wikipedia.org/wiki?curid=128063", "title": "Eicar", "text": "Eicar\n\nEICAR (; česky Evropský institut pro výzkum počítačových antivirů) je nezisková organizace, sídlící v Mnichově, založená v roce 1990.\n\nVytvořili speciální soubor \"eicar.com\" dlouhý 68 bytů, který slouží pro testováni počítačových antivirových programů. Chová se jako virus, ale není jakkoliv nebezpečný.\n\nJe to soubor obsahující tento řetězec ASCII znaků.\n\nJe to vykonavatelný kód, spustitelný pod operačními systémy MS-DOS, Windows, nebo pod WINE. Po spuštění zobrazí text EICAR-STANDARD-ANTIVIRUS-TEST-FILE!. Soubor nabízí také\ns dalšími příponami a v zazipovaném tvaru. Popisovaný soubor se pro antivirové programy tváří jako známý virus, při detekci jej odhalí jako zavirovaný, odmítnou práci s ním, e-mailové antiviry jen odstraní z příloh a oznámí příjemci, že zpráva byla zavirována. Při práci s tímto souborem dbejte zvýšené opatrnosti, ačkoliv není nebezpečný, je možné, že bez deaktivace antivirové ochrany jej nebudete schopni odstranit.\n\nAntivirové programy jej detekují jako virus pod následujícími jmény:\n\n\n"}
{"id": "128070", "url": "https://cs.wikipedia.org/wiki?curid=128070", "title": "Pavel Kuka", "text": "Pavel Kuka\n\nPavel Kuka (* 19. července 1968, Praha) je bývalý český fotbalový útočník, český a československý reprezentant.\n\nOd svých šesti let hrál za Slavii Praha. Když v osmdesátých letech přišel do slávistického B týmu, hrál na postu stopera. Jenže v B týmu se tou dobou právě rozehrával po zranění reprezentační obránce Luboš Kubík, a mladý Kuka mu musel uvolnit své místo v obraně. Poté začal hrát v útoku.\n\nSvé první ligové zápasy odehrál až na vojně v dresu RH Cheb, v sezoně 1987/1988. Do Slavie se vrátil v roce 1989. V roce 1991 koupil Slavii Boris Korbel, který neváhal utratit peníze za kvalitní hráče, a tak se Kukovými spoluhráči stali např. Jan Suchopárek, Dragiša Binić, Patrik Berger nebo Radim Nečas. Právě vedle nich se Kuka stal opravdovou hvězdou. V sezoně 1992/1993 nastřílel 23 branek, ale o titul krále střelců ho připravil tehdy mladý útočník Slovanu Bratislava Peter Dubovský.\n\nV zimě roku 1993 odešel Pavel Kuka do 1. FC Kaiserslautern, kde v té době působil i Miroslav Kadlec. S Kadlecem Kuka hrál i na Mistrovství Evropy ve fotbale 1996 v Anglii, kde si zahrál dokonce finále proti Německu. Stříbrnou medaili pak přebíral na stadionu ve Wembley spolu s ostatními českými reprezentanty od anglické královny Alžběty II. Po tomto úspěchu měl spoustu nabídek ze zahraničí, hlavně z Anglie. Zůstal ale v Kaiserslauternu, který strávil následující sezonu ve 2. lize. V Německu hrál také za 1. FC Norimberk a VfB Stuttgart. V roce 2000 spolupracoval na vytvoření počítačové hry FIFA 2001 a na podzim se vrátil do Slavie. Přestože neodehrál celou sezonu, stal se druhým nejlepším střelcem ligového ročníku 2000/2001 a za prvním Vítězslavem Tumou zaostal pouze o jeden gól. Nejlepším střelcem české ligy se Kuka nikdy nestal.\n\nSvůj poslední ligový zápas odehrál ve 29. kole ročníku 2004/2005 na hřišti Baníku Ostrava dne 28. května 2005. Když jej ve druhém poločase střídal Pavel Fořt, tleskali mu i příznivci Baníku. Svůj poslední zápas před domácím publikem sehrál o tři dny dříve na stadionu Evžena Rošického na Strahově v rámci 30. kola proti Zlínu. Kompletní 30. kolo se předehrávalo. Slavia tehdy nemohla Zlínu dlouho vstřelit gól, několik šancí zahodil i Kuka. V druhém poločase se k míči dostal Lumír Sedláček, jeho střela se otřela o Kukovo stehno a zapadla do pravého horního rohu branky. Slavia tehdy vyhrála 1:0.\n\nPo skončení aktivní kariéry se stal generálním manažerem klubu Marila Příbram, po půl roce ale na vlastní žádost odešel. Zahrál si také fotbal na nižší úrovni, když v roce 2006 nastupoval za klub SK Marila Votice, jemuž pomohl k historickému postupu do Divize A. Několik zápasů odehrál v klubu I.B třídy – FC Jílové. Od roku 2010 hraje za SK Rapid Psáry, kde trénuje mládež.\n\nV české nejvyšší soutěži nastřílel 104 branek, 50 gólů dal v německé Bundeslize a dalších 10 ve druhé nejvyšší německé soutěži.\n\nKuka reprezentoval Československo a následně Česko v 88 utkáních, dal celkem 29 branek. Jeho největším reprezentačním úspěchem je již zmíněné EURO 1996, ale zahrál si také na EURO 2000, které se konalo v Nizozemsku a v Belgii. Tam česká reprezentace nepostoupila ze základní skupiny. Své poslední reprezentační góly vstřelil v utkání kvalifikace na Mistrovství světa 2002 proti Severnímu Irsku, které Češi vyhráli 3:1. Dva góly dal Kuka, jeden jeho nástupce v českém útoku Milan Baroš. Do baráže o postup na MS proti Belgii nezasáhl kvůli zranění. Na mistrovství světa si nikdy nezahrál.\n\n"}
{"id": "128071", "url": "https://cs.wikipedia.org/wiki?curid=128071", "title": "Regulární ordinál", "text": "Regulární ordinál\n\nRegulární ordinál (také regulární kardinál) je matematický pojem z oblasti teorie množin (ordinální aritmetiky).\n\nLimitní ordinál formula_1 je regulární, je-li roven své kofinalitě (ekvivalentně - není-li singulární).\n\nProtože každý kofinál je kardinálním číslem, je každý regulární ordinál zároveň kardinálem. Proto se také častěji než „regulární ordinál“ užívá ekvivalentní pojem „regulární kardinál“.\n\nZa předpokladu axiomu výběru je každý izolovaný kardinál regulární. Také formula_2 je regulární limitní kardinál. Otázka, zda existuje také nespočetný limitní regulární kardinál (tzv. slabě nedosažitelný kardinál) je nerozhodnutelná v ZFC.\n\n"}
{"id": "128079", "url": "https://cs.wikipedia.org/wiki?curid=128079", "title": "Singulární ordinál", "text": "Singulární ordinál\n\nSingulární ordinál (resp. singulární kardinál) je matematický pojem z oblasti teorie množin (ordinální aritmetiky).\n\nLimitní ordinál formula_1 je singulární, je-li ostře větší než jeho kofinalita (ekvivalentně – není-li regulární). Je-li formula_1 zároveň kardinální číslo, nazývá se singulární kardinál.\n\nKardinální číslo formula_3 je singulární, neboť pro jeho kofinál platí formula_4.\n\nMoti Gitik roku 1979 ukázal, že tvrzení „\"Každý nespočetný kardinál je singulární\"“ je bezesporné s axiomy Zermelo-Fraenkelovy teorie množin.\n\n"}
{"id": "128081", "url": "https://cs.wikipedia.org/wiki?curid=128081", "title": "Pásifaé", "text": "Pásifaé\n\nPásifaé (latinsky Pasiphae) je v řecké mytologii manželka krétského krále Mínóa. Je dcerou boha slunce Hélia.\n\nS králem Mínóem měla čtyři syny Deukalióna, Glauka, Androgea a Katrea a dvě dcery Ariadnu a Faidru.\n\nPozději Pásifaé podlehla posvátnému bílému býkovi a porodila Mínotaura - obludné stvoření s tělem muže a hlavou býka. Král Mínós ho ukryl před světem do labyrintu, který pro něj vystavěl slavný athénský stavitel Daidalos. Tam Mínotaurus žil ukrytý uprostřed rozsáhlé budovy, cesta k němu vedla spletitými tmavými chodbičkami. Z labyrintu nebylo cesty ven, nikdo to nedokázal.\n\nKdyž byl Androgeós zabit na hrách v Athénách, Mínós proti Athénám zahájil válku. Jejím výsledkem byl smír, který Athény musely vykoupit tím, že každých devět let posílaly na Krétu sedm panen a sedm jinochů, předhazovaných jako oběť Mínotaurovi a ten je rozsápal. Až Théseovi, královskému synovi z Athén, se podařilo Mínotaura zabít a pomocí Ariadniny lásky a klubka nití se dostal z labyrintu ven.\n\nTo však již Pásifaé neviděla. Král Mínós ji strašným způsobem potrestal, nechal ji zašít do kravské kůže a rozsápat divokým býkem.\n\n\n"}
{"id": "128082", "url": "https://cs.wikipedia.org/wiki?curid=128082", "title": "Ole Due", "text": "Ole Due\n\nOle Due (10. února 1931 – 21. ledna 2005, Hillerød) byl dánský právník.\n\nPůsobil jako člen dánské delegace na Haagské konferenci mezinárodního práva soukromého; v letech 1979 až 1988 byl soudcem Evropského soudního dvora a v letech 1988 až 1994 předsedou tohoto soudu.\n"}
{"id": "128085", "url": "https://cs.wikipedia.org/wiki?curid=128085", "title": "Karel Jungwiert", "text": "Karel Jungwiert\n\nKarel Jungwiert (* 1. listopadu 1944, Vlkovec, nyní součást obce Chocerady) je český právník.\n\nV letech 1950–1958 absolvoval povinnou školní docházku. V roce 1962 ukončil maturitou střední vzdělání na střední průmyslové škole. V letech 1964–1969 studoval v denním studiu na Právnické fakultě Univerzity Karlovy a v dubnu 1970 vykonal rigorózní zkoušku v oboru ústavní právo.\n\nV roce 1967 a 1968 byl jako student členem KSČ. Koncem roku 1968 odevzdal členský průkaz. Poté působil v advokacii jako advokátní čekatel Městského sdružení advokátů v Praze. Jako obhájce kriticky hodnotil postup soudu při hlavním líčení v červenci 1970 u obvodního soudu pro Prahu 4, tak jako okupaci Československa vojsky Varšavské smlouvy. Z advokacie byl nucen nedobrovolně odejít. Následně vystřídal několik zaměstnání. Živil se jako podnikový právník a částečně i jako dělník. Poté vykonal advokátní zkoušku u Městského sdružení advokátů v Praze a od 1. 6. 1974 až do 6. 4. 1989 působil jako advokát v advokátní poradně č. 9 v Praze. Převážně se věnoval trestní a občanskoprávní problematice.\n\nBez povolení úřadů opustil na jaře roku 1989 Československo. V srpnu 1990 se z emigrace (Francie a Kanada) vrátil. V letech 1990–1992 byl vedoucím sekretariátu Federálního shromáždění ČSFR. JUDr. Otakar Motejl jako předseda Nejvyššího soudu České a Slovenské Federativní Republiky navrhl dne 4. prosince 1991 prezidentovi ČSFR, Václavu Havlovi, aby jej jmenoval soudcem Nejvyššího soudu České a Slovenské Federativní Republiky. Dne 31. ledna 1992 Václav Havel předložil Sněmovně lidu, Sněmovně národů Federálního shromáždění České a Slovenské Federativní Republiky jmenovací dekrety soudců Nejvyššího soudu České a Slovenské Federativní Republiky JUDr. Igora Burgera a JUDr. Karla Jungwierta ke schválení.\n\nPo krátkém působení na Nejvyšším soudu České republiky v letech 1992–1993 se stal 23. září 1993 soudcem Evropského soudu pro lidská práva ve Štrasburku na dobu do 31. 10. 1998 a opět od 1. 11. 1998 do 31. 10. 2010. Počátkem roku 2010 soud zahájil reformu, podle které se mj. mandáty soudců automaticky prodlužují, pokud sami nerezignují. Působil zde tak až do roku 2012, kdy jej vystřídal Aleš Pejchal.\n\nS výjimkou let 1967 a 1968 nebyl členem žádné politické strany. Má tři děti (syna Bruna, dcery Petru a Lucii).\n\n"}
{"id": "128087", "url": "https://cs.wikipedia.org/wiki?curid=128087", "title": "Ariadna", "text": "Ariadna\n\nAriadna (řecky Αριάδνη) je v řecké mytologii dcera krétského krále Mínóa a jeho manželky Pásifaé.\n\nAriadna měla čtyři bratry, Deukalióna, Glauka, Androgea a Katrea, a mladší sestru Faidru.\n\nKdyž se její matka Pásifaé nechala svést posvátným bílým býkem, přišel na svět Mínotaurus, obluda s tělem muže a hlavou býka. Král Mínós svou manželku potrestal strašným způsobem, nechal ji usmýkat divokým býkem. Mínotaura ukryl před světem do mohutného labyrintu, který pro něj vystavěl slavný athénský stavitel Daidalos.\n\nKdyž na velkých athénských hrách zvítězil nejstarší bratr Androgeós, athénský král Aigeus ho zabil. Na Athény padl hněv bohů a král Mínós proti Athénám vytáhl s vojskem. Za usmíření byla na Athény uvalena krutá daň: každých devět let bude na Krétu vypraveno sedm sličných panen a sedm paniců a budou předhozeni jako oběť Mínotaurovi. Tak se stalo. Když byl čas třetího obětování, připlul na Krétu mezi oběťmi Théseus, syn krále Aigea, s odhodláním Mínotaura zabít.\n\nAriadna se do Thésea zamilovala na první pohled a pomohla mu těžký úkol splnit. Před vstupem do labyrintu mu dala klubko nití, které Théseus za sebou rozmotával. Dostal se k býkovi dlouhými temnými a spletitými chodbami, podstoupil s obludou těžký boj, býka proklál mečem a zvítězil. Pomocí nití se dokázal vrátit zpět k východu z labyrintu. Athény i Kréťané si oddechli, že nebezpečí je pryč.\n\nThéseus vzal Ariadnu, plavil se s ní do Athén a sliboval jí manželství. Jenže když loď přistála u ostrova Naxu, její cesta do Řecka skončila. Ve snu se jí zjevil bůh Dionýsos a přikázal jí, aby na ostrově zůstala. Podle jiné verze ji Théseus spící zanechal na ostrově. Ariadna se provdala za boha Dionýsa, Théseus si později vzal její mladší sestru Faidru. Prý ani jedno z těch manželství nebylo šťastné.\n\nZpáteční cesta Théseova do Athén přinesla smrt jeho otci, králi Aigeovi, který vyhlížel synovu loď. Podle domluvy měl Théseus v případě šťastného návratu vyměnit černé plachty za bílé, on to\nvšak neudělal a jeho otec ze zoufalství nad domnělou smrtí syna skočil do moře a utopil se.\n\nSousloví „Ariadnina nit“ přežívá do současnosti, je symbolem pro orientaci a řešení složitých zamotaných situací nebo problémů.\n\nPříběh Ariadny již tři tisíce let láká umělce. Mezi nejznámější díla patří:\n\n\n\n"}
{"id": "128092", "url": "https://cs.wikipedia.org/wiki?curid=128092", "title": "Androgeós", "text": "Androgeós\n\nAndrogeós je v řecké mytologii syn krétského krále Mínóa a jeho manželky Pásifaé. \n\nAndrogeós měl tři bratry Deukalióna, Glauka a Katrea a dvě sestry Ariadnu a Faidru. Když jejich matka Pásifaé podlehla posvátnému bílému býkovi, přišel na svět Mínotaurus - obluda s tělem muže a hlavou býka. Král Mínós svou manželku strašným způsobem potrestal, nechal ji usmýkat divokým býkem. Mínotaura však ukryl před světem do mohutného labyrintu, který pro něj vystavěl slavný athénský stavitel Daidalos. \n\nKréta udržovala dobré styky s Athénami a když se konaly velké hry, byl v Athénách také Androgeós. Byl to zdatný mladý muž a stal se vítězem her. To neunesl athénský král Aigeus a Androgea zabil nebo nechal zabít. Na Athény padl hněv bohů, král Mínós proti Athénám vytáhl s vojskem. Za usmíření byla na Athény uvalena krutá daň: každých devět let bude na Krétu \nvypraveno sedm sličných panen a sedm paniců a budou předhozeni jako oběť Mínotaurovi. Tak se stalo, až při třetí takové oběti připlul na Krétu mezi oběťmi Théseus, syn krále Aigea s odhodláním Mínotaura zabít. To se mu podařilo s pomocí Ariadny, která mu klubkem nití navíc pomohla ke šťastnému návratu ven z labyrintu.\n\n"}
{"id": "128093", "url": "https://cs.wikipedia.org/wiki?curid=128093", "title": "Socket 939", "text": "Socket 939\n\nSocket 939 je procesorová patice vytvořená firmou AMD. V červenci roku 2004 nahradil (nějakou dobu ale existovaly vedle sebe) socket 754 pro 64 bitové procesory. Jeho nástupcem se stal socket AM2 v roce 2006. Jedná se o druhý socket určený pro řadu procesorů AMD64.\n\nPodporuje dual channel DDR SDRAM, dále pak 3DNow!, SSE, SSE2 a SSE3. Procesory používající tento socket mají 64 KB level 1 cache a mezi 512 KB a 1MB level 2 cache. Socket 939 představuje nákladnější a zřetelně výkonnější platformu pro novější procesory Athlon 64, dvoujádrové Athlon 64 X2 a Athlon 64 FX. Nabízí dvoukanálový 128bitový řadič RAM paměti a výkonnou sběrnicí HyperTransport na 1000 MHz (HT1000).\n\nNejvýkonnějšími procesory pro tento socket byly Athlon 64 FX-60 a Opteron 185.\n"}
{"id": "128095", "url": "https://cs.wikipedia.org/wiki?curid=128095", "title": "Polská heraldika", "text": "Polská heraldika\n\nPolská heraldika je v Evropě velice ojedinělá, jelikož neužívá stejná znamení jako v jiných částech Evropy. Někteří odborníci přikládají původ Polských herbů starým runám. Vznik \"herbu\" se datuje kolem 13. století.\n\nHerb je charakterizován určitými odlišnostmi od středo- a západoevropských erbů. Samotné slovo je odvozeno od českého výrazu \"erb\", který je zase převzat z německého výrazu \"Erbe\", znamenajícího \"dědic\". Typické pro polské erby jsou tyto rysy - mají svůj název, často také bojový pokřik/\"pokrzyk\", jsou společné pro několik, několik desítek i několik set rodů, a obvykle je tvoří pouze štít, přílba a klenot.\n\nPolská heraldika je především heraldikou šlechtickou, což je dáno rolí šlechty a počtem erbů šlechty ve starém Polsku a v obecném vnímání téměř monopolem šlechty na vlastnictví erbů. Měšťanský erb je v Polsku znám, ale nebyl stejně ctěn jako šlechtický, což souvisí také s nižší rolí měšťanstva v Rzeczi Pospolité. Měšťanský erb byl poněkud pohrdlivě nazýván herbikiem a kromě nečetných výjimek nebyly měšťanské erby v Polsku udělovány bez udělení šlechtictví na rozdíl od německé a středoevropské praxe (do 19. století). Stavovská rovnost šlechty vedle k tomu, že heraldika polské šlechty byla zbavena prvků, které by tuto rovnost (obdobně jako v české stavovské monarchii) v Rzeczypospolitej byly zakázány zahraniční šlechtické tituly a řády, a také jejich umisťování v erbech.\n\nV erbu je většinou jen jedno pole. Také se zde neobjevují kožešiny. Tinktury musely být podle polských pravidel ve shodě se skutečnými barvami (zlatý lev, zelený strom…). Ani víc tinktur se nespojovalo. Typické je neužívání hodnostních korun až do 19. století, netypické byly heroldské figury (jsou vzácnější a spíše u rodů cizího původu, jako je herb Nabram čili Waldorff - 5x černě a stříbrně polceno).\n\nJedinou zvykově přijatou korunou v erbu byla šlechtická koruna, která byla neodmyslitelnou součástí polských šlechtických erbů. Ze zachovaných památek jsou známy i případy erbů bez korun.\n\nJedinou výjimkou ze zásad rovnosti bylo připuštění knížecího titulu pro nepočetnou skupinu dynastických knížat z rodu Piastovců, litevsko-ruských a tatarských. Rozdíl byl čistě čestný, nebyla s ním spojena žádná privilegia. Tyto rody užívaly v erbu knížecí klobouk (v Polsku nazýván „knížecí mitrou“), často na přílbě, ale nebylo tomu tak vždy. Tituly jako hraběcí se v Polsku rozšířily až v jednotlivých záborech po jeho rozdělení.\n\nMálo se používaly honosné kusy, jako štítonoši a devizy (hesla).\nSložené erby/\"Herby złożone\" – v polské heraldice se objevovaly čtvrcené štíty, ale nepředstavovaly nové erby, vzniklé kombinací starých, ale krevní svazky – erby rodičů, manželů či dědů – jako ekvivalent erbovního vývodu. Kombinaci zemských znaků najdeme v Polsku jen v heraldice královské/státní a knížecí (jednotlivé větve Piastovců).\n\nCharakteristickým rysem polských erbů je opakování figur podkov, křížů, střel (bez opeření), půlměsíců, hvězd. To se stalo základem pro již překonanou teorii Franciszka Piekosińskiego o runovém původu polských erbů. Často lineární charakter řady polských godeł se obvykle odvozuje od kmenových znaků vlastnictví, používaných jako cejchy (vypalovaly se do stromů, lodí, hraničních sloupů, do kůže dobytka apod.). Erby v západní Evropě vznikly jako objekty malované na štítech, odtud větší bohatství a plastičnost erbovních figur. Polským godłům podobná znamení se objevila i u sousedních národů Litvy a Ukrajiny ještě před jejich spojením s Rzeczpospolitou. Někteří heraldikové údajně odvozují původ polských godeł v polských, litevských a ukrajinských erbech o sarmatských „tamg“. Přestože některé erby rodů původu tatarského, litevského a ukrajinské nepochybně pochází od tamg, zobecňovat tuto teorii na celou polskou heraldiku se dnes již považuje za překonané.V polské heraldice se zřídka objevují heroldské figury.\n\nSpecifické polské figury\n\nVýraz \"\"godło\"\" byl někdy v novodobé polské praxi mylně používán ve smyslu \"znak\", například \"\"Godło Polskej Rzeczypospolitej Łudowej\"\".\n\nKlenoty jsou v polském prostředí výrazně chudší než v západní Evropě. Nejčastěji se opakují pštrosí či paví pera. Je to ale výsledek nevědomosti sestavovatelů polských erbovních knih, kteří při tisku používali jednotných šablon. V úpadkových zobrazeních z pozdějších dob často najdeme přílby bez přikrývadel.\n\nV polské praxi se zbarvení figur i polí často blížilo realitě. Tak půlměsíce a hvězdy bývaly zlaté a stříbrné, nejčastěji v modrém, lvi zlatí v červeném nebo modrém, medvědi černí ve zlatém apod. Zelená barva se vyskytovala méně, kožešiny (hermelín, sobol, popeličina) prakticky vůbec ne. Došlo-li během historie ke změně tinktury, zejména barvy štítu, nepovažovalo se to za změnu erbu, někdy dokonce ani za jeho obměnu (některé erby jsou známy s červeným i modrým polem, s břevnem kosmým i šikmým - herb Dryja)!\n\nZawołanie je „akustickým prvkem“ polské heraldiky vedle vizuálních prvků (erbu). Pokřik se používá také jako druhé označení erbu. Jde o památku na bojová hesla, jimiž se svolávali příslušníci jednoho „klanu“, tedy šlechtici, bojující pod stejným erbem a korouhví, a užívající stejného „herbu“, do boje. Na rozdíl od západní Evropy se v erbu obvykle nezobrazovaly (jinak by bylo jejich místo na stuze nad štítem).\n\nRody měly i společný pokřik – \"zawolanie\", \"okrzyk\". Každý polský herb má své jméno:\n\n\nJen v Polsku se vyskytující zjev, kdy jednoho nezměněného erbu užívá několik, někdy i několik set rodů, které nejsou navzájem spřízněny. Jsou srovnatelné se skotskými klany. Podle názvu herbu pak lze například odlišit dva různé rody stejného příjmení: Někdejší polský prezident Bronisław Komorowski údajně pocházel z rodu hrabat Komorowských „\"herbu Wręby\"“, existuje však také teorie, že jeho předkové z litevského Wilkomiru/Ukmerge ve skutečnosti pečetili obměněným \"herbem Dołęga\" a že si nechali od úřadů v záboru potvrdit příslušnost ke vznešenějším Komorowským, „hrabatům Oravským a Liptovským“. V Polsku, zemi s největším počtem šlechticů, existovalo zprvu jen několik málo erbů (zprvu ne více, než 160), z nichž každý měl svůj název, někdy shodný s pokřikem. Rody téhož erbu tvořily tzv. ród herbowy, dnes srovnávaný s klanem. Tato erbovní společenství mohla svědčit i o společném původu nebo o původu ze stejného kraje. Vzájemně nespřízněné rody jednoho „\"ródu herbowego\"“ si často prokazovaly vzájemnou solidaritu. Ta zahrnovala dokonce i rody, které kromě bájného společného původu neměly nic společného, například rody k erbu adoptované (a tak nobilitované) nebo rody z litevské šlechty. Tyto rody z jednoho erbovního rodu se navzájem nazývali herbowni (klejnotni, współherbowni. Změna barvy pozadí nebo jiného detailu neznamenala vznik nového erbu, ale pouze \"\"odmiany\"\"/„obměny“ existujícího erbu/\"odmiana\". Na erbovních rodech byl založen středověký systém organizace polských vojsk, zvaný systém korouhví/chorągwi. Rytíři, patřící k jedné korouhvi obvykle užívali její figuru a stejný erb.\n\nMezi nejpočetnější herby patří \"Jastrębiec\", k němuž se počítá 563 rodin, dále \"Korab - \"326 rodin, \"Lubicz\" - 323 rodin, \"Ślepowron\" - 302 rodiny (mj. Jaruzelští), \"Nałęcz\" - 278 rodin (např. Józef Konrad Korzeniowski, známý jako Joseph Conrad), Sas - 233 rodiny a \"Rawicz\" - 247 rodin. Kolem 100 rodů mají i erbovní rody \"Ciolek\", \"Leliwa\", \"Topór\" a \"Abdank\" (mj. též Bohdan Chmelnický).\n\n"}
{"id": "128097", "url": "https://cs.wikipedia.org/wiki?curid=128097", "title": "Veronica Mars", "text": "Veronica Mars\n\nVeronica Mars je americký dramatický televizní seriál, jehož autorem je Rob Thomas. Premiérově byl vysílán v letech 2004–2007, zpočátku na stanici UPN, následně, od roku 2006, na The CW. Čtvrtá řada byla po přestávce, v níž vznikl celovečerní film \"Veronica Marsová\" z roku 2014, zveřejněna roku 2019 na streamovací službě Hulu. Hlavní postavou je Veronica Marsová (Kristen Bell), studentka pomáhající svému otci, bývalému šerifovi a nyní soukromému detektivovi. Děj se odehrává ve fiktivním přímořském kalifornském městě Neptune.\n\nVe městě Neptune v Kalifornii, které je sídlem jak bohatých hvězd, tak obyčejných lidí, se tyto dva rozdílné světy střetávají na místní střední škole. Studentka Veronica Marsová se řadila mezi místní smetánku, měla kamarády z bohatých rodin a její otec byl uznávaným místním šerifem. Přelomovou událostí však byla záhadná smrt její nejlepší kamarádky Lilly Kaneové pocházející z milionářské rodiny. Během vyšetřování by šerif Keith Mars ze své funkce odvolán a Marsovi se stali v místní lepší společnosti nechtěnými; nehledě na nevysvětlený útěk Veroničiny matky od rodiny. Keith Mars si pro obživu založil soukromou detektivní kancelář, ve které mu zdatně pomáhá jeho dcera, jež se zároveň snaží najít pravdu o Lillyině smrti.\n\n\n\nSeriál se dočkal tří řad, které byly premiérově v USA vysílány od 22. září 2004 do 22. května 2007. První dvě série mají po 22 dílech, třetí sezóna čítá 20 epizod. V roce 2019 byla vydána osmidílná čtvrtá řada.\n\nV Česku byl seriál poprvé vysílán v letech 2007 a 2008 na stanici TV Nova.\n\nDne 13. března 2013 byla zahájena tvůrcem seriálu Robem Thomasem a herečkou Kristen Bell kampaň na Kickstarteru, jejímž cílem bylo získání dvou milionů dolarů na natočení celovečerního filmu. Během třicetidenní sbírky bylo od 91,5 tisíců přispěvatelů vybráno celkem 5,7 milionů dolarů. Snímek, nazvaný jednoduše \"Veronica Marsová\", byl 14. března 2014 uveden do kin a také zpřístupněn na internetu.\n\nDíky úspěchu sbírky mezi fanoušky oznámila v lednu 2014 stanice The CW, že vznikne spin-off seriálu. Osmidílný internetový seriál \"Play It Again, Dick\", jehož první epizoda měla premiéru 15. září 2014 na platformě CW Seed, je zaměřen na skutečné herce seriálu a také na postavu Dicka Casablancase.\n\n"}
{"id": "128098", "url": "https://cs.wikipedia.org/wiki?curid=128098", "title": "Ctnost", "text": "Ctnost\n\nCtnost (řec. \"αρετη, areté\", lat.\"virtus\"; v češtině alternativně i „zdatnost“) je vypěstovaný a navyklý (habituální) sklon k dobrému jednání. České slovo ctnost souvisí se slovy ctít, čest, úcta.\n\nÚstřední otázkou Platónových dialogů je, zda se ctnosti a ctnostnému jednání dá učit. Základní ctností je pro Platóna (Ústava IV, 427:) „Je tedy patrno, že jest moudrá, statečná, uměřená a spravedlivá.“)\n\nMoudrost, statečnost a uměřenost přitom znamenají správné zaměření tří částí duše (rozumové, vznětlivé a žádostivé), spravedlnost pak je úhrnným názvem pro správné zaměření celého člověka.\n\nPodobné čtveřice ctností s malými obměnami se ve starověku vyskytují ve stoicismu i v lidové moudrosti. V pozdější tradici se o nich často hovoří jako o hlavních či kardinálních ctnostech.\n\nCtnost je pro Aristotela střed mezi dvěma krajnostmi, například štědrost jako střed mezi rozhazovačností a lakotou. „Středem“ jsou však jen co do zaměření, kdežto co do kvality a náročnosti představují vždy vrchol. Aristotelés rozděluje ctnosti do tří skupin:\n\nNejvýše si cení ctností teoretických, rozumových. Každá ze tří skupin obsahuje ještě několik kvalifikačních podskupin. Tyto pak jmenují jednotlivé ctnosti jako jednání zlaté střední cesty mezi neřestmi - např. velkorysost jako střed mezi okázalostí a malicherností. Více než k dodržování každé z těchto minimálně sedmnácti ctností jednotlivě však Aristotelés nabádá k obecně uměřenému životu a k hledání toho nejlepšího.\n\nStoikové tvrdili, že lidské chování a jednání nemáme posuzovat podle výsledků, ale podle úmyslu či záměru, s nímž něco konáme. Stoikové rozlišovali čtyři ctnosti:\n\nNerozumné jsou pudy a vášně, které dělí na:\n\nSeneca považuje za jediné dobro ctnost a pohrdání rozkošemi. Přičemž ctnost a rozkoš definuje takto:\n\n\"\"Ctnost je něco vysokého, vznešeného, nepřemožitelného a neúnavného. Rozkoš je něco nízkého a otrockého, slabého a vrtkavého, jejím domovem jsou nevěstince a krčmy. Ctnost nalezneš v chrámu, na náměstí ... pokrytou prachem, opálenou v obličeji, s mozolnatýma rukama. Kdežto rozkoš nalezneš často zalezlou v úkrytu a schovávající se v temnotách, v sousedství očistných a parních lázní, zastihneš ji zchoulostivělou, změkčilou, nasáklou vínem a voňavkami, bledou nebo nalíčenou, nabalzámovanou jako mrtvolu.\"\"\n\nZ jeho díla vyplývá, že za ctnost považuje laskavost, cudnost, shovívavost, odpuštění, umírněnost, štědrost, přičinlivost, velkorysost, šetrnost, trpělivost, statečnost, moudrost a spravedlnost.\n\nV Novém zákoně se také vyskytují seznamy ctností obdobné stoickým, často vedle odpovídajících seznamů neřestí (např. ; ; )\n\nSpecificky křesťanské pojetí ctnosti se však obvykle odvozuje z výroku apoštola Pavla:\nO těchto třech se pak v křesťanské teologii mluví jako o ctnostech božských či teologálních, protože jsou darem Božím a převyšují přirozené lidské schopnosti.\n\nStoický výčet čtyř hlavních ctností - rozumnost, spravedlnost, statečnost a uměřenost - přejímá deuterokanonická Kniha moudrosti (8,7). Přebírá je i sv. Ambrož (De officiis) a označuje je jako ctnosti kardinální. Ty podle něj mají základ v bázni před Bohem, která je nejvlastnějším původem správného jednání.\n\nSedm ctností je koncept, vycházející z alegorické básně \"Psychomachia\" (\"Zápas duše\") Aurelia Clemense Prudentia († po 405), jež popisuje zápas ctností s hříchy. Podle tohoto ve středověku populárního díla se tyto ctnosti staly protipólem sedmi hlavních hříchů. Prudentiův seznam obsahuje pokoru, štědrost, přejícnost, mírumilovnost, cudnost, střídmost a činorodost.\n\nTomáš Akvinský rozlišuje čtyři kardinální ctnosti jako základ přirozeného zákona (\"lex naturalis\"), který odráží věčný zákon Boží (\"lex aeterna\"). Nad nimi však stojí tři božské čili teologální ctnosti křesťanské - víra, naděje a láska - které vždy pocházejí z Boží milosti.\n\nZa první z kardinálních (etických, mravních) ctností pokládá rozumnost (či praktickou moudrost, \"prudentia,\" řec. \"fronésis\"), nikoli moudrost (\"sapientia,\" řec. \"sofia\"), která je ctností dianoetickou, intelektuální.\n\nImmanuel Kant je vůči ctnostem spíše skeptický a říká, že \"to jediné, o čem lze bez omezení říci, že je dobré, je jen a pouze dobrá vůle\". Většina novověké filosofie se pak pojmu ctnosti vyhýbá a hovoří raději o hodnotách nebo pravidlech. Také Nietzsche mluví o ctnostech velmi ironicky, ale na jednom místě říká o \"pozemské\" ctnosti: \"...tento pták si u mne udělal hnízdo, proto jej miluji. Sedí teď u mne na zlatých vajíčkách.\"\n\nOd 80. let 20. století zažívá pojem ctnosti velkou renesanci u tak různých autorů jako jsou Bělohradský, Comte-Sponville, MacIntyre nebo Rahner (viz seznam soudobé literatury níže). Také evoluční biolog Matt Ridley bere ctnosti vážně, snaží se je však vysvětlit jakožto evolučně výhodné.\n\nO ctnosti se vyjadřuje také Li Chung-č' (Li Hongzhi) zakladatel buddhovské školy Fa-lun-kung (Falun Gong), známé od roku 1992, který o ctnosti (čínsky De) pojednává v knize Zhuan Falun. Toto učení, popisuje ctnost jako „druh hmoty bílé barvy“, která je protikladem karmy (na západě hříchu). De „ctnost“ nebo „zásluha“ je zde vnímána jako „drahocenná bílá látka“, kterou je možné získat „přetrpěním těžkostí nebo konáním dobrých skutků“. Dále je zde popisován vztah mezi ctností a karmou, kdy karma je naopak „hmotná látka černé barvy“, která se získává ubližováním ostatním a konáním špatných skutků atd. Tyto dvě látky (ctnost a karma) mají být projevem existence dobra a zla ve vesmíru a jsou také projevem principů „odměny a odplaty“ nebo „příčiny a následku“ za provedené skutky.\n\nBuddhismus učí, že karma přinese člověku utrpení v podobě bolestí, neštěstí nebo konfliktů. Naproti tomu ctnost přináší člověku požehnání, štěstí a harmonii s vesmírem a jeho principy. V knize Zhuan Falun se ve spojitosti se ctností hovoří rovněž o existenci dobra, dobrého charakteru a povaze či duši vesmíru a třech principech - pravdivost, soucit a snášenlivost, které vyjadřují dobrou povahu. Jejich následováním člověk získává ctnost a jejich porušováním, či následováním jejich opaku - lhaním, ubližováním a nesnášenlivostí, leností atd. - získává karmu.\n\nDalším bodem teorie o ctnosti a karmy je možnost přeměny karmy prostřednictvím utrpení. Člověk může prožitým utrpením karmu „splatit“ či „přeměnit“ ji na ctnost. V průběhu utrpení potom „zaplatí“ za zlé skutky, které způsobil. Množství karmy, je úměrné velikosti a množství utrpení, které člověk někomu způsobí a v budoucnosti za to ponese následky. Ctnost ani karma nejsou však dle učení buddhismu a taoismu viditelné, existují v odlišném časoprostoru a jsou připojeny k duši člověka a „stále se za vámi vlečou“ v koloběhu převtělování. Není tedy možné před svými špatnými skutky utéci ani po smrti a duše si je přenáší do dalšího života.\n\nO ctnostech se ve svých úvahách vyjadřoval rovněž Jiddu Krishnamurti, který vnímal ctnost jako překážku k pochopení podstaty života: \"K tomu abychom se dobrali pravdy, musíme se zbavit víry, vědomostí, prožívání a hledání ctnosti. Ctnostný člověk, jenž si je svého hledání vědom, nemůže skutečnost nikdy nalézt. Může být slušným člověkem, ale to je něco jiného, než být pravdivým a chápajícím. Pro pravdivého člověka se pravda zrodí. Ctnostný člověk je spravedlivý a ten nikdy nemůže pochopit, co je to pravda. Pro něj totiž ctnost zakrývá nitro, a posiluje jej, protože se ji snaží nalézt.\"\n\n\n\n(studie Ladislava Vidmana o ctnosti v antice)\n"}
{"id": "128099", "url": "https://cs.wikipedia.org/wiki?curid=128099", "title": "Symfonie č. 3", "text": "Symfonie č. 3\n\nNázev Symfonie č. 3 má více hudebních děl:\n\n"}
{"id": "128100", "url": "https://cs.wikipedia.org/wiki?curid=128100", "title": "Tkanina", "text": "Tkanina\n\nTkanina je plochý útvar, který vzniká propojením dvou vzájemně kolmo probíhajících soustav nití (nebo drátů), osnovy a útku. \n\nV některých souhrnných údajích a podle Československé státní normy (ČSN 153110) jsou jako tkanina označovány také drátěné mříže, síta a podobné kovové výrobky, zhotovené tkací technikou. Následující článek však pojednává výhradně o textilních tkaninách.\n\nNapříklad:\n\n\"Brokát\" je těžší hedvábná tkanina v atlasových vazbách\n\n\"Popelín\" (snímek ) je jemná bavlněná tkanina na košile, halenky a pyžama. Obsahuje zpravidla na každý útek dvě osnovní nitě.\n\n\"Manšestr\" (snímek ), podélně pruhovaný samet na svrchní ošacení a k dekoračním účelům.\n\n\"Damašek\" je bavlněná nebo lněná žakárová tkanina na ložní prádlo a ubrusy.\n\n\"Gabardén\" je jemná, velmi hustá tkanina s viditelným strmým žebrováním. Vyrábí se z bavlněných, vlněných i hedvábných přízí a používá se převážně na obleky a kostýmy.\n\n\"Tvíd\" (snímek ), na který se zpracovávají hrubší melanžové (z různobarevných vláken) příze převážně z vlny. Tkanina se používá hlavně na saka, kostýmy a svrchníky.\n\n\"Blue denim\" (v češtině často: tkanina na džíny) je bavlněná tkanina v keprové vazbě s osnovou obarvenou indigem a s režněbílým útkem.\n\nV roce 2015 se odhadoval podíl tkanin na celkové spotřebě textilních vláken na 72 % (z 90 milionů tun), což odpovídalo asi 260 miliardám m. \n\nVývoj výroby v České republice:\nx = výroba koberců v t x 10\n\nTkací stroj\n\nTkalcovský stav\n\nTkadlec\n\n"}
{"id": "128105", "url": "https://cs.wikipedia.org/wiki?curid=128105", "title": "Borovice himálajská", "text": "Borovice himálajská\n\nBorovice himálajská (\"Pinus wallichiana\") je asijský druh vysokohorské pětijehličné borovice, občas se vyskytující v parkových a zahradních výsadbách v Česku. Pro své dlouhé převislé jehlice, velké šišky a nádherný habitus je považována za jednu z nejkrásnějších borovic.\n\n\nRozlišují se 2 subspecie (poddruhy):\nVýskyt: Himálaje, na východě zasahuje až po Bhútán a přilehlá horská pásma na západě. U nás se občas vyskytuje v parcích a zahradách.\n\nVýskyt: Východní Himálaje (od Bhútánu na východ) a přilehlá horská pásma na východě až po severní Myanmar a severozápadní Yunnan. (V podmínkách střední Evropy nemá šanci na přežití.)\n\nStrom až 50 m vysoký, o průměru kmene až 120 cm, s široce kuželovitou korunou. Kůra v mládí šedozelená, později se mění na tmavě popelavou borku, ve stáří destičkovitě se odlupující. Letorosty modrozelené, lysé, ojíněné, později žlutohnědé a lesklé. Pupeny podlouhle vejčité, 6-12 mm, bíle pryskyřičnaté. Jehlice po 5 ve svazečku, měkké a ohebné. Starší ročníky jehlic výrazně převislé, 10-18 cm dlouhé, na vnitřních stranách s modrobělavými řadami průduchů. Šišky na konci větví po 1-5 na 3-5 cm dlouhých stopkách, válcovité, 15-27 x 3,5-5 cm, dozrávají začátkem září. Plodní šupiny mají vypouklé, podélně vrásčité, s tupým tmavohnědým pupkem. Semena hnědá, vejčitá, s dlouhým, šikmo uťatým křídlem.\n\nRoste ve vysokých horách (1600 – 4000 m n. m.). Je slunnou až poloslunnou dřevinou, vyžaduje propustnou, ale vlhkou půdu s dostatkem živin.\nU nás je pěstována občas v parcích, ale je citlivá na naše klima, zvláště na velké teplotní výkyvy\n\nPoskytuje cenné trvanlivé dřevo, v jižní Evropě je běžně používána jako okrasná parková dřevina.\n\nS borovicí vejmutovkou se kříží a tento kříženec byl nazván borovice Schwerinova – \"Pinus\" × \"schwerini\" podle německého dendrologa von Schwerina, v jehož parku ve Wendisch – Wilmersdorfu u Berlína vyrostl ze semen neznámého původu. Tento kříženec je v našich podmínkách mnohem odolnější.\n\n\n"}
{"id": "128106", "url": "https://cs.wikipedia.org/wiki?curid=128106", "title": "Goodsteinova posloupnost", "text": "Goodsteinova posloupnost\n\nGoodsteinova posloupnost je matematický pojem označující jistý druh posloupnosti přirozených čísel. Goodsteinovy posloupnosti a s nimi související Goodsteinova věta jsou dobrým příkladem toho, jak mohou vlastnosti nekonečných množin (v tomto případě konkrétně ordinálních čísel) ovlivňovat pravdivost tvrzení o přirozených číslech, tedy o objektech konečných.\n\nO vlastnostech Goodsteinových posloupností totiž nelze rozhodnout v běžné Peanově aritmetice z jejích axiomů - Goodsteinova věta je na těchto axiomech nezávislá. Teprve s použitím transfinitní rekurze a výsledků ordinální aritmetiky je tato věta dokazatelná.\n\nGoodsteinova posloupnost formula_1 je tvořena rekurzivně ze svého prvního členu následujícím způsobem:\n\n1.Zvolme si jako první člen posloupnosti nějaké přirozené číslo (například formula_2).\n\n2.Vyjádřeme toto číslo jako mocninný rozvoj čísla 2 a totéž proveďme i s exponenty jednotlivých členů rozvoje:\nformula_3\n\n3. Další člen posloupnosti vznikne z předchozího vždy tak, že všechna čísla základu rozvoje nahradíme číslem o 1 vyšším, od výsledku odečteme 1 a vzniklé číslo opět vyjádříme způsobem popsaným ve 2, ale tentokrát pro vyšší základ:\nformula_4\nformula_5\nformula_6\nformula_7\n\nJe na první pohled vidět, že taková posloupnost zpočátku velice rychle roste - doporučuji zkusit si vypočítat hodnotu prvních pár členů - i pro malý první člen. Co teprve v případě, že bychom se nedrželi při zdi a místo 21 začali například s 1021!\n\nVelice překvapující je proto tvrzení Goodsteinovy věty, která říká:\nPro každou Goodsteinovu posloupnost existuje takové přirozené číslo formula_8, pro které je formula_9.\n\nGoodsteinova posloupnost tedy na počátku velice rychle roste, ale dříve nebo později se zarazí, začne klesat, a nakonec skončí na nule. I pro velmi malý první člen však může být doba po níž se posloupnost dostane na nulu ohromná - například pro formula_10 je formula_11 poprvé rovné nule až pro formula_12, což je číslo, které má 121 210 700 číslic.\n\n"}
{"id": "128108", "url": "https://cs.wikipedia.org/wiki?curid=128108", "title": "Koa", "text": "Koa\n\nKoa byla česká folková skupina. V jejím repertoáru byly však písně v různých světových jazycích (např. slovenština, romština, španělština, kečuánština aj.) a různých stylů. \n\nKoa původně začínala jako doprovodné trio Zuzany Navarové a Ivána Gutiérreze ve složení Mário Bihári (akordeon, klavír, klarinet), František Raba (kontrabas) a Camilo Caller (bicí a perkuse). Po odchodu Ivána Gutiérreze v roce 2001 se kapela rozšířila o kytaristu Omara Khaouaje a vzniklo nejoceňovanější album \"Barvy všecky\". 7. prosince 2004 však zemřela hlavní autorka a zpěvačka Zuzana Navarová, skupina se ale nerozpadla a pokračovala ve společném hraní, v roce 2006 vydala nové album s názvem \"Koa\", dva roky nato album \"Dobře nám\". Na začátku roku 2010 skupina na svém webu oznámila, že ukončila činnost.\n\nJméno kapely je podle názvu stromu \"Acacia koa\", který roste v deštném pralese na Havaji a z něhož se vyrábějí kytary.\n\n"}
{"id": "128112", "url": "https://cs.wikipedia.org/wiki?curid=128112", "title": "Point Pleasant (seriál)", "text": "Point Pleasant (seriál)\n\nPoint Pleasant je mystery fantasy hororový seriál, který vysílala stanice FOX v roce 2005. Jeho hlavní poslavou je Christina Nickson (Elisabeth Harnois), která je něco jako novodobý antikrist.\n\nSeriál Point Pleasant je mystery fantasy hororové drama, tedy podle toho všeho, kam to ostatní zařadili. Odehrává se v současnosti a hlavním dějištěm je přímořské městečko Point Pleasant. To žije svým klidným, možná trochu nudným, životem. Tedy až do doby, kdy je z moře vytažena dívka, Christina Nickson. Ona je totiž ve městě proto, aby ho zničila. Je vlastně novodobý antikrist. Ale nebyl by to seriál, kdyby tu nebyl někdo, koho Chris miluje. A tím někým je Jesse Parker, jehož otec je policista a matka silně věřící žena v domácnosti. On je jediný, kdo může zachránit obyvatele města i celý svět před zkázou…\n\n"}
{"id": "128113", "url": "https://cs.wikipedia.org/wiki?curid=128113", "title": "Goodsteinova věta", "text": "Goodsteinova věta\n\nGoodsteinova věta, vyslovená v roce 1944 R. Goodsteinem, tvrdí:\nPro každou Goodsteinovu posloupnost formula_1 existuje takové přirozené číslo formula_2, pro které je formula_3.\n\nAčkoliv Goodsteinova věta pojednává o chování přirozených čísel, její důkaz vychází z vlastností čísel nekonečných - konkrétně z vlastností ordinální mocniny se základem formula_4\n\nMáme-li nějakou Goodsteinovu posloupnost, například\nformula_5\nformula_6\nformula_7\nformula_8\nformula_9\nmůžeme ji seshora omezit následující posloupností ordinálních čísel:\nformula_10\nformula_11\nformula_12\nformula_13\nformula_9.\n\nTaková posloupnost je klesající a podle vlastností klesajících posloupností na třídě ordinálních čísel má tedy pouze konečně mnoho nenulových členů - žádná klesající posloupnost ordinálních čísel nemůže být nekonečná.\nMáme tedy posloupnost, která shora omezuje Goodsteinovu posloupnost, a která nakonec skončí na nule - tím pádem i Goodsteinova posloupnost nakonec skončí na nule.\n\nGoodsteinova věta je příkladem tvrzení o přirozených číslech, které nelze dokázat ani vyvrátit z axiomů Peanovy aritmetiky - je tedy na těchto axiomech nezávislá. Její relativní bezespornost s Peanovou aritmetikou ostatně vyplývá již z faktu, že ji lze dokázat v Zermelově–Fraenkelově teorii množin, jejíž konečná ordinální čísla jsou modelem Peanovy aritmetiky. Nedokazatelnost Goodsteinovy věty v Peanově aritmetice prokázali roku 1982 Laurie Kirby a Jeff Paris užitím metod Ketonena a Solovaye.\n\nGoodsteinova věta zůstává dodnes jediným teoreticky číselným tvrzením, o němž je známa jeho nezávislost na Peanově aritmetice. Všechna další nezávislá tvrzení lze sice vyjádřit „v řeči přirozených čísel“, ale svým významem jsou spíše kombinatorická (různé verze Ramseyovy věty) nebo logická (Gödelova formule a její obdoby).\n\nZ filosofického hlediska je fakt, že je nějaké tvrzení o přirozených číslech možné dokázat pouze s použitím aktuální formy nekonečna - tj. ordinálních čísel, jistě zarážející.\n\nHlavní myšlenka důkazu nezávislosti Goodsteinovy věty na Peanově aritmetice spočívá ve „zkrácení“ daného nestandardního modelu ve kterém případně Goodsteinova věta platí na model Peanovy aritmetiky, v němž již platit nemůže. Ke konstrukci takového zkrácení se používá teorie indikátorů. Důkaz probíhá schematicky takto:\n\nGoodstein, R., \"On the restricted ordinal theorem\", Journal of Symbolic Logic, 9 (1944), 33-41.\n\nKirby, L. and Paris, J., \"Accessible independence results for Peano arithmetic\", Bull. London. Math. Soc., 14 (1982), 285-93.\n\nSochor, A., \"Klasická matematická logika\", Praha, Karolinum 2001\n\n"}
{"id": "128116", "url": "https://cs.wikipedia.org/wiki?curid=128116", "title": "Nimrodel", "text": "Nimrodel\n\nJméno Nimrodel má několik nositelů:\n"}
{"id": "128119", "url": "https://cs.wikipedia.org/wiki?curid=128119", "title": "Speedball", "text": "Speedball\n\nSpeedball (též Powerball, Superball, Ball) je slangové anglické označení tvrdé drogy, kombinace heroinu a nejčastěji kokainu, popřípadě pervitinu, aplikované převážně injekčně.\n\nSpeedball je velmi drahá droga, protože heroin a kokain jsou samy o sobě drahé drogy.\n\nKombinace heroinu a kokainu je velmi nebezpečná, protože tyto dvě psychoaktivní látky působí navzájem protichůdně, kokain jako stimulant, heroin působí silně tlumivě. Účinky nenastávají současně, účinky kokainu odezní rychleji a jejich odeznění umocní vliv heroinu na organismus. K předávkování proto stačí i malá dávka.\n\nVelmi nebezpečný „Speedball“ je nekvalitní heroin + lék Ritalin. Tato kombinace se ČR vyskytuje častěji. Kvalitu drogy lze asi nejvíce rozlišit dle ceny. Speedball může mít několik kombinaci, ale musí vyvolávat tlumivý a stimulační účinek zároveň. Jindy se kombinují dva léky, např. Valium / Rohypnol + Ritalin/Fenmetrazin, případně Ketamin (DXM / PCP) + Efedrin.\n"}
{"id": "128135", "url": "https://cs.wikipedia.org/wiki?curid=128135", "title": "Farchadská přehradní nádrž", "text": "Farchadská přehradní nádrž\n\nFarchadská přehradní nádrž je přehradní nádrž na území Tádžikistánu a Uzbekistánu. Přehradní jezero má rozlohu 48 km². Je 46 km dlouhé a maximálně 3,1 km široké. Průměrně je hluboké 7 m. Má objem 0,35 km³.\n\nVodní nádrž byla napuštěna za přehradní hrází Farchadské vodní elektrárny na řece Syrdarje v roce 1947. Úroveň hladiny vodní nádrže kolísá v rozsahu 1 m. Vodní nádrž reguluje týdenní a denní kolísání průtoku.\n\nVodní nádrž spolehlivě zachycuje vodu \"Syrdarji\" pro zavlažování velkých oblastí Hladové a Dalverzinské stepi. Na břehu v Tádžikistánu leží město Chudžand.\n"}
{"id": "128138", "url": "https://cs.wikipedia.org/wiki?curid=128138", "title": "Den Kanady", "text": "Den Kanady\n\nDen Kanady (angl. Canada Day, do roku 1982 \"Dominion Day\", fr. Fête du Canada) je kanadský národní svátek slavený ve všech provinciích Kanady 1. července u příležitosti výročí ustavení federálního dominia Kanadská konfederace v roce 1867. Do roku 1982 byl jeho oficiální název \"Den Dominia\". Slaven je nejen v samotné Kanadě, ale i v zahraničních kanadských komunitách.\n\n\n"}
{"id": "128141", "url": "https://cs.wikipedia.org/wiki?curid=128141", "title": "Parral", "text": "Parral\n\nParral je město v chilské provincii Linares v regionu Maule, asi 400 km jižně od Santiaga de Chile. Založil jej v roce 1795 Ambrosio O'Higgins, místokrál peruánský. Původně se jmenovalo Villa Reina Luisa del Parral na počest Marie Luisy Parmské, španělské královny.\n\nNarodil se zde Pablo Neruda, držitel Nobelovy ceny za literaturu za rok 1971.\n\nV samotném městě žije přes 26 tisíc obyvatel, jedná se tak po Linaresu o druhé největší město v této provinci. V přilehlých venkovských oblastech kolem města pak žije dalších asi 11 tisíc obyvatel.\n"}
{"id": "128142", "url": "https://cs.wikipedia.org/wiki?curid=128142", "title": "Hornotulomská přehrada", "text": "Hornotulomská přehrada\n\nHornotulomská přehrada ( ) je přehradní nádrž v Murmanské oblasti v Rusku. Má rozlohu 745 km². Je 85 km dlouhá a maximálně 20 km široká. Průměrná hloubka je 15 m. Má objem 11,5 km³.\n\nByla vytvořena přehradní hrází Hornotulomské vodní elektrárny na řece Tulomě a naplněna v letech 1964-1965. Úroveň hladiny kolísá v rozsahu 6 m. Reguluje dlouhodobé kolísání průtoku. Vodní nádrž byla postavena za účelem získávání vodní energie, splavování dřeva a zásobování vodou. Je zde rozvinuté rybářství (lososi, pstruzi, lipani, štiky, sízi).\n"}
{"id": "128145", "url": "https://cs.wikipedia.org/wiki?curid=128145", "title": "Konkubinát", "text": "Konkubinát\n\nKonkubinát je historický a církevně-právní název pro soužití muže a ženy, které se podobá manželství, ale partneři neuzavřeli sňatek. Konkubína, zastarale kuběna nebo souložnice, je žena žijící s mužem v takovém soužití. Podobně jako manželství může mít konkubinát formu polygamickou nebo monogamickou. Monogamické formě konkubinátu odpovídá v moderní společnosti tzv. nesezdané soužití, tedy soužití muže a ženy mimo manželství, ačkoli obvykle již bez negativního chápání ze strany společnosti.\n\nV tradičních společnostech konzervativního charakteru byla žena žijící v konkubinátě často považována za společensky méněcennou vůči ženě žijící v řádném manželství. V některých jiných kulturách měl muž, zejména vyššího sociálního postavení, právo mít vedle manželky nebo manželek i konkubíny. \n\nZ hlediska kanonického práva katolické církve je konkubinátem i soužití v manželství uzavřeném pouze občansky, ale nikoli církevně. V zemích, kde církev nemá právo uzavírat sňatky platné z hlediska civilního práva, proto katoličtí manželé uzavírají sňatek nadvakrát: občanský před úřadem a církevní před knězem. Tak tomu bylo i v Česku do roku 1992. \n\n\n"}
{"id": "128147", "url": "https://cs.wikipedia.org/wiki?curid=128147", "title": "Glublja", "text": "Glublja\n\nGlublja ( , ) je jezero v Bělorusku. Nachází se v Mjadělském okrese v Minské oblasti v povodí řeky Strača na území přírodní rezervace Blankytná jezera. Má rozlohu 0,47 km². Je 1,15 km dlouhé a 510 m široké. Dosahuje maximální hloubky 26,8 m při průměrné hloubce 10,4 m.\n\nSvahy kotliny jsou vysoké 20 až 35 m, písčité a jsou porostlé borovicovým lesem. Břehy spadají se svahy, na severozápadě a na jihu jsou bažinaté. Podél břehů je jen úzká písčitá mělčina, hlubší dno je pokryté vrstvou sapropelu. Jezero zarůstá podvodním rostlinstvem do hloubky 7 m.\n\nDo jezera ústí průtok z jezera Glubelka a odtéká průtok do řeky Strača.\n\n"}
{"id": "128152", "url": "https://cs.wikipedia.org/wiki?curid=128152", "title": "Emirates Stadium", "text": "Emirates Stadium\n\nAshburton Grove, ze sponzorských důvodů známý jako Emirates Stadium, nebo jednoduše Emirates, je fotbalový stadion nacházející se ve čtvrti Islington, na severu Londýna. Je domácím stadionem Arsenalu. Se svou kapacitou 60 361 diváků je Emirates třetí největší fotbalový stadion v Anglii, hned po Wembley a po Old Trafford. Je také čtvrtým největším fotbalovým stadionem ve Spojeném království.\n\nV roce 1997 začal Arsenal zjišťovat možnosti na přesun do nového stadionu. Nicméně rozšíření stávajícího Highbury nebylo z důvodů zamítnutí stavebního povolení radou městské části Islington možné. Po zvážení několika dalších variant se klub rozhodl koupit pozemek, na kterém dříve sídlila firma na likvidace odpadu, v Ashburton Grove. V roce 2000 byl tento plán předložen veřejnosti. Navzdory odporu místních obyvatel a klubových akcionářů proti přesunu, se Arsenalu podařilo získat souhlas městské rady na výstavbu nového stadionu. Arsène Wenger to později popsal jako: „největší rozhodnutí v historii Arsenalu od doby, kdy se vedení rozhodlo v roce 1925 přivést na lavičku Herberta Chapmana“. Demoliční práce na novém pozemku začaly v srpnu 2002. Výstavba stadionu potom o čtyři měsíce později. Financování stadionu se ukázalo býti složité. Kvůli tomu klub pozdržel práce na stavbě až do února 2004. V říjnu 2004 byla jako hlavní sponzor oznámena společnost Emirates. Stavební práce na stadionu byly ukončeny v červenci 2006. Cena se vyšplhala na 390 milionů £. Pro účely zápasů mimo anglickou ligu a poháry je za název používán termín „Arsenal Stadium“ z toho důvodu, že společnost Fly Emirates nemá podepsanou reklamní smlouvu s Evropskou fotbalovou asociací (UEFA).\n\nEmirates Stadium nahradil starší Highbury o kapacitě 38 419 diváků a může se pyšnit jedním z nejlepších trávníků na stadionech po celém světě.\n\nPočátkem srpna roku 2009 prošel stadion tzv. „Arsenalizací“. Cílem bylo obnovit historii a dědictví klubu. Stadion často hostil hudební koncerty a mezinárodní fotbalové zápasy, kde se představila Brazilská fotbalová reprezentace.\n\nV reakci na tragédii v Hillsborough v dubnu 1989 bylo spuštěno Lordem Taylorem z Gosforthu vyšetřování na téma bezpečnosti davů na sportovištích. V lednu roku 1990 byla vydána závěrečná zpráva, která doporučovala snížení kapacity stadionů o 15 % a výstavbu sedadel na dřívějších místech pro stání. Mnoho fotbalových klubů se tehdy potýkalo s požadavkem, aby měly od začátku sezóny 1994/95 na stadionech pouze místa k sezení. Snažily se nalézt způsob, jak zvýšit příjmy za přechod od míst ke stání k místům k sezení. Místopředseda představenstva Arsenalu, David Dein, zavedl na konci sezóny 1990/91 systém dluhopisů. Tím získali fanoušci právo na zakoupení celoroční vstupenky (permanentky) na nově přestavěnou tribunu North Bank na Highbury. Dluhopisy na 150 let s cenami mezi se staly terčem kritiky z řady vlastních fanoušků. Těm se nelíbila vysoká prodejní cena těchto vstupenek, které si mohly dovolit pouze bohatí fanoušci, a cítili, že nebudou moci podporovat dále svůj klub. Odvetná kampaň režírovaná zástupci asociace nezávislých fanoušků Arsenalu přinesla relativní úspěch. Byla prodána pouze třetina těchto permanentek.\n\nTribuna North Bank Stand, poslední část Highbury, která byla modernizována, byla otevřena v srpnu 1993. Náklady na modernizaci dosáhly hodnoty 20 milionů £. Nicméně kapacita stadionu byla výrazně snížena. Na počátku desetiletí měl kapacitu 57 000, po modernizaci necelých 40 000. S vysokými cenami vstupenek, stávajícími dluhy a nízkými návštěvami, se Arsenal začal porozhlížet po možnosti vybudování většího stadionu, jenž by přilákal stále se zvětšující základnu fanoušků a finančně by konkuroval největším klubům v Anglii. Například Manchester United získal v roce 1994 za vstupné 43,9 milionů £. V roce 1997 už částka činila 87,9 milionů £. K tomu dopomohlo rozšíření Old Traffordu.\n\nPůvodní plán Arsenalu měl rozšířit Highbury na 48 000 míst prostřednictvím přestavby dvou tribun – West Stand a Clock End. Nápad se setkal s nesouhlasem místních obyvatel. Podle záznamu z července 1997 měla tribuna East Stand stupeň II. Po mnoha diskuzích klub nakonec od tohoto plánu upustil a rozhodl, že kapacita by stejně nebyla dostatečně velká. Začal tedy hledat vhodné místo pro výstavbu nového stadionu. V lednu 1998 Arsenal zkoumal možnost přestěhovat se na místo starého Wembley. Oficiální nabídku podal o dva měsíce později. Na konci sezóny 1997/98 byla nabídka ze strany Arsenalu stažena a Wembley bylo zakoupeno v červenci 1998 anglickou fotbalovou asociací. Během sezón 1998/99 a 1999/2000 však stadion hostil všechny domácí utkání Arsenalu v Lize mistrů UEFA. I když klubu se v soutěži nedařilo. Dvakrát po sobě byl vyřazen hned ve skupinové fázi. V listopadu 1998 v zápase proti RC Lens byla na stadionu nejvyšší návštěva na zápas Arsenalu. Zápas tehdy navštívilo 73 707 diváků a klub na vstupném získal 1 milion £, což mu ukázalo potenciál kapacitně větších stadionů.\n\nV listopadu 1999 Arsenal zkoumal prostřednictvím realitního makléře a klubového poradce v oblasti majetku, Anthony Spencera, proveditelnost stavby nového stadionu v Ashburton Grove. Pozemek, který se nacházel 460 m od Highbury, zahrnoval podnik, jenž zpracovával odpadky, a další průmyslové nemovitosti. Osmdesát procent bylo ve vlastnictví rady čtvrti Islington a společností Railtrack a Sainsbury's. Tento krok proto závisel na odkupu majetku od místních obyvatel a následné náklady spojené s hrazením jejich přestěhování. Po prvním významnějším úspěchu u městské rady Arsenal předložil v listopadu 2000 návrh na vybudování nového 60 000 stadionu. To zahrnovalo přestavbu projektu v Drayton Parku, přeměnu stávajícího Highbury na byty a novou budovu na práci s odpadem na Lough Road. Plán se rovněž podílel na vytvoření 1800 nových pracovních míst a 2300 nových domovů. Dále byla přislíbena modernizace tří vlakových stanic – Holloway Road, Drayton Park a Finsbury Park z důvodu vypořádání se s davy v den zápasu.\n\nPřechod na Ashburton Grove se nejprve setkal s odporem ze strany asociace nezávislých fanoušků Arsenalu, jenž byli znepokojeni otázkami týkajících se životního prostředí. V lednu 2000 byla zřízena aliance (The Islington Stadium Communities Alliance) 16 skupin zastupujících místní obyvatele a podnikatele. Účelem bylo zvýšil povědomí o asanaci. Alison Carmichaelová, mluvčí skupiny se k přesunu vyjádřila: „Na první pohled se může zdát, že Arsenal dělá pro tuto oblast velkou věc, ale v samotném detailu je plán příšerný. Z tohoto viníme radu, nikoli klub. Ten se pouze snaží dále rozvíjet za účelem vyššího zisku.“ O sedm měsíců později, v červnu 2001, byla podána žádost o potvrzení stavebního plánu. Průzkum ukázal, že 75 % respondentů bylo proti návrhu. (2 133 proti a 712 pro) V říjnu 2001 vydal klub prohlášení, ve kterém oznamoval, že při průzkumu mezi obyvateli Islingtonu je 70 % z nich pro přijetí plánu.\n\nKe zvýšení podpory místních obyvatel nechal Arsenal vyrobit slogany kolem Highbury s textem „Nechte Arsenal podpořit Islington“. Slogany byly poté použity v zápasech proti Aston Ville a Juventusu v prosinci 2001 a jako pozadí při tiskových konferencích Arsèna Wengera až do Vánoc. Dne 10. prosince 2001 schválila rada Islingtonu plán Arsenalu. Ve prospěch rozvoje Ashburton Grove hlasovalo 34 radních, sedm radních bylo proti a jeden se zdržel hlasování. 31 lidí hlasovalo pro přemístění recyklační továrny na Lough Road, 8 hlasovalo proti. Závěrečné hlasování bylo ratifikováno starostou Londýna, Kenem Livingstonem, a ministrem dopravy, Stephenem Byersem. V červenci 2002 dostal Arsenal „zelenou“ a mohlo se začít s výstavbou, když poslední stížnost místních obyvatel a uskupení ISCA zamítl soudce u vrchního soudu. V lednu 2005 klub uspěl proti dalšímu pokusu o zastavení výstavby ze strany malých firem. Vrchní soud potvrdil rozhodnutí vicepremiéra, Johna Prescotta, o podpoře programu.\n\nV místních volbách v roce 2006 se stal stadion hlavním problémem. Londýnská městská policie požadovala, aby autobusy s fanoušky parkovaly v nedalekém sportovním centru Sobel a ne v podzemním parkovišti. Taktéž by byl v den zápasu omezen provoz ve 14 ulicích. Pokud by stadion nesplňoval tyto podmínky, nebyl by klubu vydán certifikát o bezpečnosti a ochraně zdraví na pracovišti. Tím pádem by stadion nemohl být otevřen. Uzavírky ulic byly předány na zasedání rady. Nicméně i tak zůstaly předmětem zkoumání.\n\nFinancování projektu se ukázalo jako obtížné. Arsenal totiž od vlády neobdržel žádnou veřejnou dotaci. Klub proto začal vyhledávat jiné zdroje příjmů. Konkrétně nákupem nových hráčů za nízkou přestupní částku, prodejem vlastních hráčů za vysoké ceny a podpisy sponzorských smluv. Arsenalu se z přestupů Nicolase Anelky a Marca Overmarse podařilo získat více než 50 milionů £. Anelka přestoupil do Realu Madrid a Overmars se připojil k Barceloně, kde se setkal s bývalým spoluhráčem, Emmanuelem Petitem. Přestup Anelky pomohl při výstavbě nového tréninkového centra, jenž bylo otevřeno v říjnu 1999 v londýnském Colney.\n\nV září 2000 koupila Granada Media Group 5 % akcií Arsenalu za 47 milionů £. V rámci akvizice se Granada stala hlavním mediálním zástupcem klubu, starala se o reklamu, sponzoring, propagaci a licenční smlouvy. Společnost dále do klubu investovala 20 milionů £. Díky tomu vznikla AFC Broadband, jež se zabývala návštěvností obsahu týkajícího se Arsenalu. Předseda Arsenalu, Peter Hill-Wood, se k této smlouvě vyjádřil: „Toto partnerství nám pomůže při plnění dvou strategických plánů Arsenalu. Za prvé, vybudování nového prvotřídního stadionu s vyšší kapacitou, aby více našich fanoušků mohlo sledovat zápasy svého oblíbeného týmu. Za druhé, rozvíjet značku Arsenalu po celém světě na základě rozšíření naší domácí základny.“ Výkonný ředitel, Keith Edelman, ještě dodal, že tato investice by se měla použít přímo na financování nového stadionu. V dubnu 2002 nastal kolaps ITV Digital, jenž z části vlastnila Granada. Kvůli tomu musela Granada zaplatit 30 milionů £ hned potom, co byly dokončeny opatření pro nový stadion.\nPoté, co byla za rozpočtový rok 2001/02 ohlášena ztráta 22,3 milionů £ před zdaněním, klub představil plán na snížení mzdových nákladů s cílem dále pokračovat s prací na stadionu. Na konci března 2003 byla oslovena investiční banka NM Rothschild and Sons, aby analyzovala finanční situaci v klubu a poradila, zda je pro Arsenal proveditelné pokračovat s výstavbou stadionu. I přesto si Arsenal zajistil půjčku ve výši 260 milionů £ od skupiny bank v čele s Royal Bank of Scotland. V dubnu 2003 byly práce v Ashburton Grove pozastaveny. Klub vydal prohlášení: „V posledních měsících jsme zažili v celé řadě otázek několik zdržení v přípravách na výstavbu nového stadionu. Vlivem těchto zdržení nebudeme schopni stadion otevřít na začátku sezóny 2005/06.“ Během tohoto období se náklady na výstavbu zvýšily o 100 milionů £. Do té doby se počítalo s náklady kolem 400 milionů £. Při snaze bojovat proti finančním potížím dal po celé léto 2003 Arsenal fanouškům k dispozici skrze své internetové stránky možnost zakoupil klubové dluhopisy. Klub plánoval vydat 3000 dluhopisů v cenovém rozpětí od 3500 až 5000 £ k celoročním permanentkám na Highbury a později na Ashburton Grove. Příznivci Arsenalu na znovuzavedení dluhopisů reagovali s překvapením. Předseda AISA, Steven Powell, dodal: „Jsme zklamaní skutečností, že klub nejdříve toto rozhodnutí neprojednal se zástupci fanoušků“. Ačkoliv nebylo nikdy uvedeno množství prodaných dluhopisů, i tak Arsenal vydělal několik milionů liber.\n\nPoskytovatel sportovního oblečení, Nike, podepsal s Arsenalem v srpnu 2003 prodloužení smlouvy. Tím zůstal hlavním klubovým dodavatelem sportovního úboru. To bylo představeno jako nové řešení financování stadionu. Kromě zaplacení 55 milionů liber v následujících sedmi letech Nike ještě platil klubu minimálně 1 milion liber v závislosti na prodeji oblečení. Arsenal Holding (mateřská společnost klubu) 23. února 2004 oznámil, že byly zajištěny finanční prostředky potřebné k výstavbě stadionu a stavební práce budou moci pokračovat. Wenger se k tomu později vyjádřil: „Podílet se na rozvoji klubu a přesunu na nový stadion bylo nutností a mým velkým cíl, neboť nám to umožní stát se jedním z největších klubů na světě.“ Úroky na dluh 260 milionů liber byly stanoveny pevnou úrokovou sazbou na období 14 let. K refinancování nákladů klub plánoval přenést peníze do 30letého dluhopisu, jenž by byl financován bankami. Dne 13. července 2006 byly navrženy emise dluhopisů. Arsenal vydal dluhopisy v hodnotě 210 milionů liber na období 13,5 let, které navýšily svou hodnotu o 52 bazických bodů vůči státním dluhopisů a dluhopisy v hodnotě 50 milionů liber na období 7,1 roků, jenž navýšily svou hodnotu o 22 bazických bodů vůči LIBORu. Jednalo se o první veřejně prodejné zálohované aktivum emise dluhopisů vydané evropským fotbalovým klubem. Efektivní úroková míra těchto dluhopisů je 5,14 %, respektive 5,97 %. Splaceny mají být v období 25 let. Přesun k dluhopisům snížil roční dluh klubu na přibližnou sumu 20 milionů £ ročně. V září 2010 Arsenal oznámil, že projekt Highbury square, jeden z hlavních zdrojů příjmů ke snížení dluhu za stadion, generuje výnos a je bez dluhů.\n\nDne 5. října 2004 podepsala společnost Emirates s Arsenalem 15letý kontrakt o celkové odhadované výši 100 milionů £. Součástí smlouvy bylo i to, že Emirates bude vlastnit práva na pojmenování stadionu a jejich logo bude zobrazeno na klubových dresech. Do této doby měl Arsenal na dresech logo O2, s nimiž měl platný kontrakt do sezóny 2005/06. Název stadionu je často zkracován z „Emirates stadium“ na „Emirates“, i když někteří fanoušci používají název „Ashburton Grove“, nebo dokonce „Grove“. To používají zejména odpůrci názvu podle obchodního sponzoringu. Vzhledem k předpisům UEFA vztahujícím se k názvu stadionu podle sponzora, nesmí stadion nést během zápasů v Lize mistrů název Emirates stadium, protože Emirates není oficiálním sponzorem Ligy mistrů. Toto opatření se netýká například Allianz Areny v Mnichově, která se tomuto pravidlu již dříve vyhnula. UEFA nazývá stadion Arsenal stadium, což byl oficiální název bývalého stadionu v Highbury.\n\nDne 23. listopadu 2012 Arsenal společně s Emirates oznámili, že na stadionu byla podepsána nová sponzorská smlouva ve výši 150 milionů £. Toto partnerství udrží logo Emirates, jako sponzora klubu, na dresech a na tréninkovém oblečení dalších 5 let. Smlouva rovněž poskytuje Emirates práva na pojmenování stadionu do roku 2028. Platební podmínky byly předloženy pro možnou brzkou investici, nicméně celkový rozsah smlouvy nebyl odhalen.\n\nV únoru 2004 byla započata skutečná výstavba stadionu. V lednu 2002 Arsenal najal firmu Sir Robert McAlpine, aby provedla stavební práce na stadionu. Stadion byl navržen společností Populous. Ta se proslavila především návrhem stadionu Australia a přestavbou ascotské závodní dráhy. V tomto procesu se rovněž angažovali konstrukční poradci z firmy Arcadis a ze společnosti Buro Happold.\n\nPrvní fází byla demolice, jež byla dokončena v březnu 2004. O dva měsíce později už stály první sloupy západní, východní a severní tribuny (West, East a North stand). V srpnu 2004 byly dokončeny dva mosty přes železniční trať Northern City. Tím došlo ke spojení stadionu s Drayton Parkem. V srpnu 2005 dosáhla výstavba stadionu svého vrcholu. V prosinci 2005 již bylo hotové venkovní zasklení, byla zařízena elektrická síť a vodovod. První sedadlo na novém stadionu slavnostně instaloval 13. března 2006 záložník Arsenalu, Abou Diaby. Stejně jako na Highbury byl i na Emirates vybrán trávník Desso GrassMaster. K návrhu a instalaci hrací plochy byla najata společnost Hewitt Sportsturf. K prvnímu úspěšnému otestování osvětlení stadionu došlo 25. června 2006. Následující den byly poté postaveny brankové konstrukce.\n\nPro získání licence se na stadionu musely konat tři události s omezeným počtem diváků. Dne 18. července se zde konal den otevřených dveří pro akcionáře, 20. července otevřený trénink, na který bylo pozváno 20 000 členů fanklubu. První utkání zde proběhlo 22. července – rozlučkový zápas Dennise Bergkampa, ve kterém proti Arsenalu hrál Bergkampův původní klub, AFC Ajax. Na utkání bylo 54 000 diváků, Arsenal zvítězil 2:1, přičemž první gól na stadionu vstřelil hráč Ajaxu, Klaas Jan Huntelaar (ve druhém poločase vstřelil první gól Arsenalu na novém hřišti Thierry Henry).\n\nOficiálně byl stadion otevřen na slavnosti 26. října 2006, za účasti prince Philipa, vévody z Edinburghu. Původně se slavnosti měla účastnit i královna Alžběta II., ale z důvodu zranění zad se nebyla schopna zúčastnit. Princ Philip vtipkoval směrem k davu a pronesl: „No, možná nebudete mít moji ženu, zato máte odhalenou \"druhou\" nejzkušenější plaketu na světě.“ Královská návštěva se tedy po více než půl století zopakovala. V roce 1932, při slavnostním otevření západní tribuny Highbury (West Stand), se slavnosti účastnil královnin strýc, Princ z Walesu (později král Eduard VIII.). V důsledku změny plánu poctila královna Alžběta 15. února 2007 předsedu klubu a první tým svým pozváním do Buckinghamského paláce na odpolední čaj. Arsenal byl prvním klubem, jenž byl při takové události pozván.\n\nV srpnu 2009 začal Arsenal na Emirates stadium s plánem Arsenalizace poté, co vyslechl zpětnou vazbu od fanoušků na fóru. Arsenalizaci vedl výkonný ředitel klubu Ivan Gazidis. Záměrem bylo udělat ze stadionu „viditelnou pevnost věcí, kterých kdy Arsenal dosáhl, za pomoci různých tvůrčích a uměleckých prostředků“.\n\nJednou z prvních změn, jenž byly v rámci Arsenalizace provedeny, byla instalace bílých sedaček a následné vytvoření klubového znaku – kanónu. Ten se nachází ve spodní úrovni stadionu hned naproti vstupnímu tunelu. „Duch Highbury“ (\"Spirit of Highbury\") – svatyně zobrazující jméno každého hráče, jenž za 93 let existence Highbury hrál za Arsenal. Svatyně byla postavena na konci roku 2009 na jihu vnější části stadionu. Celkem bylo na fasádu stadionu nainstalováno osm velkých nástěnných maleb. Každá z nich znázorňovala legendy Arsenalu držících se kolem ramen. Smyslem dokončeného návrhu bylo vyobrazit 32 legend, které byly v hloučku a táhly se po celém obvodu Emirates stadium:\n\nKolem dolního vestibulu stadionu se nachází další nástěnné malby zobrazující 12 „nejlepších momentů historie Arsenalu“. Vybrány byly v anketě na webových stránkách klubu. Před začátkem sezóny 2010/11 byly změněny názvy tribun na East Stand, West Stand, North Bank, a Clock End. Podobně jako na Highbury, i zde byly na tribunu Clock End nainstalovány hodiny. Odhaleny byly v ligovém zápase proti Blackpoolu. V dubnu 2011 Arsenal přejmenoval dva mosty v okolí stadionu po ředitelích klubu Danny Fiszmanovi a Kenu Friarovi. Jako součást 125. výročí založení klubu v prosinci 2011 Arsenal odhalil před stadionem tři sochy. První byla socha bývalého kapitána Tonyho Adamse, druhá nejlepšího střelce v historii klubu, Thierryho Henryho, a třetí bývalého manažera Herberta Chapmana.\n\nEmirates stadium je třístupňová oválná stavba s průhlednou polykarbonátovou střechou, která zakrývá pouze tribuny, nikoli hrací plochu. Spodní strana je pokryta kovovými panely. Střecha je podporována čtyřmi trojúhelníkovými nosníky – svařované ocelové trubky. Dva z nosníků jsou dlouhé 200 m a jsou postaveny ve směru sever–jih, zatímco zbylé dva nosník jsou vystavěny ve směru východ–západ. Nosníky jsou usazeny v betonových základech stadionu. Osm z nich jich je spojených pomocí ocelové trojnožky. Následně se v každé části stadionu nachází čtyři schodiště, výtah a vstup pro personál. Fasáda je buď prosklená, nebo vyčnívá betonová konstrukce, jenž umožňuje návštěvníkům nahlédnout z vyvýšeného místa do vnitřku stadionu. Sklo a ocelové konstrukce byly navrženy společností Populous. Design těchto prvků měl dávat dojem třpytícího se stadionu za slunečného dne a zářícího stadionu v noci.\n\nHorní část stadionu s kapacitou pro 26 646 diváků obsahuje standardní sedadla. Tytéž se nachází i v dolní části stadionu, která má kapacitu 24 425. Pod stadionem se nalézají dvě podzemní patra, kde jsou k dispozici další prostory jako kuchyně, šatny, tisková a vzdělávací centra. V prostřední části tribun, známé jako „Club Level“, jenž je velmi finančně náročná, je tzv. director's box. Je zde 7139 míst, které jsou prodávány v licencích na dobu trvající jeden až čtyři roky. Bezprostředně nad director's box je malý okruh skládající se z 150 sky boxů po 10, 12 a 15 místech. Celkový počet míst v této sekci stadionu činí 2222. Vysoká poptávka po vstupenkách, stejně jako relativní bohatství londýnských příznivců, zapříčinily zisk z premiových míst a firemních sky boxů zhruba na stejné výši, jako příjmy ze vstupného na starém Highbury.\n\nVrchní část tribun je tvarována tak, aby v rozích stadionu byl ponechán otevřený prostor, a střecha byla výrazně nakloněna směrem dovnitř. Oba tyto prvky mají poskytnout dostatek slunečního světla a proudění vzduchu na hrací plochu. Stadion rovněž dává iluzi, že fanoušci v horní části tribuny nejsou schopni vidět příznivce na druhé straně ve stejné výšce. Stadion se stal díky smlouvě se Sony prvním místem, kde bylo zavedeno HDTV vysílání. V severozápadním a jihovýchodním rohu stadionu jsou ze stropu zavěšeny obří obrazovky.\n\nFotbalové hřiště má rozměry 105×68 metrů. Celá travnatá plocha na Emirates má rozměry 113×76 m. Stejně jako na Highbury je i zde hřiště vedeno ze severu na jih. Hráčský tunel a podzemní prostory se nacházejí na západní straně hned pod hlavní televizní kamerou. Fanoušci hostů mají svůj sektor v dolní části stadionu, v jihovýchodním rohu. Sektor hostů může být rozšířen z 1500 na 4500 míst, když by jim připadl ještě sektor za jižní brankou. Rovněž může být k dispozici dalších 4500 míst v horní části tribuny. Celkově je tedy možné pro hosty vyhradit 9000 míst, což splňuje nařízení 15 % stadionu pro domácí pohár a soutěže jako FA Cup, či ligový pohár.\nEmirates stadium vzdal hold bývalému domácímu stadionu Arsenalu, Highbury. Klubové kanceláře jsou oficiálně nazývány jako dům Highbury (Highbury house) a nachází se stejně jako busta Herberta Chapmana, která dříve sídlila na Highbury, severovýchodně od Emirates. Tři zbývající busty, jenž se také dříve nacházely na Highbury, byly přesuny na Emirates stadium, kde jsou k vidění před vstupem do Diamond Clubu. Jednalo se o busty Clauda Ferriera (architekt East stand – východní tribuny na Highbury), Denise Hill‑Wooda (bývalý předseda Arsenalu a otec současného předsedy Petera Hill‑Wooda) a současného manažera, Arsèna Wengera. Kromě toho jsou dva mosty vedoucí přes železniční trať a spojující stadion s Drayton Parkem na východ od Emirates nazývány podle bývalých tribun na Highbury Clock End bridge a North Bank bridge. Hodiny, pojmenované podle starého Clock Endu byly opraveny a zmodernizovány tak, že se z nich stala nová větší replika původních hodin. V říjnu 2006 bylo otevřeno na sever od stadionu klubové muzeum. Dříve se nalézalo pod tribunou North Bank stand. Uvnitř jsou mramorové sochy, jenž byly kdysi v sálech Highbury.\n\nEmirates stadium funguje také jako konferenční centrum a dějiště hudebních koncertů. Dne 27. března 2008 stadion hostil summit mezi britským ministerským předsedou, Gordonem Brownem, a francouzským prezidentem, Nicolasem Sarkozym. Důvodem místa konání byl fakt, že Emirates byl považován za „zářný příklad anglo‑francouzské spolupráce“. První hudební koncert, na kterém vystoupili Bruce Springsteen a E Street Band se zde odehrál 30. května 2008. Druhé jejich vystoupení se odehrálo následnující noc. Dne 7. června 2009 se na stadionu konal inaugurační ples Capital FM Summertime, kde účinkovali umělci jako Lionel Richie, Leona Lewis a skupina Blue. Britská skupina Coldplay tu v červnu 2012 odehrála tři koncerty. Vstupenky na tuto událost byly vyprodané po 30 minutách prodeje.\n\nEmirates stadium byl potvrzen jako jeden ze 12 stadionů, na němž se bude konat v roce 2015 mistrovství světa v ragby. Zatím ještě ale není jisté, kolik zápasů se zde odehraje. Je potvrzeno, že stadion bude hostit zápas o třetí místo. Emirates stadium figuroval v neúspěšné kandidatuře anglické fotbalové asociace na pořádání mistrovství světa ve fotbale v roce 2018.\n\nV srpnu 2012 bylo oznámeno, že na stadionu vystoupí 1. června 2013 americká punk-rocková kapela Green Day.\n\nNa stadionu se odehrálo množství mezinárodních přátelských utkání, v nichž vždy figuroval brazilský národní tým. První zápas sehrála Brazílie proti Argentině 3. září 2006. Zápas skončil vítězstvím Brazílie v poměru 3-0.\n\nNejvyšší návštěva na Emirates stadium, 60 161 diváků, byla zaznamenána na utkání proti Manchesteru United 3. listopadu 2007. Průměrná návštěvnost při zápasech prvního týmu Arsenalu v sezóně 2006/07 byla 59 837, přičemž utkání Premier league přihlíželo v průměru 60 045 lidí. Dne 20. listopadu 2011 zde pořadatelé naměřili při zápasu ligového poháru mezi Arsenalem a Shrewsbury Town vůbec nejnižší návštěvu při utkání Arsenalu. Tehdy se přišlo na utkání, v němž Arsenal vyhrál 3-1, podívat 46 539 lidí.\n\nEmirates stadium je obsluhován několika stanicemi londýnského metra a autobusovými linkami. Stanice Arsenal je nejblíže k severní části stadionu. Jižní část Emirates zase obsluhuje stanice Highbury & Islington, i když nejblíže je stanice Holloway Road, která je otevřena pouze před a po zápase, aby se předešlo přecpanosti v jednotlivých stanicích. Železniční stanice Drayton Park nacházející se hned vedle mostu Clock End je během hracího dne uzavřena, a to i o víkendech do desáté hodiny večerní. Na modernizaci ulic Drayton Park a Holloway Road bylo vyčleněno 7,6 milionů liber. Londýnský dopravní podnik se nicméně rozhodl tyto ulice nemodernizovat. Místo toho byly zmodernizovány křižovatky u stanic metra Highbury & Islington a Finsbury Park. Obě zmíněné stanice obsluhované londýnským metrem a společností First Capital Connect se nacházejí zhruba 10 minut chůze od stadionu.\n\nJízda na Emirates autem se důrazně nedoporučuje, protože v den zápasu jsou kolem stadionu přísná omezení provozu a parkování. Hodinu před výkopem a hodinu po skončení zápasu je v okolních ulicích úplný zákaz automobilového provozu. Výjimku tvoří místní obyvatelé a podnikatelé, kteří do uzavřených ulic mají přístup.\n\nStadion se majitelům vstupenek otevírá vždy dvě hodiny před výkopem. Hlavní klubový obchod, 'The Armoury', a pokladny se nalézají v blízkosti tribuny West stand. Další klubové obchody jsou potom k nalezení u mostu North Bank Bridge ('All Arsenal') a vedle stanice Finsbury Park ('Arsenal Store'). Arsenal provozuje elektronický systém lístků pro členy 'The Arsenal' (klubový fanklub), jenž využívají klubové karty ke vstupu na stadion. Tím je pro ně odstraněna nutnost projít turniketem. Ostatním příznivcům jsou k dispozici standardní papírové vstupenky s RFID štítkem umožňující jim vstup na stadion.\n\n\n"}
{"id": "128156", "url": "https://cs.wikipedia.org/wiki?curid=128156", "title": "Giurgiu (župa)", "text": "Giurgiu (župa)\n\nGiurgiu je župa v rumunském Valašsku, leží na jihu země a jejím hlavním městem je Giurgiu.\n\nŽupa hraničí na východě s župou Călărași, na severu s župami Ilfov a Dâmbovița, na západě s župou Teleorman a na jihu přes Dunaj s Bulharskem. Oblast je nížinná, převažuje zde zemědělství; 59 % obdělávané půdy je zavlažováno. V okolí jejího hlavního města však vznikají průmyslové zóny pro nové investory.\n\n\n"}
{"id": "128157", "url": "https://cs.wikipedia.org/wiki?curid=128157", "title": "Dramaturg", "text": "Dramaturg\n\nDramaturg je tvůrčí pracovník zabývající se přípravnou uměleckou činností zvanou dramaturgie. Jedná se o literárního či hudebního odborníka, pracovníka v divadle, rozhlasu, televizi apod., který je pověřen výběrem a sestavováním repertoáru. Repertoár bývá dramaturgy sestavován často s velkým časovým předstihem leckdy i na mnoho let dopředu. Ve filmu se jedná o odpovědného pracovníka za literární přípravu filmu a sestavení dramaturgického plánu.\n\n"}
{"id": "128159", "url": "https://cs.wikipedia.org/wiki?curid=128159", "title": "Tatra T3R.E", "text": "Tatra T3R.E\n\nTatra T3R.E je typ tramvaje, který vznikl modernizací československé tramvaje Tatra T3.\n\nPoté, co byl ve firmě \"Alstom\" úspěšně zahájena výroba nové elektrické výzbroje TV Progress, vyvinula společnost novou výzbroj TV Europulse, která je určena pro napájenní asynchronních trakčních motorů. První dva kusy nové asynchronní výzbroje byly v roce 2001 nainstalovány do ostravských tramvají T3SUCS evidenčních čísel 948 a 968. Po provedení příslušných zkoušek byla výzbroj homologována. Vzhledem k ceně výzbroje TV Europulse nebylo k dalším modernizacím přikročeno. Europulse je dále používán pro tramvajové novostavby, např. T3R.EV nebo VarioLF3.\n\nJeden kus TV Europulse byl namontován i do pražské tramvaje T3 ev.č. 6554. Tento vůz se stal doslova „pokusným králíkem“. V letech 2000 a 2001 jezdil vůz zkušebně s výzbrojí TV Progress (tedy funkční vzorek typu Tatra T3R.P), na přelomu let 2001 a 2002 byla do tramvaje dosazena výzbroj TV Europulse. Takto byl vůz v provozu až do roku 2005, kdy byl modernizován na sériovou tramvaj T3R.P (ev.č. 8300).\n\nKromě dosazení nové výzbroje byly oba ostravské vozy celkově zmodernizovány dle probíhajících rekonstrukcí T3R.P. Zato pražský vůz nebyl zmodernizován nijak – pouze byla instalována výzbroj TV Europulse.\n\nModernizace na typ T3R.E probíhaly v letech 2001 a 2002.\n\n"}
{"id": "128161", "url": "https://cs.wikipedia.org/wiki?curid=128161", "title": "Repertoár", "text": "Repertoár\n\nRepertoár je slovo pocházející z francouzštiny a označuje soubor divadelních her nebo hudebních skladeb, které má na programu umělec či umělecký soubor. Přípravou repertoáru se u velkých uměleckých souborů a těles zabývá umělecký obor dramaturgie, pracovníci působící v tomto uměleckém oboru se nazývají dramaturgové.\n"}
{"id": "128169", "url": "https://cs.wikipedia.org/wiki?curid=128169", "title": "Fonograf", "text": "Fonograf\n\nFonograf je první přístroj na nahrávání a reprodukci hlasu. Jeho vynálezcem byl roku 1877 Thomas Alva Edison, který si jej 19. února 1878 nechal patentovat a prvním záznamem byla dětská říkanka \"Mary had a little lamb\". V roce 1888 berlínský herec Emile Berliner nezávisle na něm vyvinul gramofon, který jej následně nahradil.\n\nŠlo o následovníka automatofonů. Záznam na fonografu byl uchováván na válečku - tím se lišil od pozdějšího gramofonu, kde médiem byla plochá deska.\n\nEdison byl při vynálezu fonografu pravděpodobně inspirován přístrojem zvaným \"phonautograph\", jehož vynálezcem byl Léon Scott a patentoval jej 25. března 1857. Patrná je podoba názvu i některé konstrukční rysy přístroje. Phonautograph zakresloval akustické kmity na skleněný váleček pokrytý sazemi. Bylo tak možno studovat zvukové kmity, přístroj však neumožňoval zaznamenaný zvuk přehrát.\n\nPrakticky současně s Edisonem navrhl Charles Cros jiný způsob, jak svůj \"phonautograph\" upravit tak, aby umožnil i přehrávání a svůj přístroj nazval \"paleophone\". Cros však nedovedl svůj přístroj do funkční podoby.\n\nV Čechách došlo poprvé k nahrávání hlasů známých herců a pěvců z divadel na fonografické válečky v ateliéru fotografa Jana Tomáše.\n\nVáleček byl zhotoven z kovu a byla do něj vysoustružena spirálová drážka, která vedla jehlu. Edison přes tento váleček u svého původního přístroje nalepil staniol (u pozdějších fonografů se namísto staniolu používala vrstva vosku). Záznam se prováděl přes kovový trychtýř, který zesiloval zvuk a dno měl přelepené membránou (původně z rybího plynového měchýře). Na konci membrány byla přilepená jehla. Při záznamu se akustické kmity membrány přenášely na jehlu a ta protlačovala staniol. Při snímání se naopak kmity jehly přenášely na membránu a ta kmitáním vytvářela zvuk.\n\nVýhodou válečku je, že stejné úhlové rychlosti otáčení odpovídá i stejná rychlost pohybu celého povrchu válce (to u desky neplatí).\nZatímco u fonografu se drážka neodchyluje do stran a záznam se provádí změnou její hloubky, drážka na gramofonové desce má naopak konstantní hloubku a záznam se provádí vychýlením drážky do stran.\nNejvětší výhodou gramofonu bylo, že tento stranový záznam se již v době vzniku gramofonu dařilo kopírovat pomocí pákového mechanismu.\nTo umožnilo snadno vyrábět kopie gramofonových desek z jednou provedené nahrávky a prodávat desky se záznamem ve větších sériích a levněji, než fonografické válečky.\nU fonografu se tehdejšími technologiemi záznam kopírovat nezdařilo. \nNahrávání na fonograf se obvykle provádělo tak, že zpěvák zpíval před několika fonografy a po skončení písně nahrával tutéž píseň na dalších několik válečků. \nPlochý tvar desky navíc později umožnil gramofonové desky již se záznamem ve velkých sériích zhotovovat lisováním.\nDalšími nevýhodami fonografu byly velké rozměry a kratší hrací doba válečků.\n"}
{"id": "128170", "url": "https://cs.wikipedia.org/wiki?curid=128170", "title": "Proconsul", "text": "Proconsul\n\nSlovo Proconsul (též prokonzul) má více významů:\n\n"}
{"id": "128175", "url": "https://cs.wikipedia.org/wiki?curid=128175", "title": "Cantorova–Bernsteinova věta", "text": "Cantorova–Bernsteinova věta\n\nCantorova-Bernsteinova věta (také Cantorova-Schröderova-Bernsteinova věta) je matematické tvrzení z oblasti teorie množin, které má zásadní význam pro srovnávání nekonečných mohutností.\n\nNejpřirozenější formulací Cantorovy-Bernsteinovy věty je následující:\n\n\"Má-li množina A mohutnost menší nebo rovnu než množina B a množina B má mohutnost menší nebo rovnu než množina A, pak množiny A,B mají stejnou mohutnost.\"\n\nZapracujeme-li do této formulace i definici pojmu mohutnosti, dostaneme zápis o trochu méně srozumitelný, z nějž je však lépe vidět podstata problému:\n\n\"Existují-li prosté zobrazení množiny A do množiny B, a prosté zobrazení množiny B do množiny A, pak existuje bijekce mezi těmito dvěma množinami.\"\n\nNechť formula_1 a formula_2 jsou prostá zobrazení. Definujeme zobrazení formula_3, kde \"P(A)\" je potenční množina A (množina všech podmnožin A), takto pro formula_4 (viz obrázek). Snadno je vidět, že h je monotónní (pro formula_5 je formula_6). Dále se dokáže, že každé monotónní zobrazení mezi \"P(A)\" a \"P(A)\" má pevný bod (množinu \"U\" takovou, že formula_7). K tomu stačí zvolit formula_8. Nakonec, je-li formula_9 pevný bod \"h\", položíme formula_10. Snadno se ověří, že formula_11 je bijekce.\n\nPrvním, kdo formuloval tvrzení Cantorovy-Bernsteinovy věty, byl roku 1882 Georg Cantor. Ještě téhož roku se však Cantor svěřil Dedekindovi, že toto tvrzení nedovede dokázat. Cantor pravdivost tohoto tvrzení mnohokrát ohlásil, dokázáno však bylo až v letech 1896 resp. 1897 Friedrichem W. Schröderem a Felixem Bernsteinem.\n"}
{"id": "128176", "url": "https://cs.wikipedia.org/wiki?curid=128176", "title": "Hub", "text": "Hub\n\nEthernetový hub nebo pouze hub [\"hab\"], česky rozbočovač, je aktivní prvek počítačové sítě, který umožňuje její větvení a je základem sítí s hvězdicovou topologií. Chová se jako opakovač. To znamená, že veškerá data, která přijdou na jeden z portů (zásuvek), zkopíruje na všechny ostatní porty, bez ohledu na to, kterému portu (počítači a IP adrese) data náleží. To má za následek, že všechny počítače v síti „vidí“ všechna síťová data a u větších sítí to znamená zbytečné přetěžování těch segmentů, kterým data ve skutečnosti nejsou určena. Nástupcem síťových rozbočovačů jsou síťové přepínače (switch), které síťový provoz inteligentně směrují (mají přehled o tom, který počítač je připojený ke kterému portu a data pak odešlou pouze na daný port). Hub pracuje na fyzické vrstvě (1. vrstva) modelu OSI. Některé huby obsahují BNC a/nebo AUI konektory pro připojení 10BASE2 nebo 10BASE5 zařízení do segmentu.\nV současné době (03/2009) se huby již nevyrábějí a nalezneme je jen ve starších rozvodech, kde je postupně nahrazují síťový přepínače, které nabízejí vyšší bezpečnost přenášených dat - u hubů mohl vidět jakýkoliv uživatel sítě veškerou síťovou komunikaci, u přepínačů toto není (tak jednoduše) možné.\n\nHub je velmi jednoduché aktivní síťové zařízení. Nijak neřídí provoz, který skrz něj prochází. Signál, který do něj vstoupí, je obnoven a vyslán všemi ostatními porty. Zpoždění je proto pouze 1 bit, takže na rozdíl od síťového přepínače způsobuje hub nižší latenci. Na hubu jsou typicky signalizační LED diody, podle kterých se dá snadno zjistit vadné spojení.\n\nK tomu aby byly síťové prvky schopny detekovat kolize, je počet hubů v síti omezen. Pro síť 10 Mbit/s je počet segmentů omezen na 5 (4 huby) mezi dvěma koncovými stanicemi. U sítě 100 Mbit/s je limit snížen na 3 segmenty (2 huby). Některé huby mají speciální port, který umožňuje jejich slučování, takže se navenek chovají jako jeden.\n\nHuby jsou dnes již na ústupu, jsou nahrazovány modernějšími a chytřejšími přepínači, přesto mohou být huby v některých případech užitečné:\n\n\n\n"}
{"id": "128178", "url": "https://cs.wikipedia.org/wiki?curid=128178", "title": "Jasan na Strážném vrchu u Rumburku", "text": "Jasan na Strážném vrchu u Rumburku\n\nJasan na Strážném vrchu u Rumburku byl vyhlášen památným stromem v roce 1999. Nachází se v pozadí presbytáře pravoslavného chrámu Stětí sv. Jana Křtitele, dříve římsko-katolického poutního kostelíku, na Strážném vrchu severovýchodně od města Rumburk. Byl zasazen současně s položením základního kamene kaple nebo u příležitosti jejího vysvěcení, tedy buď roku 1722 nebo 1725. Obvod kmene je 560 cm, výška 26 m. Zvláštností je větvení kmene již ve výšce 3-3,5 m a struktura rotace na jeho kůře.\n"}
{"id": "128179", "url": "https://cs.wikipedia.org/wiki?curid=128179", "title": "Relics", "text": "Relics\n\nRelics je druhé výběrové album anglické skupiny Pink Floyd. Bylo vydáno v květnu 1971 (viz 1971 v hudbě) a v britském žebříčku prodejnosti hudebních alb se umístilo nejlépe na 32. místě.\n\nAlbum \"Relics\" je tvořeno skladbami Pink Floyd z druhé poloviny 60. let. Až do vydání boxsetu \"Shine On\" s bonusovým CD \"The Early Singles\" v roce 1992 to bylo nejdostupnější LP s prvním singly skupiny, písněmi „Arnold Layne“ a „See Emily Play“, které na běžném studiovém albu nikdy nevyšly. Na \"Relics\" se nachází i tři skladby z B stran dalších singlů, po dvou skladbách z alb \"The Piper at the Gates of Dawn\" a \"Soundtrack from the Film More\" a jedna píseň z desky \"A Saucerful of Secrets\". Zcela novou skladbou je „Biding My Time“, která pochází z koncertů turné \"The Man and the Journey\", jež skupina odehrála během roku 1969. Tato píseň, která byla poprvé oficiálně vydána právě na albu \"Relics\", byla na živých vystoupeních nazvána „Afternoon“.\n\nNa CD vyšlo album \"Relics\" poprvé v roce 1988 (jenom v Austrálii), v digitálně remasterované podobě celosvětově v roce 1996.\n\n"}
{"id": "128180", "url": "https://cs.wikipedia.org/wiki?curid=128180", "title": "Wired Equivalent Privacy", "text": "Wired Equivalent Privacy\n\nWEP (Wired Equivalent Privacy, tj. \"soukromí ekvivalentní drátovým sítím\") je v informatice označení pro zastaralé zabezpečení bezdrátových sítí podle původního standardu IEEE 802.11 z roku 1997. Cílem WEP bylo poskytnout zabezpečení obdobné drátovým počítačovým sítím (např. kroucená dvojlinka), protože rádiový signál je možné snadno odposlouchávat i na delší vzdálenost bez nutnosti fyzického kontaktu s počítačovou sítí. WEP byl prolomen v srpnu 2001, a proto by jeho nasazení mělo být nahrazeno zabezpečením pomocí WPA2 podle standardu IEEE 802.11i.\n\nNa konci 90. let 20. století nastal prudký rozvoj a nasazování bezdrátových sítí. Ze své podstaty bezdrátové sítě poskytují menší nebo žádné soukromí, protože komunikaci lze odposlouchávat kdekoliv v dosahu rádiového signálu, který proniká i skrze pevné překážky. Proto bylo jako součást původního standardu IEEE 802.11 již v roce 1997 schváleno zabezpečení WEP, které mělo poskytnout obdobné zabezpečení, jako má drátová počítačová síť (např. kroucená dvojlinka).\n\nV bezdrátové počítačové síti pracuje WEP na linkové vrstvě, kde šifruje přenášené rámce pomocí proudové šifry RC4. Díky tomu není možné snadno číst odposlechnutý datový provoz přenášený v bezdrátové síti a není nutné měnit stávající síťové aplikace ani přenosové protokoly, protože šifrování je z jejich hlediska transparentní.\n\nTakzvaný 64bitový WEP používá 40bitový klíč, ke kterému je připojen 24bitový inicializační vektor a dohromady tak tvoří 64bitový RC4 klíč. Delší 128bitový WEP používá 104bitový klíč, ke kterému je připojen 24bitový inicializační vektor a dohromady tak tvoří 128bitový RC4 klíč. Někteří výrobci bezdrátových zařízení poskytují obdobným způsobem 256bitový WEP. Pro ověření integrity dat používá WEP kontrolní součty CRC-32.\n\nU WEP mohou být použity dvě metody autentizace \"Open system authentication\" a \"Shared key authentication\".\n\nPři použití \"Open system authentication\" nemusí WLAN klient přístupovému bodu poskytnout své ověřovací údaje. Kterýkoliv klient se tak může s přístupovým bodem ověřit a pokusit se o spojení. Nedochází k žádné autentizaci. WEP klíče mohou být následně používány pro zakódování datového rámce, když bude mít klient správný klíč.\n\nPři použití \"Shared key authentication\" slouží WEP klíč k autentizaci ve čtyřech krocích pomocí challenge-response (tzv. handshake:\n\n\nPo autentizaci a spojení je před sdílený WEP klíč použit také pro šifrování datového rámce pomocí RC4.\n\nNa první pohled by se mohlo zdát že \"Shared Key authentication\" je bezpečnější než \"Open system authentication\", protože ta neposkytuje žádnou reálnou autentizaci. Ovšem je to spíše naopak. Je totiž možné odvodit klíč použitý k handshaku zachycením výzvy. Z toho důvodu mohou být data snadněji zachycena a dešifrována u Shared key než u Open Systém autentizace. Pokud je soukromí hlavním zájmem je lepší použít \"Open system authentication\", pro ověřováni WEP. To ovšem také znamená, že jakýkoliv WLAN klient se může připojit k přístupovému bodu.\n\nJelikož je RC4 stream šifra, stejný klíč nesmí být nikdy použit dvakrát. Účelem IV (Inicializační vektor), který je přenášen jako prostý text, je zabránit opakování, ale 24-bit IV není dost dlouhý, aby toto zajistil na vytížených sítích. Způsob jakým byl IV použit, také umožnilo u WEP použít \"related key attack\". Pro 24-bit IV je 50% šance že se ten samý IV zopakuje po 5000 paketech.\n\nV Srpnu 2001 Scott Fluhrer, Itsik Mantin a Andi Sharim publikovali kryptoanalýzu WEP (viz útok Fluhrera, Mantina a Šamira), která zneužívala způsob, jakým jsou je RC4 šifra a IV použit u WEP. Výsledkem byl pasivní útok, který dokázal získat RC4 klíč odposloucháváním sítě. V závislosti na provozu v sítí, a tím pádem počtu paketů přístupných k prozkoumání, mohlo úspěšné obnovení klíče zabrat jednu minutu. Pokud je posílán nedostatečný počet paketů, má útočník možnost posílat do sítě pakety vlastní a tím pádem stimulovat pakety s odpověďmi, které mohou být prozkoumány k nalezení klíče. Poměrně záhy byly provedeny implementace tohoto útoky a publikovány nástroje pro jeho provedení. Tento útok je možné provést s osobním počítačem s běžným hardwarem a volně dostupným softwarem, např: aircrack-ng, k prolomení WEP klíče během několika minut.\nCam-Winget et al. prozkoumali řadu nedostatků ve WEP. Píší: „Experimenty na poli ukazují, že se správným vybavením je praktické odposlouchávat sítě chráněné WEP ze vzdálenosti jedné míle nebo více od cíle.“. Taky nahlásili dvě generické slabosti:\n\nV roce 2005 skupina z US FBI demonstrovala prolomení sítě chráněné pomocí WEP během 3 minut za použití běžně dostupných prostředků. \n\nV roce 2006 BIttau, Handley and Lackey ukázali, že samotný protokol 802.11 může být použit proti WEP k umožnění útoků, které byly dříve považovány za nepraktické. Po odposlechnutí jednoho paketu může útoční rychle posílat libovolná data. Odposlechnutý paket pak lze rozkódovat byte po bytu (posláním zhruba 128 paketů na byte) k objevení IP adres v lokální síti. Pokud je 802.11 síť připojená k internetu může útočník využít fragmentace 802.11 k „přehrání“ odposlechnutých paketů a přepsání jejich IP hlaviček. Přístupový bod poté může být použit k jejich rozkódování a předání kamarádovi na internetu, což umožňuje dekódování provozu na WEP síti během minuty od zachycení prvního paketu.\n\nV roce 2007 Erik Tews Andrei Pachkine a Ralf-Philipp Weinmann byli schopní rozšířit Kleinův útok z roku 2005 a optimalizovat ho pro použití proti WEP. S jejich novým útokem je možné získat 104-bit WEP klíč s pravděpodobností 50% za použití pouze 40 000 zachycených paketů. Pro 60 000 paketů je šance zhruba 80% a pro 85 000 paketů zhruba 95%. Použitím aktivních technik jako \"deauth\" a \"ARP re-injection\", může být 40 000 paketů zachyceno za méně než minutu.\n\nV roce 2008 aktualizace \"Data Security Standardu (DSS) Payment Card Industry (PCI) Security Standard Council\" zakazuje použití WEP jako součást jakéhokoliv zpracování platebních karet po 30. červnu 2010.\n\nKvůli prolomení WEP byla na trh uvedena různá řešení, jejichž úkolem bylo umožnit bezpečnou komunikaci v bezdrátové síti. Oficiálním nástupcem bylo WPA a v současné době pak WPA2.\n\nWEPplus (někdy označován jako WEP+) je vylepšení původního WEP zabezpečení od Agere Systems, které se snaží odstranit takzvané \"slabé inicializační vektory\", pomocí kterých může útočník velmi rychle spočítat použitý šifrovací klíč použité proudové šifry RC4 a může tak nejen bezdrátový provoz odposlouchávat, ale může se do bezdrátové sítě zabezpečené pomocí WEP i připojit. Pokud však není WEPplus na všech komunikujících stranách v bezdrátové síti, nemá toto zabezpečení výhody oproti běžnému WEP.\n\nVylepšení původního WEP zabezpečení, které se snaží odstranit bezpečností nedostatky původního WEP. WEP2 rozšiřuje inicializační vektory a zesiluje 128bitové šifrování. Používal se na zařízeních, na kterých nebylo možné provozovat novější WPA nebo WPA2 zabezpečení. WEP2 má však stejné bezpečnostní problémy jako WEP, jen útočníkovi zabere více času.\n\nAby Wi-Fi Alliance poskytla co nejrychleji řešení nedostatků WEP, adoptovala v roce 2002 část nadcházejícího standardu IEEE 802.11i pod obchodním názvem WPA (Wi-Fi Protected Access). WPA používá interně WEP (a tudíž i šifru RC4), avšak pomocí protokolu TKIP byly tyto nedostatky odstraněny. Později však bylo i WPA prolomeno kvůli nedostatkům samotného WEP. WPA bylo nahrazeno zabezpečením WPA2, které implementuje zbývající mandatorní prvky standardu IEEE 802.11i.\n\n"}
{"id": "128183", "url": "https://cs.wikipedia.org/wiki?curid=128183", "title": "Oto Linhart", "text": "Oto Linhart\n\nOto Linhart (* 2. června 1958, Praha) je český publicista, spisovatel a básník. Literární tvorbě se věnuje od dob studií na Fakultě žurnalistiky UK. Prošel mnoha profesemi (jako redaktor ČT, vedoucí redaktor deníku \"Prostor\", editor časopisu \"Playboye\", vedoucí marketingu Rádia Alfa, manažer komunikace společnosti Opel C & S, ředitel odboru komunikace Skanska CS a. s.).\n\n\n"}
{"id": "128184", "url": "https://cs.wikipedia.org/wiki?curid=128184", "title": "Meddle", "text": "Meddle\n\nMeddle je šesté studiové album anglické skupiny Pink Floyd. Vydáno bylo v říjnu 1971 (viz 1971 v hudbě) a v britském žebříčku prodejnosti hudebních alb se umístilo nejvýše na třetí příčce. Deska pokračuje ve směru progresivního rocku, jenž se poprvé objevil u předchozího alba \"Atom Heart Mother\", a dále jej rozvíjí.\n\nAlbum \"Meddle\" bylo nahráváno od ledna do srpna 1971 v přestávkách mezi častými koncerty, které skupina pořádala. Pink Floyd začali nahrávat v Abbey Road Studios na začátku roku 1971, aniž by měli předem připravený nový hudební materiál. Proto každý člen kapely dostal prostor pro svoji nahrávku, aniž by slyšel, co nahráli ostatní. Z těchto experimentů vznikla epická skladba „Echoes“, jež zabírá celou druhou stranu původní gramofonové desky. Pro nahrání části alba ale skupina využila i jiná studia (Air Studios a Morgan Studios), neboť v Abbey Road byl k dispozici pouze osmistopý nahrávací magnetofon, Pink Floyd ale pro své různé zvukové efekty a hudební experimenty potřebovali 16stopý, který byl dostupný právě v těchto studiích.\n\n\"Meddle\" začíná instrumentální skladbou „One of These Days“ s výraznou vibrující basovou linkou, kterou zároveň hrají Roger Waters i David Gilmour. Důležitým nástrojem je zde i Gilmourova slide guitar. Jedinými slovy je uprostřed skladby recitativ Nicka Masona „One of these days I'm going to cut you into little pieces“ („Jednoho dne tě rozsekám na malé kousíčky“). Následuje jemná píseň „A Pillow of Winds“, jedna z mála od Pink Floyd, jejíž hlavním tématem je láska. V obou skladbách jsou rovněž použity zvukové efekty větru, které byly vytvořeny stejně jako u alba \"Wish You Were Here\".\n\nSoučástí písně „Fearless“ je i živá nahrávka části hymny fotbalového klubu Liverpool FC, „You'll Never Walk Alone“. Dále se na první straně LP nachází popová píseň s jazzovým nádechem „San Tropez“ inspirovaná slunečnou Francouzskou riviérou a „Seamus“, pseudobluesová skladba, ve které je hlavním účinkujícím pes stejného jména (jeho majitelem byl Steve Marriott), jenž vyje během hudby. Jedná se o přepracovanou verzi skladby „Mademoiselle Nobs“ z filmu \"Pink Floyd v Pompejích\", kde byl ale využit jiný pes.\n\nCelou druhou stranu původní vinylové desky zabírá přes 23 minut trvající skladba „Echoes“. Ta je právě složena z jednotlivých, poměrně nesourodých částí. Původní pracovní název skladby byl „Nothing, Parts 1–24“ („Nic, části 1–24), později byly používány názvy „The Son of Nothing“ a „The Return of the Son of Nothing“. „Echoes“ začíná zvukem připomínajícím sonar ponorky. Tento zvuk vznikl náhodou, kdy si Rick Wright hrál o přestávce sám pro sebe na klávesy, které byly zapojeny do zesilovače Leslie. Střední část „Echoes“ je výrazně experimentální s psychedelickým zvukem, poslední zpívaná část je již klasická s výraznými varhanami a kytarou. Původní téma celé skladby, vesmír, byl Rogerem Watersem během koncertů změněn na hlubiny oceánů, kvůli čemuž byl částečně upraven i text.\n\nV USA album vyšlo 30. října 1971, ve Spojeném království 5. listopadu téhož roku. V Británii se umístilo v hitparádách na 3. místě, v USA na příčce 70.\n\nV roce 1984 bylo \"Meddle\" firmou Mobile Fidelity Sound Lab remasterováno pro gramofonovou desku vysoké kvality a magnetofonovou kazetu, druhý remaster byl proveden v roce 1989 pro Ultradisk.\n\nNa CD vyšlo album poprvé roku 1984, v digitálně remasterované podobě v roce 1994.\n\n\n\n"}
{"id": "128186", "url": "https://cs.wikipedia.org/wiki?curid=128186", "title": "Přírodní park Polánka", "text": "Přírodní park Polánka\n\nPřírodní park Polánka byl zřízen Okresním úřadem Tábor dne 14. prosince 1994 a potvrzen nařízením Jihočeského kraje ze dne 19. dubna 2004. Má rozlohu 15,6 km².\n\nLeží na území obcí Bradáčov (místní část Horní Světlá), Dolní Hořice (místní části Hartvíkov, Chotčiny, Mašovice, Oblajovice), Pohnánec, Pohnání, Ratibořské Hory (místní část Dub), Rodná (místní část Blanička) a Vodice (místní části Babčice, Domamyšl).\n\nPosláním přírodního parku Polánka je zachovat krajinný ráz rozsáhlého lesního komplexu s vodními plochami a významnými přírodními a estetickými hodnotami, a nenarušit historické hodnoty osídlení a krajinnou architekturu.\n\nPřírodní park Polánka leží na území geomorfologického okrsku Dubské vrchy, který náleží podcelku Pacovská pahorkatina, celku Křemešnická vrchovina, oblasti Českomoravská vrchovina.\n\nJsou zde vrcholy Batkovy (724 m), Hranice (705 m), Jirkova skála (699 m), Homole (666 m).\n\nV přírodním parku Polánka pramení řeky Blanice a Trnava a potoky Hartvíkovský, Novomlýnský, Ratibořský, Chotčinský a Skřipinský.\n\nNachází se zde 8 rybníků - největší jsou Pilský a Mlýnský na Trnavě a Černý na Hartvíkovském potoce.\n\nLesní komplex přírodního parku Polánka je tvořen velmi kvalitními lesními porosty, jedinými v nichž se na Táborsku těží rezonanční dřevo. V okolí nejvyššího vrcholu Batkovy je plocha s nebývalou koncentrací mravenišť mravence lesního menšího (Formica polyctena), jedno ze tří reprodukčních stanovišť na Táborsku. Rybniční soustava vykazuje nezvyklou čistotu, vyskytuje se zde řada chráněných druhů flóry i fauny - ďáblík bahenní, vydra říční a další.\n\nNa území přírodního parku Polánka se nachází pouze osada Hartvíkov, hájovna Polánka, Oblajovický Mlýn a Hamerský Mlýn.\n\nPřes přírodní park Polánka procházejí tři značené turistické stezky:\n"}
{"id": "128191", "url": "https://cs.wikipedia.org/wiki?curid=128191", "title": "Obscured by Clouds", "text": "Obscured by Clouds\n\nObscured by Clouds je sedmé studiové album anglické skupiny Pink Floyd. Vydáno bylo v červnu 1972 (viz 1972 v hudbě). Po desce \"Soundtrack from the Film More\" se jedná o druhý plnohodnotný soudtrack od Pink Floyd. Album se v britském žebříčku vyšplhalo nejvýše na 6. místo.\n\nAlbum \"Obscured by Clouds\" je soundtrack k filmu \"La Vallée\" režiséra Barbeta Schroedera. S ním Pink Floyd spolupracovali již na filmu \"More\", ke kterému rovněž dodali hudbu (album \"Soundtrack from the Film More\"). Snímek \"La Vallée\" (\"Údolí\") pojednává o skupince průzkumníků, kteří se vydají hledat na Nové Guineji skryté údolí, kde by měly žít vzácné druhy ptáků. Cestou kontaktují některé místní izolované domorodé kmeny.\n\nHudbu k filmu natočili Pink Floyd ve dvou přestávkách v koncertních turné v únoru a březnu 1972. Po celý rok 1972 totiž hráli na koncertech různé podoby díla, které roku 1973 vydali pod názvem \"The Dark Side of the Moon\". Pro \"Obscured by Clouds\" ale skupina zvolila přímočařejší rockové skladby, bez různých zvukových experimentů. Na albu se nachází celkem 10 skladeb, z nichž čtyři jsou instrumentální (úvodní dvě, „Mudmen“ a poslední). Na desce se autorsky podílela celá skupina, zajímavá je např. píseň „Childhood's End“, která je zřejmě inspirována stejnojmennou novelou A. C. Clarka. Tuto skladbu napsal David Gilmour a až do odchodu Rogera Waterse ze skupiny v roce 1985 je to poslední píseň, ke které napsal Gilmour i text. Watersova skladba „Free Four“ se poprvé zmiňuje o smrti autorova otce, který zemřel jako voják za druhé světové války. Toto téma Waters poté plně rozvinul na albech \"The Wall\" a \"The Final Cut\". V poslední skladbě desky, „Absolutely Curtains“, je zakomponována obřadní píseň domorodců z Nové Guineje, která je převzata z filmu.\n\nAlbum \"Obscured by Clouds\" je zajímavé rovněž po stránce hudebních nástrojů. V úvodní a zároveň titulní skladbě „Obscured by Clouds“ použil Nick Mason ranou verzi elektronických bicí, které nazval „elektrická bonga“. Klávesista Rick Wright, společně s Gilmourem i Watersem, na této desce poprvé ve větší míře použil syntezátor EMS VCS 3, který Pink Floyd v 70. letech proslavili (první deska, na které se toto zařízení objevilo, byla Meddle)\n\n\"Obscured by Clouds\" bylo vydáno v červnu 1972 a britské hitparádě se umístilo nejvýše na šestém místě. V USA sice nebylo tak komerčně úspěšné (46. příčka), jednalo se však o do té doby nejlepší umístění alba Pink Floyd.\n\nNa CD vyšlo album poprvé v roce 1986, v digitálně remasterované podobě v roce 1996.\n\n\n"}
{"id": "128194", "url": "https://cs.wikipedia.org/wiki?curid=128194", "title": "Linhart", "text": "Linhart\n\nLinhart je české příjmení, počeštěná podoba osobního jména Leonard.\n\nVzniklo ze jména \"Leonhart\", které je původem severoněmecké (originální podoba je \"Lienhard\"). Toto jméno je složené; doslovným překladem pak \"leo = lev; hart = tvrdý\" (tak jako jméno \"Leonard\" či \"Leonardo\"). Ve své původní verzi se vyskytuje již v polovině 12. století.\n\n"}
{"id": "128207", "url": "https://cs.wikipedia.org/wiki?curid=128207", "title": "The Dark Side of the Moon", "text": "The Dark Side of the Moon\n\nThe Dark Side of the Moon je osmé studiové album anglické skupiny Pink Floyd, vydáno bylo v březnu 1973. Jedná se o komerčně nejúspěšnější album kapely, celosvětově se jej prodalo přibližně 50 milionů kopií, což z něj činí druhé nejprodávanější album v historii hudby. V americkém žebříčku Billboard 200 se udrželo celkem 741 týdnů (tj. přes 14 let; na prvním místě ale strávilo pouze jeden týden), což je rekord, který žádná jiná hudební deska nepřekonala. V britském žebříčku se na vrchol nikdy nedostalo, umístilo se nejvýše na druhé příčce.\n\n\"The Dark Side of the Moon\" je nihilistické a pesimistické koncepční album, které se zabývá problémy současného života, jako jsou peníze, chamtivost, války, ale i samota, lidský strach či plynoucí čas, který nejde zastavit. Koncepci vytvořil a všechny texty napsal baskytarista skupiny Roger Waters, po hudební stránce se na albu podíleli všichni členové Pink Floyd.\n\nPo vydání alba \"Meddle\" v roce 1971 navrhl baskytarista Roger Waters koncepci nového alba. Jeho tématem měly být věci, které „lid štvou“ se zaměřením na náročný život hudebníků spojený s psychickými problémy, kterými trpěl bývalý člen kapely Syd Barrett. Během studiových zkoušek na přelomu let 1971 a 1972 tedy společně vytvořili základní kostru nového alba, které provizorně pojmenovali \"The Dark Side of the Moon\". Kapela ale brzy zjistila, že pod tímto názvem právě vydala album jiná skupina, Medicine Head, a svoji připravovanou desku tedy přejmenovali na \"Eclipse\". Během roku 1972 se ale název definitivně ustálil na \"The Dark Side of the Moon\".\n\nV případě \"The Dark Side of the Moon\" Pink Floyd zvolil netradiční cestu. Základ nového alba vznikl již na přelomu let 1971 a 1972, během roku 1972 proběhlo množství koncertů, kde zazněla i celá připravovaná deska, která se však postupně částečně měnila podle ohlasů návštěvníků a fanoušků až do definitivní podoby, která vyšla na LP na jaře roku 1973. První veřejné živé představení \"The Dark Side of the Moon\" (tehdy ještě \"Eclipse\") proběhlo 21. ledna 1972 v anglickém Portsmouthu. Jednotlivé skladby tehdy ještě často měly jiný název a v několika případech se od těch definitivních výrazně odlišovaly. Příkladem může být syntezátorová skladba „On the Run“, jejíž místo původně zaujímal kytarový jam s názvem „The Travel Sequence“.\n\nKaždá skladba na albu se vyjadřuje k jinému tématu. Experimentální a instrumentální „On the Run“ vytvořená pomocí syntezátorů zobrazuje stres, kterému je člověk v moderním světě vystaven, vokálně-instrumentální „The Great Gig in the Sky“ je metaforou smrti, slavná píseň „Money“ naopak kritizuje konzumní společnost a vliv peněz, „Brain Damage“ je ovlivněna psychickými problémy původního frontmana skupiny Syda Barretta.\n\nNahrávání alba trvalo s dlouhými koncertními přestávkami od května 1972 do ledna 1973. Album vzniklo v Abbey Road Studios a hlavním zvukovým inženýrem byl Alan Parsons, jenž s Pink Floyd spolupracoval již na desce \"Atom Heart Mother\". V \"The Dark Side of the Moon\" dostaly výraznou úlohu syntezátory (EMS VCS 3, EMS Synthi A) a také různé nehudební zvuky, které dokreslují atmosféru jednotlivých skladeb. Příkladem může být odbíjení množství hodin na začátku písně „Time“, cinkot mincí a zvuk otevírajících se pokladen v „Money“, či různé hlasy po celém albu, které ve skutečnosti patří lidem, jež se zrovna nacházeli ve studiích Abbey Road a které si Roger Waters pozval, položil jim nějakou neobvyklou otázku (tematicky spojenou s albem) a jejich odpověď nahrál. Hlas vrátného Jerryho Driscolla, který je slyšet v posledních sekundách doznívající hudby\n\n(česky „Po pravdě není tmavá strana Měsíce, ve skutečnosti je tmavý celý…“), kdy se vrací tlukot bijícího srdce, uzavírá celé album.\n\nPřebal alba, který vytvořila designérská skupina Hipgnosis, je celý černý s optickým hranolem rozkládajícím přicházející bílé světlo na jednotlivé barevné složky.\n\nAlbum \"The Dark Side of the Moon\" vyšlo 10. března 1973 v USA a 24. března 1973 ve Spojeném království. Zatímco v Británii se v žebříčku prodejnosti nikdy nedostalo na vrchol (umístilo se nejlépe na 2. místě), v USA strávilo na první příčce jeden týden (první takové album Pink Floyd). Do současnosti se prodalo přibližně 45 milionů kopií alba a jedná se tak o jedno z nejúspěšnějších hudebních alb historie. V roce 1998 se v USA stalo 15× RIAA platinovým (přes 15 milionů kusů prodaných v USA), přičemž první americkou platinovou desku obdrželo album již v roce 1976.\n\nV roce 1979 vyšla na LP remasterovaná verze od Mobile Fidelity Sound Lab (MFSL), tento remaster byl později vydán i na CD. Na CD (nikoliv však v podobě MFSL) vyšlo \"The Dark Side of the Moon\" poprvé v roce 1984, v digitálně remasterované podobě potom ke 20. výročí vydání v roce 1993. Ke 30. výročí vyšel v roce 2003 nový 5.1 mix od Jamese Guthrieho na SACD. Původní kvadrofonní mix ze 70. let od Alana Parsonse nikdy oficiálně nevyšel.\n\nTitul \"The Dark Side of the Moon\" jako jedno z mála západních alb vydal i československý podnik Supraphon (v roce 1978).\n\n\n\n"}
{"id": "128210", "url": "https://cs.wikipedia.org/wiki?curid=128210", "title": "Marco van Basten", "text": "Marco van Basten\n\nMarcel („Marco“) van Basten (*31. října 1964 Utrecht, Nizozemsko) je nizozemský trenér, který v současné době trénuje nizozemský klub SC Heerenveen. Před tím, než začal vykonávat funkci trenéra, byl úspěšným fotbalovým útočníkem. Hrál za Ajax Amsterdam a AC Milán.\nJe považován za jednoho z nejlepších fotbalistů, kteří kdy hráli. Za svou poměrně krátkou kariéru, kterou ukončilo vážné zranění, vstřelil 276 gólů. Van Basten získal třikrát cenu Zlatý míč pro nejlepšího fotbalistu Evropy, a to v letech 1988, 1989 a 1992. Pelé ho roku 2004 zařadil mezi 125 nejlepších žijících fotbalistů.\n\nVelmi krátce hrál Marco van Basten za \"Elinwijk\", kde si jej vyhlédl slavný Ajax Amsterdam. Svůj první zápas za Ajax odehrál v dubnu 1982 a hned při svém debutu skóroval, Ajax tehdy porazil NEC 5:0. Fanoušci a odborníci v jeho stylu hry našli podobnosti s další fotbalovou nizozemskou ikonou a ihned jej k ní přirovnali. Nebyl to nikdo jiný než Johan Cruijff.\n\nVan Basten vyrostl v nepostradatelného hráče, během svého působení v Ajaxu vypiloval už i tak svou britalntní techniku. V roce 1982 se dokonce stal nejlepším evropským útočníkem.\n\nZúčastnil se Mistrovství světa hráčů do 20 let 1983 v Mexiku, kde byli mladí Nizozemci vyřazeni ve čtvrtfinále svými vrstevníky z Argentiny (prohra 1:2).\n\nV letech 1984 až 1987 se vždy stal nejlepším nizozemským střelcem, během tohoto období nastřílel 117 branek ve 112 zápasech. Nejlepší sezóna byla pro něj 1985/86, kdy ve 26 zápasech vstřelil 37 gólů. Van Basten dovedl Ajax i k vítězství v poháru UEFA v roce 1987, kdy ve finále proti Lokomotivu Lipsko vstřelil gól.\nV roce 1987 jej koupil do svého týmu AC Milán Silvio Berlusconi, který tak vytvořil spojení van Basten - Rijkaard a Guillit. V jejich první sezóně ihned vyhráli italskou ligu, ale van Basten měl neustálé problémy s kotníkem, přesto odcestoval na EURO 1988, kde se předvedl v oslnivé formě a dovedl tak nizozemský tým ke zlatým medailím.\nV sezóně 1992/93 zažil Milán neuvěřitelné vítězné tažení v 58 zápasech, van Basten hrál mimořádně a za to si také vysloužil titul pro nejlepšího evropského i světového fotbalistu. Také se však vážně zranil, opět se jednalo o kotník. AC Milán se poté probojovalo až do finále Ligy mistrů, kde prohrálo s Olympique de Marseille, van Basten u toho však nebyl, zranění si vyžádalo daleko větší pauzu než se očekávalo.\n\nOd zápasu s Anconou, kde k zranění došlo, se na trávník jako profesionální hráč už nevrátil.\n\nV roce 1995 oficiálně ukončil svou fotbalovou kariéru, tehdy na otázku, zda by nechtěl vyzkoušet někdy post trenéra odpovídal záporně. Nicméně, svůj názor změnil poté, co začal navštěvovat trenérské kurzy KNVB. Jeho prvním týmem se stal B tým Ajaxu, který vedl se svým kamarádem Johnem van´t Schipem.\n\n29. července 2004 byl Marco van Basten jmenován trenérem nizozemské fotbalové reprezentace, van´t Schip se stal jeho asistentem.\n\nPo začáteční skepsi všech pochybovačů se stal brzy uznávanou osobou a mužem, který si stojí za svým rozhodnutím. Přestal do reprezentace povolávat takové hráče jako Clarence Seedorf, Roy Makaay nebo Edgar Davids.\n\nRozhodl se národním tým nestavět na velkých jménech, do reprezentace začal povolávat pro fotbalové laiky neznámá jména, přesto v nizozemské lize uznávané talenty. Do reprezentace tak díky van Bastena nakoukli například Denny Landzaat, Barry Opdam, Ron Vlaar, Jan Kromkamp nebo Joris Mathijsen.\nPozoruhodným rozhodnutím bylo povolání Khalida Boulahrouze, Hedwigese Madura nebo Ryana Babela.\n\nDoposud se jeho omlazovací proces národního týmu vyvedl, pod jeho vedením prohráli Nizozemci jen jednou, ale v tom nejdůležitějším a zřejmě nejdivočejším zápase, jaký odehráli, a to v osmifinále mistrovství světa ve fotbale v roce 2006 proti Portugalsku. Tehdy byl i poprvé kritizován za to, že opomíjel v základní sestavě Ruuda van Nistelrooye a místo něho vsadil na mladý tandem Arjen Robben, Robin van Persie, Dirk Kuijt a Jan Vennegoor of Hesselink.\n\n\n\n\n"}
{"id": "128219", "url": "https://cs.wikipedia.org/wiki?curid=128219", "title": "Bezkolenec", "text": "Bezkolenec\n\nBezkolenec (\"Molinia\") je rod trav z čeledi lipnicovitých (\"Poaceae\"). Jedná se o vytrvalé byliny. Jsou trsnaté. Stébla dorůstají výšek zpravidla 15-250 cm. Listy jsou hlavně v přízemním trsu, dolní lodyžní články jsou silně zkráceny a horní prodloužený, takže je tráva zdánlivě bez kolének. Čepele listů jsou ploché nebo svinuté, 3-10 mm široké, na vnější straně listu se při bázi čepele nachází místo jazýčku věneček chlupů. Květy jsou v kláscích, které tvoří latu, která je stažená či rozložitá. Klásky jsou zboku smáčklé, vícekvěté (zpravidla 2-6 květů), horní květ je však často sterilní a zakrnělý. Na bázi klásku jsou 2 plevy, které přibližně stejné nebo nestejné, bez osin, zašpičatělé. Pluchy jsou na vrcholu zašpičatělé, bez osin. Plušky jsou dvoužilné, bez osin. Plodem je obilka. Celkově je známo asi 2 až 5 druhů, hlavně v mírném pásu Evropy a Asie.\n\nV České republice rostou pouze dva druhy z rodu bezkolenec. Bezkolenec rákosovitý (\"Molinia arundinacea\") je mohutná tráva, která má zpravidla široce rozložitou latu. Roste na střídavě vlhkých bezkolencových loukách (sv. \"Molinion\") a ve vlhkých acidofilních doubravách (as. \"Molinio-Quercetum\"). Najdeme ho spíše v nížinách a středních polohách. Příbuzný bezkolenec modrý (\"Molinia caerulea\") je většinou menší a má staženější latu. Roste někdy i v nížninách, zvláště v Čechách, častější je však ve vyšších polohách a hojně je rozšířen i v subalpínském stupni. Roste na vlhkých a slatinných loukách, v rašeliništích a v některých typech vysokostébelných alpínských trávníků.\n\n"}
{"id": "128221", "url": "https://cs.wikipedia.org/wiki?curid=128221", "title": "Radoslav Večerka", "text": "Radoslav Večerka\n\nRadoslav Večerka (18. dubna 1928 Brno – 15. prosince 2017 Brno) byl český jazykovědec, vysokoškolský pedagog, publicista, editor a literární vědec, který se zabýval slavistikou se zaměřením na paleoslovenistiku, slovanskou jazykovou komparistiku a dějiny slavistiky.\n\nVystudoval češtinu, rusistiku a slovanskou srovnávací jazykovědu na Filozofické fakultě Masarykovy univerzity v Brně. Jeho učiteli byli mj. paleoslovenista Josef Kurz, bohemisté František Trávníček a Adolf Kellner, indoevropeista Václav Machek a zakladatel české školy literární komparatistiky Frank Wollman. Již v období studií zahájil svou pedagogickou činnost jako asistent (1950–1952), po absolutoriu zůstal ve svazku fakulty (1952–1955 interní vědecký aspirant; 1955–1964 odborný asistent; 1964–1990 docent; 1994–2017 profesor slovanské jazykovědy a literární vědy, později emeritní). V roce 1952 získal doktorát filozofie, od 1957 kandidát filologických věd (CSc.), 1988 doktor filologických věd (DrSc.). V letech 1967–1968 byl proděkanem FF UJEP v Brně, 1990–1991 vedoucím Katedry českého jazyka na FF MU, 1990–1997 člen vědecké rady FF MU. Jako hostující profesor přednášel na univerzitách v Erlangenu, Münsteru, Regensburgu, Heidelbergu, Freiburgu im Breisgau (Německo), dále v Sofii, Veliko Tarnovo (Bulharsko), Budapešti, Szegedu (Maďarsko) a ve Vídni (Rakousko).\n\nJeho celoživotní vědecké zaměření je oborově orientováno především na paleoslovenistiku (se zvláštním zřetelem na syntax a lexikografii), dále zpracovává problematiku staroslověnštiny v širokých souvislostech kulturně historických a literárních, významné jsou také práce z oblasti slovanské komparatistiky, etymologie a dějin oboru.\n\nKromě své rozsáhlé pedagogické, badatelské, publikační, redakční a editorské činnosti patří k dlouholetým členům vědecké rady \"Slovanského ústavu AV ČR\" v Praze, \"Československého\" a později \"Českého komitétu slavistů\" i \"Komise pro staroslověnskou a církevněslovanskou lexikologii a lexikografii při Mezinárodním komitétu slavistů\". Byl spoluorganizátorem mezinárodních sympozií o otázkách slovanské syntaxe na FF UJEP v letech 1961–1976, spoluredaktorem \"Sborníku prací\" FF brněnské univerzity (řada A jazykovědná), přednášel referáty na většině mezinárodních slavistických kongresů realizovaných po II. světové válce.\n\nJe autorem a spoluautorem řady knih a nepřeberného množství odborných článků, vědeckých statí, studií, zpráv, recenzí, nekrologů, učebních textů, biograficko-bibliografických medailonů i jubilejních materiálů, uveřejňovaných v českých i zahraničních tiskovinách jak periodického, tak neperiodického charakteru. Od roku 1982 se podílí na vzniku \"Slovníku jazyka staroslověnského = Lexicon linguae paleoslovenicae\", od 1990 také \"Etymologického slovníku jazyka staroslověnského\".\n\n\n\n\n\n"}
{"id": "128232", "url": "https://cs.wikipedia.org/wiki?curid=128232", "title": "Harmatán", "text": "Harmatán\n\nHarmatán (též harmatan nebo harmataan) je místní název suchého, horkého a prašného severního (severovýchodního) větru vanoucího v zimě ze Súdánu do hornoguinejské oblasti od listopadu do března. Vane v průběhu suchého období a ze Sahary odnáší drobné částečky písku.\n"}
{"id": "128238", "url": "https://cs.wikipedia.org/wiki?curid=128238", "title": "Čabel", "text": "Čabel\n\nČabel byla ves na Táborsku nedaleko Měšic. Nalézala se přímo za měšickým dvorem a dnes se místu, kde stávala, říká „Na Čabeli“.\n\nVes vznikla roku 1419 a patřila k Sezimovu Ústí. Páni Sezimové z Ústí drželi ves až do roku 1420, kdy ji manželka Jana Sezimy z Ústí a milenka Jana Husa, Anna z Mochova, připojila k husitskému Táboru. Obec zanikla prakticky převedením místního obyvatelstva z původní obce do Tábora. Anna z Mochova učinila ze svých bývalých poddaných \"rovnoprávné\" husity. \n\nV 16. století patřil zbytek pusté vsi s polnostmi Na Čabeli Janovi Přehořovskému z Kvasejovic. Ten tam vystavěl deskový statek a roku 1508 jej prodal táborskému měšťanovi Jiřímu Huspekovi. Dnes přísluší zemědělská půda N Čabeli školnímu statku v Měšicích.\n\nPodle tvrzení právníka a historika Václava Vaněčka vzniklo původní husitské adamitské hnutí pravě v obci Čábel, kde jej, za podpory Anny z Mochova, založil francouzský kazatel z Picardie, Adam Rohan, ještě před obsazením Tábora (Hradiště) kališníky. Adamité zde konali pohlavní orgie, které byly součástí husitských bohoslužeb. Patrně se jich zúčastňovalo i osazenstvo z blízkého Kozího hrádku a milenka Jana Husa Anna z Mochova.\n\nTvrzení některých publicistů (R. Čechura, J. Jonáš atd.), že byla ves vypálena až v době třicetileté války švédskými žoldáky, se nezakládají se na historických skutečnostech. Švédové tehdy v okolí Měšic – a tím i „na Čabeli“ – zapálili obilné lány, ale nikoli vesnici, která v té době již 200 let neexistovala.\n\n"}
{"id": "128246", "url": "https://cs.wikipedia.org/wiki?curid=128246", "title": "Zájmové sdružení obcí Hrušovanska", "text": "Zájmové sdružení obcí Hrušovanska\n\nMikroregion Hrušovansko se rozkládá na východě okresu Znojmo, leží na hranici okresů Znojmo a Břeclav. Mikrogerion je zájmové sdružení 14 obcí s centrem v Hrušovanech. Sdružuje celkem 14 obcí a byl založen v roce 2000.\n\nObce společně usilují o zlepšení životních podmínek svých občanů a podporu společenského života, o povznesení tohoto v nedávné minulosti téměř zapomenutého kraje. Hrušovansko bylo dlouhá léta pohraničím u těžko průchodných hranic. Znamenalo to minimum investic do infrastruktury, ekonomiky, kultury a ostatních sfér.\n\n\n"}
{"id": "128250", "url": "https://cs.wikipedia.org/wiki?curid=128250", "title": "Russell Kirk", "text": "Russell Kirk\n\nRussell Kirk (19. října 1918, Plymouth – 29. dubna 1994 Mecosta) byl americký politický filosof a historik, který svými názory výrazným způsobem ovlivnil americký konzervatismus ve 20. století.\n\nKirk studoval na Michiganské státní univerzitě, Duke University a po konci druhé světové války, které se účastnil jako voják americké armády, na skotské University of St. Andrews.\n\nV roce 1953 vyšlo jeho asi nejvýznamnější dílo \"The Conservative Mind\" (do češtiny přeloženo v roce 2000 jako Konzervativní smýšlení, překládáno občas i jako \"Konzervativní myšlení\" nebo \"Konzervativní mysl\").\nRussell Kirk byl pravidelným přispěvatelem časopisu National Review a v letech 1957 až 1959 byl vydavatelem čtvrtletníku Modern Age.\n\nKirk je autorem přibližně 30 knih a velkého počtu novinových a časopisových článků, které byly přeloženy do řady jazyků.\n\nZastával názor, že každá změna by měla vycházet z tradice. Civilizovaná společnost podle něj potřebuje mít své vrstvy a třídy. Vlastnictví a svobodu považoval za neoddělitelně spjaté jevy. Ve svých dílech často obhajoval a rozvíjel názory Edmunda Burka, kupříkladu stejně jako Burke uznával užitečnost některých předsudků. Byl odpůrcem marxismu a multikulturalismu, odmítal takzvaný vývoz demokracie a stavěl se kriticky ke spojenectví konzervatismu a libertariánství. O amerických neokonzervativcích prohlásil, že se stavějí za myšlenku „demokratického globalismu“ a mají příliš blízko k osvícenskému myšlení a evropské levici. Často zapomínají na zájmy své země a jejich chybou je přesvědčení, že hlavním městem USA je Tel Aviv.\n\nKrátce před svou smrtí se stal členem čestné rady Občanského institutu.\n\n\n"}
{"id": "128253", "url": "https://cs.wikipedia.org/wiki?curid=128253", "title": "Smilka tuhá", "text": "Smilka tuhá\n\nSmilka tuhá (\"Nardus stricta\") je druh rostliny z čeledi lipnicovité, tedy trávy, a jediný druh rodu smilka.\n\nJe to výrazně trsnatá tráva, její stébla dorůstají výšek zpravidla 10–50 cm. Čepele listů jsou svinuté, asi 0,5 mm široké, na vnější straně listu se při bázi čepele nachází jazýček, asi 2 mm dlouhý. Velmi redukované květy jsou v kláscích, které tvoří jednoduchý klas, většinou jednostranný, s klásky ve dvou řadách. Klásky jsou zboku smáčklé, jednokvěté. Plevy jsou velmi zakrnělé, nestejné, někdy přítomna jen jedna. Pluchy jsou osinaté, osina není kolénkatá. Plušky jsou dvoužilné, bez osin. Opylení se děje pomocí větru, plody se tvoří též apomikticky. Plodem je obilka, která je okoralá. Vegetativně se šíří též rozrůstáním pomocí výběžků v typických hustých řadách.\n\nSmilka tuhá je běžný druh nízkých, živinami chudých kyselých trávníků od pahorkatin po nejvyšší horské polohy. Roste hlavně v tzv. smilkových trávnících, ať už suchých či zamokřených až mírně zrašelinělých (svazy: \"Violion caninae\", \"Nardo-Agrostion tenuis\", \"Nardo-Juncion squarrosi\") a v subalpínských zapojených trávnících (sv. \"Nardion\"). Někdy může tvořit i téměř monodominantní porosty a může se zde chovat jako expanzívní druh. V úrodných nížinách, teplých oblastech a v oblasti vápenců často i na rozsáhlých územích chybí.\n\nCelkový areál zahrnuje především Evropu, dále roste v západní a Střední Asii až po Sibiř, v horách severní Afriky, též v Makaronézii a některých oblastech Ameriky.\n\n\n \n"}
{"id": "128259", "url": "https://cs.wikipedia.org/wiki?curid=128259", "title": "Izolovaný a limitní kardinál", "text": "Izolovaný a limitní kardinál\n\nIzolovaný kardinál a limitní kardinál jsou pojmy z teorie množin, které rozdělují kardinální čísla na dvě disjunktní třídy podle postavení v hierarchii kardinálů.\n\nJe-li formula_1 kardinál, pak množina všech větších kardinálů má vždy nejmenší prvek – označme jej formula_2 a nazvěme následníkem kardinálu formula_1. Kardinál formula_1 nazýváme předchůdcem kardinálu formula_2\n\nŘekneme, že kardinál je limitní, pokud nemá předchůdce a je neprázdný.\nV opačném případě mluvíme o izolovaném kardinálu.\n\nPoznámka: Pojmy limitní kardinál a izolovaný kardinál nesmí být zaměňovány s pojmy limitní ordinál a izolovaný ordinál. Každý nekonečný kardinál je limitním ordinálem, bez ohledu na to, zda se jedná o limitní kardinál nebo izolovaný kardinál.\n\n\n"}
{"id": "128262", "url": "https://cs.wikipedia.org/wiki?curid=128262", "title": "Mikroregion Miroslavsko", "text": "Mikroregion Miroslavsko\n\nMikroregion Miroslavsko se rozkládá na severovýchodě okresu Znojmo, leží na hranici okresů Brno-venkov, Znojmo a Břeclav. Mikrogerion je zájmové sdružení obcí s centrem v Miroslavi.\n\nObce společně usilují o zlepšení regionálního rozvoje a hlavně cestovního ruchu.\n\n\n"}
{"id": "128264", "url": "https://cs.wikipedia.org/wiki?curid=128264", "title": "Mikroregion Čebínka", "text": "Mikroregion Čebínka\n\nMikroregion Čebínka je svazek obcí v okresu Brno-venkov, jeho sídlem je Tišnov a jeho cílem je regionální rozvoj obecně. Sdružuje celkem 7 obcí a byl založen v roce 2002.\n\n\n"}
{"id": "128265", "url": "https://cs.wikipedia.org/wiki?curid=128265", "title": "Oscar Peterson", "text": "Oscar Peterson\n\nOscar Emmanuel Peterson, CC, CQ, O.Ont. (15. srpna 1925, Montreal, Québec – 23. prosince 2007 Mississauga, Ontario) byl kanadský jazzový pianista a skladatel, některými kritiky pokládán za jednoho z nejlepších pianistů všech dob (Scott Yanow, 2004). Jeho hudba je plná swingu a jazzových improvizací. V Evropě byl známý také díky svým častým koncertům – vystupoval zde totiž každý rok. Jeho velkým vzorem byl legendární jazzový pianista Art Tatum.\n\nVyrůstal ve čtvrti Little Burgundy v Montrealu v provincii Québec. V pěti letech se začal učit hře na trubku a piáno, avšak od sedmi se kvůli prodělané tuberkulóze věnoval pouze hře na piáno. První setkání s hudbou formou výuky mu dopřával jeho otec, amatérský trumpetista a pianista. Díky své sestře, která ho také vyučovala, dosáhl vysoké úrovně hráčského umu a virtuozity. Prvním \"opravdovým\" učitelem byl maďarský pianista Paul de Marky, jenž byl sám studentem Franze Liszta. Netrvalo dlouho a mladý Oscar propadl kouzlu jazzu a zejména stylu boogie-woogie a právě díky tomu byl ve své době nazýván jako \"the Brown Bomber of the Boogie-Woogie\".\nVe věku devíti let hrál takovým způsobem, že působil mezi profesionály jako rovnocenný kolega. Mnoho let cvičil čtyři až šest hodin denně a teprve v následujících letech snížil každodenní lekce na jednu až dvě hodiny. V roce 1940, ve věku čtrnácti let vyhrál národní hudební soutěž pořádanou \"Canadian Broadcasting Corporation\" a právě tohle byl okamžik, který jej zařadil mezi profesionální hudebníky.\n\nJedněmi z mnohých, kteří na měj v době jeho mládí měli vliv, byli Teddy Wilson, Nat \"King\" Cole, James P. Johnson a legendární Art Tatum. Brzy si vydobyl renomé jako technicky zdatný a melodicky nápaditý jazzový pianista a začal se pravidelně objevovat v kanadských rádiích. Jeho první vystoupení v USA se konalo roku 1949 v newyorské Carnegie Hall.\n\nBěhem své kariéry hrál např. s Rayem Brownem, Benem Websterem, Miltem Jacksonem, Herb Ellisem, Barney Kesselem, Ed Thigpenem, Niels-Henning Ørsted Pedersenem, Louis Armstrongem, Stéphanem Grappellim, Ellou Fitzgerald, Clarkem Terrym, Joe Passem, Countem Basiem.\n\nDůležitým momentem kariéry bylo zahájení spolupráce se značkami hudebního manažera Normanem Granzem (především Verve records) koncertní série „Jazz at the Philharmonic“, kde měl příležitost si zahrát s nejvýznamnějšími osobnostmi jazzu své doby. Granz zůstal Petersonovým manažerem po většinu kariéry. Někteří odborníci jsou toho názoru, že jeho nejlepší nahrávky jsou ty z konce šedesátých a začátku sedmdesátých let. Od roku 1973 vycházely jeho desky pod Granzovým vydavatelstvím Pablo Records, v 90. letech pak ve vydavatelství Telarc.\n\nRoku 1993 prodělal mozkovou mrtvici, která trvale oslabila jeho levou polovinu těla. Tím byl na dva roky postaven mimo dění. Tuto překážku však posléze překonal a až do svého skonu omezeně koncertoval.\n\nV roce 1997 obdržel cenu Grammy za celoživotní přínos a také cenu International Jazz Hall of Fame Award, což dokazuje, že je stále považován za jednoho z nejlepších jazzových hráčů všech dob.\n\n\n"}
{"id": "128266", "url": "https://cs.wikipedia.org/wiki?curid=128266", "title": "Pavel Horváth", "text": "Pavel Horváth\n\nPavel Horváth (* 22. dubna 1975 v Praze) je bývalý český levonohý fotbalový záložník a reprezentant. Naposledy hrál za Viktorii Plzeň, kariéru ukončil po sezoně 2014/15 po utkání proti 1. FK Příbram (výhra Plzně 5:2), když v 81. minutě vystřídal Tomáše Hořavu. Byl to klasický „špílmachr“ - tvůrce hry, dokázal dobře číst hru a dát překvapivou přihrávku. Mimo to dokázal přesně vystřelit i z větší vzdálenosti. V kabině byl znám jako věčný šprýmař. Ve své bohaté kariéře hrál mj. za obě pražská „S“ - Spartu i Slavii, působil v Portugalsku, Turecku a Japonsku. Od července 2017 je trenérem FK Baník Sokolov.\n\nJe podruhé ženatý, první manželkou byla Hedvika, vyhlášená záletnice a dnes již bývalá manželka Jana Kollera. S druhou manželkou Janou má dceru Adrianu a syna Patrika. Je vyučeným řezníkem.\n\nV letech 2010, 2011, 2012, 2013 zvítězil v české anketě Fotbalista roku v kategorii Osobnost ligy.\n\nS fotbalem začínal na škváře v TJ Břevnov, 26. září 1983 se v osmi letech dostal do Sparty Praha (tehdy TJ Sparta ČKD Praha), kde ho v žácích vedli trenéři Toufar, Miloslav Lev, v dorostu trenér Černý a Tadeáš Kraus. V A-týmu debutoval 28. listopadu 1993 pod trenérem Karolem Dobiašem v utkání proti Drnovicím, nastoupil v základní sestavě (remíza 0:0). V této fázi to byl jeho jediný start za Spartu v 1. lize.\n\nV lednu 1994 totiž odešel na půlroční hostování do tehdy druholigového Jablonce, klubu vedeného Miroslavem Peltou. Zde působil pod trenérem Josefem Pešice a později pod Jiřím Kotrbou. Hned v prvním zápase s Kladnem (1:1) si natrhl vazy v kotníku. Konec sezony 1993/94 již stihl a mohl s Jabloncem slavit postup do nejvyšší ligy. V létě pak prodloužil hostování a rok později (v létě 1995) do klubu přestoupil. V Jablonci slavil 3. místo v první lize v sezoně 1995/96.\n\nV létě 1996 se vrátil do Prahy, přestoupil z Jablonce za 22 milionů do Slavie (v sezoně 1996/97 ale odehrál za Jablonec ještě jeden ligový zápas 1. kola proti Hradci Králové – výhra 2:0), odkud se do dostal i do české reprezentace, zahrál si evropské poháry a vyhrál dvakrát český fotbalový pohár.\n\nPo Euru 2000 přestoupil do portugalského klubu Sporting Lisabon. Původně to vypadalo na belgický Standard Lutych. Výstupní klauzule byla 35 milionů Kč, transfer se zrealizoval za více než 40 milionů. Působil zde jednu kompletní sezónu 2000/01 a část následující. Zahrál si s klubem Ligu mistrů 2000/01 (mj. proti Realu Madrid) a Pohár UEFA v ročníku 2001/02. Tou dobou z dorostu povýšili Ricardo Quaresma a o něco později Cristiano Ronaldo. Sporting v září 2001 prodal Pavla Horvátha do tureckého klubu Galatasaray Istanbul.\n\nDo Galatasaraye odešel Pavel v září 2001 společně s belgickým útočníkem Mbo Mpenzou a Chorvatem Robertem Špeharem jako součást transferu mezi Galatasaray a Sportingem Lisabon, opačným směrem zamířil brazilský útočník Mário Jardel. Sporting navíc doplatil tureckému klubu 5 milionů US$. V Galatasarayi strávil pouze 3 měsíce, na začátku prosince 2001 zde skončil. Rumunský trenér Mircea Lucescu ho nasadil jen ve 3 zápasech, gól Pavel nevstřelil. Když klub nesplnil klauzuli ve smlouvě o doplacení jisté finanční částky do konce listopadu 2001, stal se Horváth volným hráčem a vrátil se do České republiky. V lednu 2002 podepsal smlouvu s Teplicemi.\n\nV lednu 2002 se vrátil do ČR. Zamířil do severočeského klubu FK Teplice.\nV jarní části sezóny 2001/02 Gambrinus ligy stihl Pavel za Teplice odehrát 13 zápasů v základní sestavě, během nichž vstřelil 1 gól. Bylo to 9. března 2002 v domácím utkání proti Baníku Ostrava, které Teplice vyhrály 4:0. Prosadil se v 33. minutě z pokutového kopu. Teplice skončily po sezóně na 7. místě ligové tabulky.\n\nNásledující sezónu 2002/03 odehrál celkem 25 ligových zápasů a připsal si 2 vstřelené góly. Nejprve se trefil 11. srpna 2002 proti hostujícím Českým Budějovicím (zápas skončil výhrou Teplic 2:1) a potom ještě 24. března 2003 doma proti Liberci (opět výhra 2:1). Tentokrát proměnil v 66. minutě pokutový kop a zařídil tak Teplicím vítězství. Na konci sezóny skončily Teplice v lize na 6. příčce, ale klubu se podařilo vyhrát domácí pohárovou soutěž, když ve finále porazil s Horváthem v základní sestavě Jablonec 1:0.\n\nDíky tomu hrál Pavel Horváth s Teplicemi Pohár UEFA 2003/04 proti německému 1. FC Kaiserslautern (1. kolo, postup), nizozemskému Feyenoordu (2. kolo, postup) a skotskému Celtic FC (3. kolo, vyřazení).\nZa ligovou sezónu 2003/04 nastřádal Pavel Horváth dohromady 22 ligových startů a 3 branky. 26. července zařídil Teplicím domácí remízu 1:1 se Spartou Praha, 20. října vyrovnával v Brně na 1:1, nicméně Zbrojovka zvítězila 2:1, a 2. května 2004 přispěl jedním gólem k domácímu vítězství 2:1 nad Plzní. Teplice si pohoršily a skončily po sezóně tentokrát na 9. příčce.\n\nV létě 2004 se nechal zlákat českým trenérem Ivanem Haškem k angažmá v japonském klubu Vissel Kóbe, kde se stal velmi populární a vysloužil si přezdívku \"Horvy\". Mimo trenéra Haška a jeho asistenta Pavla Řeháka (který po rezignaci trenéra Haška převzal funkci hlavního trenéra a přivedl si asistenta Pavla Trávníka) zde měl ještě později české spoluhráče Ivo Ulicha a Martina Müllera. Na podzim 2004 vstřelil Horváth 6 gólů.\n\nV sezoně 2005/06 sestoupil klub s Pavlem Horváthem v sestavě (který zůstal sám z pětičlenné české enklávy) do japonské druhé ligy.\n\nV září 2006 přijal nabídku od Sparty a znovu se vrátil do české ligy. 23. dubna 2007 rozhodl jediným gólem domácí derby proti městskému rivalovi Slavii Praha, prosadil se v 63. minutě. 5. května (26. kolo) dostal ve 38. minutě červenou kartu v zápase proti hostujícímu Slovácku, když odehrál míč vysokou nohou před protihráčem Rackem. Racko po tomto střetu spadl na trávník, poté následovala menší roztržka. V předposledním 29. ligovém kole 21. května se trefil podruhé v sezoně proti domácí Sigmě Olomouc, v 87. minutě zvyšoval na konečných 2:0 pro Spartu. Na půlící čáře zachytil rozehrávku soupeře, všiml si, že brankář Tomáš Lovásik je daleko od brány a okamžitě vystřelil. Střela byla velmi přesná, míč zapadl za překvapeného brankáře, který se jej pokusil vyrazit, ale nedosáhl na něj. Deník Mladá fronta DNES gól zařadil na čelo žebříčku nejkrásnějších gólů Gambrinus ligy v celé její historii. Za sezonu 2006/07 nastřádal 20 ligových startů a 2 vstřelené góly. Na jejím konci slavil s klubem zisk double (ligový titul + prvenství v národním poháru).\n\nNásledující sezonu 2007/08 se poprvé střelecky prosadil ve 4. kole 25. srpna 2007 v souboji s domácí Viktorií Žižkov, když ve 48. minutě proměnil pokutový kop a zvýšil na průběžných 2:0. Sparta Praha u svého městského konkurenta zvítězila 4:1. Další góly přidal 12. listopadu proti Bohemians 1905 (výhra Sparty 3:1), 5. dubna 2008 proti Českým Budějovicím (výhra 1:0) a 10. května proti Baníku Ostrava (prohra 1:2). 8. října 2007 v derby proti Slavii Praha byl rozhodčím Kovaříkem vyloučen, když po faulu slávistického hráče Daniela Pudila oplácel. Slavia vyhrála na Letné 2:0. V sezoně 2007/08 absolvoval 24 ligových zápasů, v nichž nastřílel celkem 4 branky (z toho 3 z pokutových kopů). Sparta skončila v lize na druhé příčce za Slavií Praha, ale získala prvenství v českém poháru. Po incidentu se sparťanskými fanoušky se rozhodl Spartu opustit a přestoupil do Plzně.\n\nPo svém příchodu do týmu Plzně vedeného trenérem Jaroslavem Šilhavým převzal kapitánskou pásku. V lize debutoval 2. srpna 2008 v domácím zápase 1. kola proti Viktorii Žižkov, přičemž se uvedl i střelecky, ve 26. minutě otevíral z pokutového kopu skóre střetnutí, které skončilo vítězstvím domácího mužstva v poměru 3:2. 30. srpna 2008 v 5. kole zařídil svým gólem z přímého kopu remízu 1:1 s hostujícími Teplicemi. 27. září v 8. kole jen korigoval domácí prohru s Baníkem Ostrava 1:3 (trefil se v 57. minutě za stavu 0:2 pro hosty). Další gól přidal 26. října v zápase 11. kola proti domácímu Střížkovu, z přímého kopu obstřelil zeď z protihráčů a jeho technická střela zapadla přesně k tyči. Plzeň šla v Praze do vedení a nakonec zvítězila 2:0. Další přesný zásah se Horváthovi podařil až v jarní části sezóny 4. dubna 2009 proti domácímu Baníku Ostrava, kdy v 56. minutě proměnil pokutový kop a zvýšil na 2:1. Plzni se vydařila odveta za porážku z podzimní části a Ostravu nakonec porazila rozdílem třídy 4:1. Následující kolo 12. dubna se podílel jednou brankou na „demolici“ Zlína, který Plzeň rozstřílela doma 5:0. V rozmezí dvou minut (50.-52.) zahrával Pavel Horváth rohové kopy. V prvním případě nacentroval míč přesně na hlavu Františka Ševinského, který vstřelil jeden ze svých dvou gólů v utkání. Ve druhém případě trefil centrující Horváth vzdálenější tyč zlínské brány, od níž se míč odrazil do sítě. Podobný kousek se mu podařil 25. dubna v domácím střetnutí se Střížkovem, tentokrát si jeho umístěnou střelu z rohového kopu srazil brankář hostí Jaroslav Beláň do sítě. Horváth tak stanovil konečné skóre 3:0. 9. května 2009 zvyšoval v domácím utkání proti Zbrojovce Brno v 52. minutě z pokutového kopu na průběžných 3:0, hostům se podařilo snížit na konečných 3:2. Ke konci zápasu se ještě Pavel Horváth neúspěšně pokusil přelobovat brněnského brankáře Bureše. Byl to poslední hráčův gól v sezoně 2008/09, nastoupil ve 27 zápasech (vždy v základní sestavě) a vstřelil celkem 8 branek. Plzeň skončila v tabulce na 8. příčce.\n\n16. srpna 2009 ve 4. ligovém kole Pavel Horváth pouze mírnil z pokutového kopu v 90. minutě domácí porážku 2:3 se Slovanem Liberec. 19. září již jeho gól pomohl ke 3 bodům za výhru 2:1 proti hostující Mladé Boleslavi. V 9. minutě vstřelil z pokutového kopu první gól utkání. Měl podíl i na vítězné brance, v 92. minutě nacentroval do vápna, František Ševinský míč mírně přizdvihl a boleslavský Adrian Rolko si jej srazil do vlastní brány. 21. listopadu 2009 vstřelil ve 3. minutě úvodní gól zápasu se Střížkovem. V 86. minutě hosté srovnali na 2:2, o 3 minuty později „posadil“ Pavel Horváth míč na hlavu Tomáši Radovi, který se ve vyložené šanci nemýlil a zajistil Plzni vítězství 3:2. 24. března 2010 v utkání proti Příbrami vstřelil nádhernou branku z trestného kopu v 82. minutě, když se z přibližně 33 metrů opřel do míče a ten skončil v pravém horním rohu příbramské brány. Utkání skončilo výhrou domácí Plzně 3:1. Naposledy se v tomto ročníku Gambrinus ligy trefil 5. května 2010 proti hostující Slavii Praha. Nejprve ve 22. minutě nacentroval na Davida Limberského, který hlavou srovnával na průběžných 1:1 a v 66. minutě sám uzavřel skóre na konečných 4:2 pro domácí.\n\nLigovou sezonu 2009/10 dovršil Pavel Horváth 5 brankami ve 28 střetnutích, Plzeň skončila v tabulce na konečném 5. místě. Slavila však vítězství v Ondrášovka Cupu (Plzeň porazila ve finále Jablonec 2:1) a postup do evropských pohárů.\n\n8. července 2010 nastoupil v dresu Plzně k historicky prvnímu zápasu českého Superpoháru, který sehrávají mistr ligy (tehdy AC Sparta Praha) a vítěz národního poháru (Viktoria Plzeň). Trofej vyhrála pražská Sparta, utkání skončilo výsledkem 1:0. Pavel Horváth však tuto trofej získal s Plzní o rok později, když Plzeň jakožto mistr ligy porazila Mladou Boleslav (vítěze českého poháru) 4:2 v penaltovém rozstřelu (v normální hrací době skončil zápas nerozhodně 1:1).\n\nV sezóně Gambrinus ligy 2010/11 získal s klubem ligový titul, ke kterému přispěl 8 góly ve 26 zápasech.\n\nV sezóně 2011/12 bojovala Plzeň v posledním kole se Slovanem Liberec o titul, utkání skončilo nerozhodně 0:0, tento výsledek stačil Liberci na první místo a Plzeň spadla na 3. příčku za pražskou Spartu. Horváth nastřádal v této sezoně 29 ligových startů a 5 gólů.\n\nPlzeň se v sezóně 2011/12 propracovala z 2. předkola až do základní skupiny Ligy mistrů. Ve druhém předkole přešla přes arménský celek Pjunik Jerevan po výsledcích 4:0 a 5:1. Pavel Horváth vstřelil jeden z gólů svého týmu. Ve 3. předkole následoval postup přes norský Rosenborg Trondheim (výhry 1:0 a 3:2) a ve 4. předkole přes dánský FC Kodaň (výhry 3:1 a 2:1). V základní skupině H si Pavel Horváth zahrál proti dvěma evropským velkoklubům FC Barcelona (prohry 0:2 a 0:4) a AC Milan (prohra 0:2 a remíza 2:2). Třetím klubem, s nímž se západočeský klub utkal byl běloruský BATE Borisov (výhra 1:0 a remíza 1:1). Plzeň obsadila v konečném součtu 3. místo před BATE a díky tomu si zajistila účast v jarní vyřazovací části Evropské ligy 2011/12. Zde se Plzeň střetla s německým Schalke 04 a po výsledcích 1:1 doma a 1:3 venku po prodloužení vypadla. K odvetě na půdě Schalke 04 Pavel Horváth nemohl nastoupit, měl jednozápasový distanc za žluté karty. Na hřišti jej nahradil ve středu pole Václav Procházka.\n\nV základní skupině B Evropské ligy 2012/2013 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra Pavel Horváth v úvodu druhého poločasu (46. minuta) vyrovnával hlavou na 1:1 a zavelel tak k obratu na konečných 3:1 pro Plzeň. V dalším utkání 4. října s Atléticem Madrid Pavel Horváth pro zdravotní problémy nehrál, španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. Horváth ve 44. minutě zakončil krásnou kombinaci střelou k tyči a srovnal skóre na 1:1. Střetnutí skončilo výsledkem 2:1 pro české mužstvo, Plzeň si s 6 body upevnila druhou příčku za vedoucím Atléticem Madrid. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Horváth nastoupil na hřiště v základní sestavě a hrál do 80. minuty. V 76. minutě poslal centr do malého vápna, který proměnil ve třetí plzeňský gól Daniel Kolář. 22. listopadu nastoupil v Portugalsku v utkání proti Coimbře a v 57. minutě proměnil nařízený pokutový kop za faul na Davida Štípka. Zápas skončil 1:1, tento výsledek zajistil Plzni postup do jarní fáze Evropské ligy. Stal se tak nejstarším hráčem v historii Evropské ligy, který vstřelil gól (ve věku 37 let a 214 dní). 6. prosince 2012 odehrál zápas v Plzni proti Atléticu Madrid (výhra Viktorie Plzeň 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. Pavel Horváth byl vybrán do ideální jedenáctky základních skupin Evropské ligy. 14. února 2013 v jarní vyřazovací části nastoupil v šestnáctifinále proti domácímu italskému mužstvu SSC Neapol. Plzeň zvítězila v Neapoli 3:0. Hrál i o týden později v domácí odvetě, kterou Plzeň opanovala poměrem 2:0 a postoupila do osmifinále. V osmifinále odehrál celé domácí utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). 14. března v odvetě v Istanbulu si ve vlastním pokutovém území zpracovával míč, čehož využil Salih Uçan a vstřelil vedoucí gól Fenerbahce. Viktoria nakonec remizovala 1:1 a vypadla z Evropské ligy.\n\nPavel Horváth dirigoval mužstvo i ve šlágru 14. kola 11. listopadu 2012 proti hostující Sigmě Olomouc. Plzeň vyhrála suverénně 3:0 a vystřídala Olomouc na čele ligy, moravský klub spadl po porážce na 4. místo.\n\nV zimní ligové přestávce během soustředění na Kypru vstřelil gól z pokutového kopu v přípravném utkání 3. února 2013 proti ruskému celku FK Lokomotiv Moskva, Plzeň zvítězila v divokém zápase 5:3. V Gambrinus lize nastoupil v základní sestavě v prvním ligovém zápase Plzně po zimní přestávce 25. února 2013 proti domácímu Brnu, utkání skončilo výhrou hostů 3:1. Pavel Horváth přihrával na dvě branky slovenskému útočníkovi Marku Bakošovi. 10. března se v 19. ligovém kole podílel gólem z pokutového kopu na výhře 2:0 nad domácí Mladou Boleslaví. V březnu zároveň prodloužil o jeden rok smlouvu s Plzní (do června 2014). Sezónu Gambrinus ligy 2012/13 završil ziskem ligového titulu, Plzeň s Horváthem v sestavě porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha.\n\nV domácí odvetě třetího předkola Ligy mistrů 2013/14 7. srpna 2013 proti estonskému celku JK Nõmme Kalju vstřelil hattrick, první gól dal z pokutového kopu, další dva z hranice vápna. Navíc si připsal asistenci u další branky, když z levé strany odcentroval míč přesně na hlavu skórujícího Stanislava Tecla. Plzeň vyhrála 6:2 a postoupila do čtvrtého předkola. Zahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva.\n\n1. listopadu 2013 vstřelil dva góly při ligové výhře Plzně 6:1 nad hostujícím Jabloncem. 30. listopadu 2013 vstřelil hlavou vítězný gól v posledním ligovém kole podzimní části proti Příbrami, zápas skončil výsledkem 2:0. V únoru 2014 se dohodl s Plzní na nové smlouvě platné do léta 2015. Ročník zakončil ziskem druhého místa v Gambrinus lize i v českém poháru.\n\nS Plzní se představil v Evropské lize UEFA 2014/15, 31. července 2014 v prvním zápase 3. předkola proti rumunskému týmu FC Petrolul Ploiești nacentroval v nastaveném čase míč na hlavu Daniela Koláře, který gólem zajistil konečnou remízu 1:1. Domácí odvetu Plzeň nezvládla, prohrála 1:4 a z evropských pohárů vypadla.\n\nPo třetím ligovém kole byl odvolán trenér Dušan Uhrin ml. a nahradil ho Miroslav Koubek, Pavel Horváth se stal neoficiálně jeho hrajícím asistentem, oficiálně by se jím měl stát po obdržení trenérské licence. Zároveň se vyjádřil, že sezona 2014/15 bude jeho poslední v hráčské kariéře. V týmu měl na starost nácvik útočných standardních situací, jeho rukopis se projevil mj. v zápase 6. kola proti FK Dukla Praha (výhra 2:1), kde Plzeň předvedla širokou paletu rozehrávek na útočné polovině hřiště. Dvě kola před koncem ročníku 2014/15 získal s mužstvem mistrovský titul. Po sezoně 2014/15 ukončil svoji hráčskou kariéru. Celkem za Plzeň odehrál 170 ligových zápasů, ve kterých vstřelil 35 gólů.\n\nKvůli zdravotním problémům vypadl v úvodu sezony 2014/15 ze sestavy Plzně. Po rekonvalescenci odehrál zápasy za juniorku a koncem října 2014 se dohodl na startech za TJ Jiskra Domažlice, de facto farmu Plzně hrající ČFL. Debutoval 28. října 2014 proti týmu SK Zápy (porážka 1:4). V zápase trefil tečovanou střelou tyč.\n\n2. června 2015 uskutečnil v plzeňské Doosan aréně benefiční zápas nazvaný \"Horviho poslední desítka\", na kterém se definitivně rozloučil se svojí fotbalovou kariérou. V utkání se kromě bývalých a současných fotbalistů Plzně objevili Michal Špit, hokejisté Jiří Hudler, Jan Kovář, Václav Pletka, Martin Straka, Jaroslav Špaček, Tomáš Vlasák a Jakub Voráček, herci Vojtěch Dyk, Jakub Kohák, Ivan Trojan a Ondřej Vetchý, fotbalový trenér Ivan Hašek a syn Horvátha Patrik.\n\nPrvní zápas v A-mužstvu české reprezentace absolvoval Horváth 9. února 1999 v Bruselu proti domácí Belgii, toto přátelské utkání český celek vyhrál 1:0. Celkem odehrál v letech 1999-2002 v A-mužstvu české reprezentace 19 zápasů (11 výher, 3 remízy, 5 proher), gól nevstřelil. Kvůli silné konkurenci hráčů jako Pavel Nedvěd, Patrik Berger a Vladimír Šmicer v národním mužstvu Horváth příliš prostoru nedostal.\n\nByl i v kádru národního mužstva na EURU 2000 v Nizozemsku a Belgii, ale do žádného ze tří zápasů v základní skupině nezasáhl (postupně prohra 0:1 s Nizozemskem, prohra 1:2 s Francií a na závěr výhra 2:0 s Dánskem). Česká republika skončila na nepostupovém třetím místě za Nizozemskem a Francií.\n\nGóly Pavla Horvátha v české reprezentaci do 21 let \n\nPo skončení hráčské kariéry se před ročníkem 2015/16 stal trenérem mužstva TJ Jiskra Domažlice a zároveň se měl podílet na trenování plzeňské akademie.\nV srpnu 2015 se stal po odvolání trenéra Miroslava Koubka asistentem nového kouče FC Viktoria Plzeň Karla Krejčího. Roli asistenta měl i u trenérů Romana Pivarníka a Zdeňka Bečky.<br>\nV červenci 2017 nevyužil možnost dělat asistenta navrátivšímu se Pavlu Vrbovi v Plzni a rozšířil trenérský tým druholigového klubu FK Baník Sokolov, jenž s Viktorií Plzeň udržoval spolupráci.\n\n\nV září 2007 dostal Pavel Horváth pokutu 200 000 Kč za hajlování během srpnového zápasu s Viktorií Žižkov, přičemž mu hrozila pokuta až 500 000 Kč. Hráč se za svůj projev omluvil a dodal, že gesto bylo špatně interpretováno, chtěl pouze uklidnit sparťanské rowdies.\n\nAC Sparta Praha\n\nSK Slavia Praha\n\nSporting Lisabon\n\nFK Teplice\n\nFC Viktoria Plzeň\n\n\nV komunálních volbách v říjnu 2014 kandidoval v Praze-Dubči za ODS a byl zvolen do zastupitelstva městské části.\n\n"}
{"id": "128268", "url": "https://cs.wikipedia.org/wiki?curid=128268", "title": "Mikroregion Bílý Potok", "text": "Mikroregion Bílý Potok\n\nMikroregion Bílý Potok je svazek obcí v okresu Brno-venkov, jeho sídlem je Maršov a jeho cílem je koordinování celkového rozvoje území mikroregionu a společný přístup při prosazování ekologické stability území. Sdružuje celkem 4 obce a byl založen v roce 2000.\n\n\n"}
{"id": "128273", "url": "https://cs.wikipedia.org/wiki?curid=128273", "title": "Mikroregion Kuřimka", "text": "Mikroregion Kuřimka\n\nMikroregion Kuřimka se rozkládá na západ od Brna okolo města Kuřim podél toku potoka Kuřimka. Mikroregion je tvořen čtyřmi obcemi — Chudčicemi, Veverskou Bítýškou, Moravskými Knínicemi a Kuřimí. \n\n\n"}
{"id": "128279", "url": "https://cs.wikipedia.org/wiki?curid=128279", "title": "Dirichletův princip", "text": "Dirichletův princip\n\nDirichletův princip (někdy také označovaný jako zásuvkový princip, přihrádkový princip nebo princip holubníku) je matematické tvrzení z teorie množin, případně nekonečné kombinatoriky.\n\nNejjednodušší, „populární“ znění principu se dá formulovat například, že pokud umístíme \"m\" předmětů do \"n\" přihrádek (\"m\", \"n\" jsou přirozená čísla), kde \"m\" > \"n\", pak bude existovat alespoň jedna přihrádka ve které budou alespoň dva předměty. Umístíme-li tedy například deset holubů (\"m\" = 10) do devíti holubníků (\"n\" = 9), pak v alespoň jednom holubníku musí být alespoň dva holubi. V jeho obecnější verzi pak lze říct, že pokud umístíme \"kn+1\" předmětů do \"n\" přihrádek, pak v alespoň jedné přihrádce bude alespoň \"k+1\" předmětů (pro 19 holubů a devět přihrádek bude existovat alespoň jedna, v které budou alespoň 3 holubi). Tato jednoduchá tvrzení jsou poté dále zobecněna a formálněji definována – viz níže.\n\nAčkoliv tento samozřejmý princip byl používán již dříve, za prvního, kdo ho užíval vědomě k dokazování složitějších tvrzení, je považován německý matematik Johann Peter Gustav Lejeune Dirichlet (1805–1859). Ten jej jako první výslovně uvedl v roce 1834 pod názvem \"Schubfachprinzip\" (zásuvkový princip). Pod označením zásuvkový princip (\"principio dei cassetti\") je dodnes používán např. v italštině. V angličtině se používá zejména označení \"pigeonhole principle\" (princip holubníku), v dalších jazycích (např. v ruštině) pak Dirichletův princip. \n\nNěkolik jednoduchých příkladů pro ilustraci principu:\n\nDirichletův princip tvrdí, že pokud nekonečná množina vznikla jako sjednocení konečně mnoha množin, pak alespoň jedna z nich byla nekonečná.\n\nObdobný princip lze vyslovit i pro nespočetné množiny:\nPokud nespočetná množina vznikla jako sjednocení konečně mnoha množin, pak alespoň jedna z nich byla nespočetná.\n\nUveďme ještě třetí zajímavý princip podobného typu:\nPokud rozložíme množinu všech racionálních čísel na konečně mnoho částí, pak alespoň jedna z těchto částí obsahuje podmnožinu izomorfní s celou množinou racionálních čísel.\n\nPři snaze o zobecňování Dirichletova principu především směrem k nekonečným systémům nekonečných množin se lze setkat hned se dvěma problémy: buď se nelze obejít bez axiomu výběru, nebo se zobecnění v některých případech provést vůbec nedá – viz následující kapitola.\n\nNásledující verze Dirichletova principu je dokazatelná pouze připustíme-li axiom výběru. Tuto verzi lze vyjádřit třemi ekvivalentními způsoby:\n\nNedokazatelnost tohoto tvrzení v ZF lze ověřit užitím Fraenkel-Mostowského permutačních modelů.\n\nVelice oblíbená je úvaha typu:\n\"Nekonečnou množinu X nikdy nemohu získat jako sjednocení méně než |X| množin, z nichž každá má mohutnost menší než |X|.\"\nHodně se to podobá Dirichletovu principu v jeho nejjednodušší verzi… jenže to bohužel není pravda.\n\nUvažujme o kardinálním číslu formula_4.\nTakové číslo lze poskládat jako sjednocení spočetně mnoha (tedy méně než formula_4) disjunktních množin: formula_6, z nichž každá má mohutnost menší než formula_4.\n\nStačí definovat konečnou rekurzí:\n\nMnožiny, které takto „porušují“ možné zobecnění tohoto principu, se nazývají singulární kardinály.\n\nNejužitečnější je i přes svou jednoduchost základní verze Dirichletova principu. V důkazu mnoha vět z matematické analýzy narazíme na formulace typu „až na konečný počet hodnot“, v jejichž pozadí obvykle stojí nějaká forma Dirichletova principu, často vnímaného jako něco samozřejmého.\n\n"}
{"id": "128280", "url": "https://cs.wikipedia.org/wiki?curid=128280", "title": "Mikroregiony v Jihomoravském kraji", "text": "Mikroregiony v Jihomoravském kraji\n\nV tomto článku je přehled všech mikroregionů v Jihomoravském kraji.\n\n"}
{"id": "128281", "url": "https://cs.wikipedia.org/wiki?curid=128281", "title": "Nizozemská Wikipedie", "text": "Nizozemská Wikipedie\n\nNizozemská Wikipedie ( ) je jazyková verze Wikipedie v nizozemštině. Byla založena 19. června 2001. V lednu 2020 obsahovala přes 1 989 000 článků a pracovalo pro ni 39 správců. Registrováno bylo přes 1 040 000 uživatelů, z nichž bylo přes 3 900 aktivních. V počtu článků je šestou největší jazykovou verzí Wikipedie po anglické, cebuánské, švédské, německé a francouzské verzi.\n\nV roce 2012 provedli 70,2 % editací nizozemské Wikipedie uživatelé z Nizozemska, 25,6 % z Belgie a 1,1 % z Německa.\n\nNejvíce článků, respektive dotazů, z nizozemské Wikipedie je zobrazeno v Nizozemsku (69,1 %), v Belgii (20,3 %), USA (2,3 %) a Německu (1,3 %). Naopak na území Nizozemska uživatelé používají nejvíce anglickou verzi, ve které zadávají 55,5 % dotazů, dále nizozemskou (33,6 %) a německou (1,6 %). Uživatelé v Nizozemsku si během měsíce zobrazí asi 279 milionů dotazů, což představuje 1,9 % celkového počtu zobrazení v rámci celé Wikipedie. Nizozemská Wikipedie je nejpoužívanější verzí v sousední Belgii, kde do ní směřuje 33,7 % dotazů. Používaná je i v bývalé nizozemské kolonii Surinamu, kde má podíl 32,2 % dotazů a je zde nejrozšířenější po anglické verzi.\n\nV roce 2019 bylo zobrazeno okolo 1,8 miliardy dotazů. Denní průměr byl 4 902 701 a měsíční 149 123 811 dotazů. Nejvíce dotazů bylo zobrazeno v lednu (163 874 308), nejméně v únoru (135 678 720). Nejvíce dotazů za den přišlo v sobotu 27. dubna (9 309 058), nejméně v sobotu 20. dubna (3 799 060).\n\n"}
{"id": "128282", "url": "https://cs.wikipedia.org/wiki?curid=128282", "title": "Tišnovsko", "text": "Tišnovsko\n\nTišnovsko je svazek obcí dle zákona o obcích a sdružuje obce severozápadně od Brna okolo Tišnova v okrese Brno-venkov. Obce jsou v údolí řeky Svratky a okolí, část obcí byla převedena z kraje Vysočina do Jihomoravského Kraje. Svazek sdružuje 43 obcí.\n\n\n"}
{"id": "128283", "url": "https://cs.wikipedia.org/wiki?curid=128283", "title": "Athlon 64 X2", "text": "Athlon 64 X2\n\nAthlon 64 X2 je první vícejádrový procesor pro domácí využití od firmy AMD. Principiálně jsou to dvě spojená procesorová jádra v jednom pouzdře. Jádra jsou založena na E-řadě Athlonu 64, podle modelu obsahují 512 nebo 1024 kB L2-Cache na jádro a sdílí jeden dvoukanálový řadič paměti. Athlon X2 je schopen dekódovat SSE3 instrukce (kromě pár specifických pro architekturu Intel), takže může těžit z optimalizací, které předtím mohly využívat pouze procesory Intel. Toto vylepšení není unikátní pro X2, obsahují jej i nová jádra Athlonu 64 - Venice a San Diego.\n\nAMD oficiálně začalo prodávat Athlon X2 na Computexu 1. června 2005.\n\nHlavní výhodou dvoujádrových procesorů je jejich schopnost zpracovávat více výpočetních vláken najednou. Umístěním dvou jader do jednoho pouzdra je pro některé aplikace možné dosáhnout až dvakrát většího výkonu než u stejně taktovaného Athlonu 64. Některé programy jsou ale psané pouze s jedním výpočetním vláknem a tak nemohou využívat výkonnostní potenciál druhého jádra. Naproti tomu programy kódující video a zvuk jsou schopny využít výkonnostní potenciál až na 100 %.\n\nJelikož Athlon 64 X2 obsahuje dvě jádra, počet tranzistorů se zdvojnásobil. Modely s 1 MB L2-Cache mají 232,2 milionů tranzistorů (jednojádrový Athlon 64 má pouze 114 milionů tranzistorů) a jsou proto i dvakrát větší. Taková velikost si vyžádala komplikovanější výrobní proces, který má za následek nižší počet funkčních procesorů na jednom waferu, což činí Athlon 64 X2 mnohem dražší. Takto poškozené čipy však lze prodávat jako jednojádrové (dnes často používané i u 4jádrových).\n\n Specifikace \nTechnologie a jména jader\n\n\n\n\nNěkteré typy, označené přídomkem EE - Energy Effecient, jsou upravené pro nižší spotřebu - do 65 W TDP.\nVšechny tyto procesory jsou vyráběny 90nm postupem a díky použité technologii nataženého křemíku (SSDOI- Strained Silicon Directly On Insulator) mají možnost dosáhnout vyšších frekvencí a menší spotřeby.\n\nV lednu roku 2006 AMD přestalo vyrábět Athlon64 (X2) s 1 MB velkou L2-Cache, z důvodů vysokých nákladů na výrobu. Procesory s 1 MB L2-Cache jsou dostupné pouze jako Athlon 64 FX a v serverové řadě Opteronů.\n\nAMD odstranilo v názvu \"64\". A upravilo napětí, TDP a frekvence. Pozdější verze postavená na jádru Kuma vychází z architektury K10.\n\n\n"}
{"id": "128290", "url": "https://cs.wikipedia.org/wiki?curid=128290", "title": "Ponávka (mikroregion)", "text": "Ponávka (mikroregion)\n\nPonávka je svazek obcí Česká, Lelekovice, Vranov, který sdružuje tři obce v okrese Brno-venkov těsně za severními hranicemi města Brna. Obcemi protéká potok Ponávka, který dále po proudu v Brně protéká potrubím a vlévá se do Svitavy.\n\nHlavními společnými znaky obcí mikroregionu je velký rozvoj v posledních letech (zejména bydlení v rodinných domcích) a těsná vazba na město Brno. Tradičně dobrá spolupráce obcí vyústila v založení mikroregionu za účelem společného řešení problematiky životního prostředí, turistiky, nabídky pro bydlení a podnikání.\n\nÚzemí je velmi dobře dostupné sítí příměstských autobusů z města Brna a je protkáno sítí turistických značek. Na vrcholu Babího lomu 562 m n. m. je rozhledna s dobrou viditelností do dalekého okolí. Nejvýznamnější památkou je poutní místo – raně barokní paulánský klášter a farní kostel Narození Panny Marie z let 1622-1634 ve Vranově.\n\n\n"}
{"id": "128291", "url": "https://cs.wikipedia.org/wiki?curid=128291", "title": "Estonská Wikipedie", "text": "Estonská Wikipedie\n\nEstonská Wikipedie je jazyková verze Wikipedie v estonštině. Byla založena 18. prosince 2003. V lednu 2020 obsahovala přes 204 000 článků a pracovalo pro ni 35 správců. Registrováno bylo přes 134 000 uživatelů, z nichž bylo asi 630 aktivních. V počtu článků byla 43. největší Wikipedie.\n\nJedním z prvních přispěvatelů a správců, klíčovou postavou a uznávanou autoritou, je Andres Luure, jemuž za tuto činnost bylo roku 2008 estonským \"Centrem pro rozvoj dobrovolnictví\" uděleno ocenění \"Dobrovolník roku\".\n\n"}
{"id": "128295", "url": "https://cs.wikipedia.org/wiki?curid=128295", "title": "Commit", "text": "Commit\n\nAnglické commit má několik významů:\n\n\n"}
{"id": "128297", "url": "https://cs.wikipedia.org/wiki?curid=128297", "title": "Rychnov na Moravě", "text": "Rychnov na Moravě\n\nObec Rychnov na Moravě (německy \"Reichenau\") se nachází v okrese Svitavy v Pardubickém kraji. Žije zde obyvatel. Celá zástavba obce, jakož i téměř celé její katastrální území leží na Moravě, ale okrajové části několika parcel při severní hranici původně náležely ke katastru sousední obce Žichlínku a tak v současnosti obec přesahuje i do Čech.\n\nPrvní písemná zmínka o obci pochází z roku 1365.\n\n\nVýchodně od vsi se tyčí Rychnovský vrch (541 m) pokrytý rozsáhlým lesním komplexem, chráněným jako stejnojmenná přírodní památka Rychnovský vrch o rozloze více než 341 ha. Vrch je opředen pověstmi o tajemném dunění, které již od 19. století poutalo zájem řady badatelů (mj. německý mineralog Glockner, vídeňští geologové Tschermak a Tietze, nověji Hynek Skořepa). Na vrcholku se vyskytují občasná dešťová jezírka. Na severním úpatí Rychnovského vrchu se nachází \"Mariánská studánka\", poutní místo.\n\n\n"}
{"id": "128298", "url": "https://cs.wikipedia.org/wiki?curid=128298", "title": "Horní Vltavice", "text": "Horní Vltavice\n\nObec Horní Vltavice (německy Ober Moldau) se nachází v okrese Prachatice v Jihočeském kraji, zhruba 11 km jižně od Vimperka. Leží v horním zakončení Hornovltavické brázdy na Šumavě, poblíž ústí Kubohuťského potoka do řeky Teplé Vltavy. Žije zde  obyvatel.\n\nPrvní písemná zmínka o obci pochází z roku 1359.\n\n\n\n\nSkrze Horní Vltavici probíhá silnice I/4, spojující Vimperk s hraničním přechodem Strážný/Philippsreut; vychází odtud též silnice II/167 směrem na Borová Lada a Kvildu.\n\n\n"}
{"id": "128299", "url": "https://cs.wikipedia.org/wiki?curid=128299", "title": "Rozseč (okres Jihlava)", "text": "Rozseč (okres Jihlava)\n\nObec Rozseč () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Rossyecz (1349, 1372), Fraundorf (1372), Rossyeczka (1379), Rosyczka (1394), v Rosseczy (1466), na Roseczy (1573), z Roseczie (1575), Rosecžy (1678), Rossecžy (1718), Rosetz (1720, 1751), Rosetsch a Roseč (1846), Rosetsch a Rozseč (1872), Roseč (1881) až k podobě Rozseč v roce 1924. Ve středověku nesla zdrobnělý název Rozsíčka, aby došlo k rozlišení od nedaleké Velké Lhoty, která se v té době nazývala Lhota Rozseč. Místní název pochází z apelativa rozseč (staročesky rozsěč) a znamenalo místo, kde je rozsekán les či porost.\n\nPrvní písemná zmínka o obci pochází z roku 1349.\n\nRozseč leží v okrese Jihlava v Kraji Vysočina. Nachází se 2,5 km jižně od Markvartic, 19 km jihozápadně od Třebíče a 2 km od Svojkovic, 4 km severozápadně od Želetavy a 2,5 km od Jindřichovic, 1,5 km severně od Zdeňkova, 4,5 km severovýchodně od Nové Říše a 3 km od Bohuslavic, 2,5 km východně od Vápovic a 3 km jihovýchodně od Staré Říše.\n\nGeomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 596 metrů. Nejvyšší bod, Seč (655 m n. m.), stojí severovýchodně od obce. Východně leží vrch Špička (647 m n. m.). Východně od obce protéká Otvrňský potok, na němž se jihovýchodně od Rozseče rozkládá Nový rybník. Přímo Rozsečí protéká bezejmenný potok, na němž severozápadně od vsi stojí Obecní rybník, tento potok se poté jižně od obce vlévá do Otvrňského potoka, do něhož rovněž na jihu vtéká bezejmenný tok, který tvoří jihovýchodní hranici katastru. Část severovýchodní hranice území tvoří Vápovka.\n\nPodle sčítání 1930 zde žilo v 89 domech 391 obyvatel. 390 obyvatel se hlásilo k československé národnosti. Žilo zde 391 římských katolíků.\n\nObec leží na katastrálním území Rozseč u Třešti a je členem mikroregionů Telčsko a Sdružení pro likvidaci komunálního odpadu Borek a místní akční skupiny Mikroregionu Telčsko.\n\nObec má sedmičlenné zastupitelstvo, v jehož čele stojí starosta Jiří Svoboda.\n\nV obci sídlí firmy AGROSLUŽBY Rozseč s.r.o., ROZDOS s.r.o., HMK-STAV, s.r.o., Hospodářská společnost Rozseč, spol. s r.o., pobočka České pošty, zemědělec Jan Knotek a krejčovství. Obcí prochází silnice III. třídy č. 4073 z Bohuslavic do Svojkovic. Dopravní obslužnost zajišťují dopravci ICOM transport a ČSAD Jindřichův Hradec. Autobusy jezdí ve směrech Dačice, Nová Říše, Stará Říše, Telč, Jihlava, Želetava a Budeč. Obcí prochází cyklistická trasa č. 5092 ze Staré Říše do Zdeňkova.\n\nDěti dojíždějí na první stupeň základní školy do Nové Říše. Sbor dobrovolných hasičů Rozseč vznikl roku 1921 a v roce 2014 měl 55 členů.\n\n\n"}
{"id": "128300", "url": "https://cs.wikipedia.org/wiki?curid=128300", "title": "Nadějkov", "text": "Nadějkov\n\nObec Nadějkov () je městys se nachází v okrese Tábor v Jihočeském kraji. V letech 1960–1990 patřila však pod okres Písek. Žije v ní obyvatel.\n\nPodle jedné varianty je jméno obce odvozeno od slova \"naděje\". V dřívějších dobách tady v těchto končinách pátrali horníci po zlatě a odtud je odvozen i název – naděje po kovu - zlatě. Podle druhé verze je jméno odvozeno od chorvatského jména Dějek, Dějko, Dějan a postupně Dějkův dvůr.\n\nPrvní písemná zmínka o obci pochází z roku 1373. Ve 14. století byl vlastníkem Ahník z Nadějkova, který je uvedený jako svědek ve smírčích smlouvách, když se soudil milevský opat s Jaroslavem z Vepic ohledně sporných hranic pozemků.\n\nV obci stávala tvrz ze 14. století. Počátkem 16. století se dostal Nadějkov pánům Doudlebským z Doudleb. V roce 1542 se při dělení majetku mezi bratry dostala ves i s příslušenstvím Bedřichovi z Doudleb. Ten v roce 1570 nechal přestavět tvrz na barokní zámek. V roce 1576 rozšířil svůj majetek a přikoupil Branišovice, Hněvanice, Záluží a Zhoř od Švamberků. Po jeho smrti 1596 připadl Nadějkov jeho synovi Oldřichovi. V držení jejich rodu byl Nadějkov do roku 1668. Poté se majitelé střídali.\n\nV roce 1724 koupil panství Jiří Bořek Dohalský z Dohalic. Od roku 1730 byl majitelem hrabě Václav Ignác Deym za Stříteže do roku 1753. V roce 1761 koupil panství Antonín Feuerstein, zbrojmistr a maršál Marie Terezie, který se sem po 52 letech vojenské služby uchýlil na zasloužený odpočinek. Zemřel v obci ve věku 88 let. Byl pochován ve zdejším kostele Nejsvětější Trojice, kde byla také umístěna jeho busta. Maršál Feuerstein byl filantrop a cítil s chudinou. Po jeho smrti v roce 1780 dědictvím připadlo nadějkovské panství jeho synovci, který je v roce 1803 prodal pražskému měšťanovi, Janu Tuskanymu, jenž si nechal postavit dvůr u Vlksice, který nesl jeho jméno Tuskánka. Poté se majitelem stali jeho dědicové, vnuci. V roce 1840 koupil Nadějkov pražský měšťan Josef Plešner, který zanedlouho 1843 prodal nadějkovské panství hraběti Karlu Vratislavu z Mitrovic. Ten však rok na to zemřel a Nadějkov odkázal své nezletilé dceři Karolíně. Ta se později 1858 provdala za hraběte Ludvíka Kokořovce a od roku 1862 se ujala správy panství jako hraběnka Karolína Vratislavová z Kokořova. Žila poměrně nákladný způsob života, a z původně rozsáhlého panství (1 pivovar, lihovar, 3 ovčíny, 9 dvorů, 9 hospod, 6 mlýnů, 1 cihelna, 20 rybníků, 18 vesnic) jí zůstal pouze Nadějkov a dvorec Větrov. Žila zde až do své smrti 15. března 1917 a je pohřbena na místním hřbitově. Po ní se dalším majitelem až do roku 1937 stal akademický malíř Karel Beck.\n\n31. května roku 1848 byla ves císařem Ferdinandem V. povýšena na městys s právem čtyř výročních a každotýdenních trhů. V témže roce zde byla zřízená pošta.\n\nPrvním starostou obce byl farář Antonín Čechoslav Fikar, jenž se zasloužil o založení pošty (1848), knihovny, ochotnického souboru. Čtenářsko-ochotnický spolek založený roku 1898 nesl jeho jméno po celou dobu své existence, až do roku 1964. Později byla jeho činnost znovu obnovena. Osvětový a divadelní spolek nese název Fikar.\n\n\nPověst se vztahuje k bustě Antonína Feuersteina, která se nachází v místním kostele. Byl to maršál Marie Terezie a ke svým poddaným se údajně choval špatně. Za své nedobré chování se musel v pravé poledne projíždět po zámeckém parku v ohnivém kočáře taženém čtyřspřežím. Strašil tak dlouho, dokud jeho synovec nevěnoval místnímu kostelu tuto bustu a ještě nový zvon.\n\n\n"}
{"id": "128301", "url": "https://cs.wikipedia.org/wiki?curid=128301", "title": "Podivice", "text": "Podivice\n\nObec Podivice (německy \"Podiwitz\") se nachází v okrese Vyškov v Jihomoravském kraji. Přibližně 13 km severovýchodně od okresního města Vyškov. Dříve než byla obec začleněna na sklonku třicátých let 20. století do vojenského výcvikového prostoru Březina, byl podivický katastr jedním z největších na celé jižní Moravě. Dnes je tomu přesně naopak, katastrální území má výměru pouze 227 ha. Žije zde obyvatel.\n\nObec bývala zcela obklopena vojenským újezdem Březina, od 1. ledna 2016 však k dosavadnímu katastrálnímu území \"Podivice na Moravě\" bylo připojeno katastrální území \"Cihelny u Podivic\" a na východě tak již sousedí s obcemi Ondratice, Otaslavice a Brodek u Prostějova.\n\nJméno Podivice, dříve Poděvice i Poděvič je pravděpodobně odvozeno od jména pohanské bohyně Poděva, kterou naší prapředkové uctívali na halštatském hradišti „\"Na Valech\"“, nacházejícím se v lesích pod Dudínem. Jsou to pozůstatky dávného osídlení, o čemž svědčí halštatské nálezy železných jehlic.\n\nPrvní písemná zmínka o obci pochází z roku 1143, kdy jsou citovány jako majetek olomouckého kostela. V roce 1757 v blízkých lesích nechal biskup Ferdinand Julius Troyer z Troyersteinu postavit lovecký zámeček Ferdinandsruhe neboli Ferdinandsko, který náležel ke katastru obce do roku 1977, kdy byl včleněn do jednoho z katastrů tvořící vojenského újezdu Březina.\n\nCelá obec byla v roce 1941 vystěhována a začleněna do vojenské střelnice \"TÜP Wischau\" k opětovnému nastěhování obce došlo v roce 1945. Z části obce byla vytvořena dělostřelecká střelnice německé armády. Pro tyto účely byly v okolí obce vybudovány železobetonové kryty, z nichž nejvýznamnější je strojovna pojmenovaná Hospoda U Zeleného věnce (kryty byly maskovány jako hospodářské budovy).\n\nV obci k počátku roku 2016 žilo celkem 201  obyvatel. Z nich bylo 101 mužů a 100 žen. Průměrný věk obyvatel obce dosahoval 42,8 let. Dle Sčítání lidu, domů a bytů provedeném v roce 2011, kdy v obci žilo 192 lidí. Nejvíce z nich bylo (16,7 %) obyvatel ve věku od 0 do 14 let. Děti do 14 let věku tvořily 16,7 % obyvatel a senioři nad 70 let úhrnem 5,2 %. Z celkem 160 občanů obce starších 15 let mělo vzdělání 44,4 % střední vč. vyučení (bez maturity). Počet vysokoškoláků dosahoval 5% a bez vzdělání bylo naopak 0,6 % obyvatel. Z cenzu dále vyplývá, že ve městě žilo 90 ekonomicky aktivních občanů. Celkem 86,7 % z nich se řadilo mezi zaměstnané, z nichž 75,6 % patřilo mezi zaměstnance, 2,2 % k zaměstnavatelům a zbytek pracoval na vlastní účet. Oproti tomu celých 50,5 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 107 obyvatel obce (což je 55,7 %), se hlásilo k české národnosti. Dále 33 obyvatel bylo Moravanů a 5 Slováků. Celých 99 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Podivice. Ta je součástí děkanátu Vyškov – Olomoucká arcidiecéze v Moravské provincii. Při censu prováděném v roce 2011 se 53 obyvatel obce (28 %) označilo za věřící. Z tohoto počtu se 33 hlásilo k církvi či náboženské obci, a sice 31 obyvatel k římskokatolické církvi (16 % ze všech obyvatel obce). Úhrnem 40 obyvatel se označilo bez náboženské víry a 99 lidí odmítlo na otázku své náboženské víry odpovědět.\n\n\n\n\n"}
{"id": "128302", "url": "https://cs.wikipedia.org/wiki?curid=128302", "title": "Češov", "text": "Češov\n\nObec Češov se nachází v okrese Jičín, kraj Královéhradecký. Žije zde obyvatel. Vzdálenost od Jičína činí cca 14 km.\n\nPrvní písemná zmínka o vesnici pochází z roku 1360.\n\n\n\n"}
{"id": "128303", "url": "https://cs.wikipedia.org/wiki?curid=128303", "title": "Dyje (okres Znojmo)", "text": "Dyje (okres Znojmo)\n\nObec Dyje (dříve Milfron, něm. \"Mühlfraun\") se nachází v okrese Znojmo v Jihomoravském kraji. Žije zde obyvatel (v letech 2006 až 2015 se počet obyvatel zvýšil o osminu).\n\nPrvní písemná zmínka o obci pochází z roku 1283. V letech 1980–1990 byla součástí města Znojma.\n\n\n\n\n"}
{"id": "128304", "url": "https://cs.wikipedia.org/wiki?curid=128304", "title": "Tvořihráz", "text": "Tvořihráz\n\nObec Tvořihráz (německy \"Durchlass\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1349.\n\n\n\n"}
{"id": "128305", "url": "https://cs.wikipedia.org/wiki?curid=128305", "title": "Radvanice (okres Trutnov)", "text": "Radvanice (okres Trutnov)\n\nObec Radvanice (německy \"Rodowitz\") se nachází v okrese Trutnov, kraj Královéhradecký. Žije zde  obyvatel. Obcí prochází železniční trať 047 z Teplic nad Metují do Trutnova a silnice II/301. Radvanicemi protéká potok Jívka, který pramení na úpatí Jestřebích hor.\n\nObec představuje jednu místní část, členící se ve dvě základní sídelní jednotky, z nichž každá má vlastní katastrální území:\n\nPrvní písemná zmínka o obci pochází z roku 1607.\n\nV minulosti se v oblasti Radvanicka těžilo uhlí v rámci Východočeské uhelné pánve. Zástavba vsi je od roku 2004 chráněna v rámci vesnické památkové zóny.\n\n\n\nZSJ: Radvanice |\nSlavětín\n"}
{"id": "128306", "url": "https://cs.wikipedia.org/wiki?curid=128306", "title": "Chrastavice", "text": "Chrastavice\n\nObec Chrastavice se nachází v okrese Domažlice v Plzeňském kraji. Žije v ní obyvatel. Leží při levé straně nad údolím potoka Zubřina. Na severu od obce se zvedá vrchol \"Háj\" (499 metrů). Obcí vede silnice II/183 mezi Domažlicemi a Přešticemi.\n\nPrvní písemná zmínka o obci pochází z roku 1324.\n\n\n"}
{"id": "128307", "url": "https://cs.wikipedia.org/wiki?curid=128307", "title": "Skorkov (okres Mladá Boleslav)", "text": "Skorkov (okres Mladá Boleslav)\n\nObec Skorkov se nachází v nejjižnější části okresu Mladá Boleslav, kraj Středočeský. Leží na pravém břehu řeky Jizery v polovině cesty mezi městy Brandýs nad Labem-Stará Boleslav a Benátky nad Jizerou. Žije zde obyvatel (v roce 2009 jich bylo 485, z toho ve vlastním Skorkově 242, v Podbrahách 67 a v Otradovicích 135).\n\nDo konce roku 1985 byl Skorkov i se současnými částmi Skorkov, Otradovice a Podbrahy samostatnou obcí. Od 1. ledna 1986 byla na základě rozhodnutí ONV Mladá Boleslav připojen k obci Sojovice. 5. prosince 1998 se v části Sojovice konalo referendum o osamostatnění této části, v němž se 83 % hlasujících vyslovilo pro oddělení. Na základě tohoto referenda rozhodlo ministerstvo vnitra ČR, že od 1. ledna 2000 došlo k opětovnému rozdělení obce do stavu, který platil do roku 1985, tedy k obnovení obce Skorkov.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Skorkov \"(přísl. Podbrahy, 316 obyvatel, katol. kostel)\" byly v roce 1932 evidovány tyto živnosti a obchody: 2 hostince, kovář, obuvník, obchod se smíšeným zbožím, spořitelní a záložní spolek pro Skorkov, trafika.\n\n\nSilniční doprava\n\nObcí prochází silnice II/610 Praha – Brandýs nad Labem – Stará Boleslav – Skorkov – Benátky nad Jizerou – Mladá Boleslav – Turnov. Po hranici území obce vede dálnice D10 Praha – Mladá Boleslav – Turnov, exit 17 s motorestem. Územím obce prochází silnice II/331 Poděbrady – Nymburk – Lysá nad Labem – Stará Boleslav – Záboří – (Mělník).\n\nŽelezniční doprava\n\nObec Skorkov leží na železniční trati 072 Lysá nad Labem – Mělník – Litoměřice – Ústí nad Labem západ. Jedná se o dvoukolejnou elektrizovanou celostátní trať zařazenou do evropského železničního systému, doprava byla na trati zahájena roku 1874. Po trati 072 jezdí osobní vlaky i rychlíky, v pracovních dnech roku 2011 je to obousměrně 8 rychlíků a 10 osobních vlaků. Na území obce leží železniční zastávka \"Otradovice\", rychlíky jí projíždějí.\n\nAutobusová doprava\n\nV obci měly zastávku v pracovních dnech června 2011 autobusové linky Mladá Boleslav-Benátky nad Jizerou-Praha se zastávkou na hlavní silnici \"(7 spojů zpět)\" , Brandýs n.L.-St.Boleslav-Benátky nad Jizerou-Mečeříž \"(2 spoje tam i zpět)\" a Brandýs n.L. – St.Boleslav – Skorkov – Brandýs n.L. – St.Boleslav \"(11 spojů)\" .\n\n"}
{"id": "128308", "url": "https://cs.wikipedia.org/wiki?curid=128308", "title": "Dušníky", "text": "Dušníky\n\nObec Dušníky se nachází v okrese Litoměřice v Ústeckém kraji. K 1. lednu 2017 zde žilo obyvatel.\n\nPrvní písemná zmínka pochází z roku 1226.\n\n\nV prostorách bývalé vesnické školy se nachází soukromé muzeum kočárků. Exponáty pocházejí z let 1890 - 1980 a zahrnují jak kočárky pro panenky, tak i pro děti.\n\n"}
{"id": "128310", "url": "https://cs.wikipedia.org/wiki?curid=128310", "title": "Blatno (okres Chomutov)", "text": "Blatno (okres Chomutov)\n\nBlatno () je obec s  obyvateli v Ústeckém kraji v okrese Chomutov. Vesnice stojí v Krušných horách v nadmořské výšce okolo 660 metrů. Vznikla nejspíše ve čtrnáctém století na panství řádu německých rytířů. Od patnáctého století patřila k chomutovskému a později k červenohrádeckému panství. Po zrušení poddanství se Blatno stalo samostatnou obcí, ke které byly jako části obce postupně připojeny vesnice Bečov, Hrádečná, Květnov, Mezihoří, Radenov, Šerchov a Zákoutí. V samotném Blatně bylo v roce 2017 evidováno sto adres a žije v něm okolo dvou set lidí.\n\nNázev vesnice je odvozen ze staročeského přídavného jména \"blatný\" ve významu blátivý, ve kterém se po převodu do němčiny změnilo první písmeno na P (). V historických listinách se jméno vyskytuje například ve tvarech: Blatno (1424), na vsi Blatnu (1561), Blattno (1564), ves Platna (1606) nebo Platten (1846).\n\nNa konci třináctého století Blatno patřilo k panství řádu německých rytířů z chomutovské komendy. První písemná zmínka o vesnici pochází z roku 1352, ale ve starší literatuře se uvádí chybný letopočet 1344. Blatenská komenda se v písemných pramenech objevuje poprvé až v roce 1402. Osadou procházela obchodní stezka z Chomutova do Saska. V roce 1384 zde stál farní kostel se hřbitovem.\n\nZdejší komtur Albrech z Dubé na začátku 15. století podnikal loupežné výpravy do širokého okolí, dokud nebyl roku 1404 zbaven úřadu. Němečtí rytíři v té době vedli spory s králem Václavem IV., který jim Blatno zabavil jako úhradu dluhů. V roce 1410 zabavil veškerý majetek řádu v Čechách.\n\nNa začátku husitských válek blatenské posádce velel nejvyšší zemský písař a katolík Mikuláš Chudý z Lobkovic, který měl od ledna 1424 Chomutov i Blatno v zástavě od císaře Zikmunda. Později blatenský hrad dobyl husitský hejtman Jakoubek z Vřesovic a od roku 1437 ho získal do zástavy i s chomutovským panstvím. Blatno potom sdílelo majitele s Chomutovem. Jedním z významných držitelů byl od roku 1455 Jan Calta z Kamenné Hory. Teprve po smrti Jana z Veitmile prodaly jeho sestry Blatno Václavu Hasištejnskému z Lobkovic. Ten sem pozval německé evangelíky, aby dosídlili morem zdecimovanou vesnici.\n\nRoku 1571 koupil panství Bohuslav Felix Hasištejnský z Lobkovic. Po něm majetek zdědil mladší syn Bohuslav Jáchym Hasištejný z Lobkovic, který kromě jiného i blatenské panství přenechal vzdálenému příbuznému Jiřímu Popelu z Lobkovic. Jiné zdroje uvádí, že Blatno koupil až Bohuslav Jáchym od syna Václava Hasištejnského z Lobkovic. Jiří Popel na panství zahájil proces rekatolizace, během kterého z panství vyhnal evangelické faráře. Po konfiskaci jeho majetku za vystoupení proti císaři Rudolfu II. koupil Blatno s dalšími dvaceti vesnicemi roku 1605 Adam Hrzán z Harasova, a připojil ho k červenohrádeckému panství.\n\nBěhem třicetileté války bylo okolí často pustošeno vpády švédských vojáků a mnoho zdejších obyvatel při nich bylo zabito. Zkázu dokončil generál Carl Gustav Wrangel se svým vojskem, které vesnici s okolím vydrancovalo tak, že lidé, kteří vpád přežili, později umírali hladem. V roce 1645 bylo Blatno Švédy vypáleno a místní zámek pobořen. Podle Berní ruly z roku 1654 ve vsi po válce zůstávalo 26 pustých chalup. V ostatních žilo pět sedláků, osmnáct chalupníků a tři nádeníci. Sedlákům dohromady patřilo třináct potahů, patnáct krav, šestnáct jalovic, prase a sedm koz. Chudší chalupníci měli celkem šestnáct potahů, 38 krav, 37 jalovic, a sedmnáct koz. Jeden z nich měl navíc hospodu a jiný si vydělával také jako vozka.\n\nV roce 1707 koupil panství kníže Jáchym Ondřej Lichtenštejn, který nechal strhnou ruiny zámku a na základech hradu postavit nový barokní zámek. Po smrti knížete zdědily majetek nejprve jeho manželka a později dcera. Od roku 1771 se novým majitelem stal Alexander Rottenhan, který na zámku zřídil lesnickou školu pod vedením lesmistra Ignáce Ehrenwertha. Navštívil ji i císař Josef II., ale když Ehrenwerth odešel do Prahy, byla škola po dvanácti letech uzavřena.\n\nRoku 1782 byla zahájena stavba nového kostela svatého Michaela, který nahradil starou kapli. Poloha vesnice na významné cestě přes hory se vesnici nevyplatila během napoleonských válek. V roce 1809 ji obsadil oddíl vestfálských vojáků, o rok později museli blatenští odevzdat všechny zlaté a stříbrné předměty z kostela na úhradu válečných nákladů a v roce 1813 opakovaně procházela různá vojska, která způsobila mnoho škod a zavlekla do Blatna nakažlivé nemoci. V roce 1848 vypukl požár, ve kterém shořelo třináct domů a teprve deset let stará budova fary.\n\nObyvatelé se na konci devatenáctého století živili zemědělstvím, chovem dobytka a výrobou smrkového třísla. V budově hostince se vyráběl sýr. Len se již nepěstoval. Ve vesnici byla pila a mlýn, výrobna šroubů, pět hospod, tři kováři, dva krejčí, čtyři ševci a řada dalších řemeslníků. Kromě nich tu byla pošta, spořitelna a dva obecní domy pro chudé. Vodovod nechala obec postavit v roce 1905 a roku 1929 byla do vesnice zavedena elektřina z kadaňské elektrárny.\n\nK vesnici patří První Dolský Mlýn v Bezručově údolí, kde bývala před rokem 1945 také pila. Ve stejné době ve vsi provozovalo řemeslo pět krejčích, tři ševci, tři kováři, malíř, klempíř, bednář a dva pekaři. Kromě nich tu bylo šest hostinců, dva obchody řeznictví a holič. Po druhé světové válce museli odejít němečtí občané na Lounsko, kde do srpna 1946 pracovali v zemědělství, a teprve potom byli vystěhováni do Německa.\n\nBlatno stojí asi sedm kilometrů severozápadně od Chomutova přibližně uprostřed katastrálního území \"Blatno u Chomutova\" o rozloze 5,03 km². Celková výměra obce, ke které patří dalších sedm katastrálních území, dosahuje 45,34 km². Sousedními obcemi jsou Kalek na severu, Boleboř na východě, Jirkov na jihovýchodě, Chomutov na jihu, Křimov na jihozápadě a Hora Svatého Šebestiána na západě.\n\nPřibližně tři čtvrtiny celkové rozlohy obce v roce 2016 pokrývaly lesy (1 399 hektarů), vodní plochy (36 hektarů) a ostatní plochy (192 hektarů). Dominantní složkou zemědělské půdy byly trvalé travní porosty s 1 045 hektary. Na ornou půdu připadlo pouze 77 hektarů a na zahrady a ovocné sady dohromady jen třináct hektarů. Koeficient ekologické stability byl 15,28 (podle dat z roku 2015), což území řadí mezi přírodě blízké oblasti s převahou ekologicky stabilních struktur a nízkým využitím krajiny člověkem.\n\nKatastrální území Blatno u Chomutova má přirozenou hranici pouze na severovýchodě, kde ji tvoří tok Malé vody, a na jihu, kde je jí řeka Chomutovka. V geologickém podloží převažují prekambrické horniny zastoupené dvojslídnými a biotitickými rulami, ale do severní části významně zasahují předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly.\n\nV geomorfologickém členění Česka oblast leží v geomorfologickém celku Krušné hory a podcelku Loučenská hornatina. Území severozápadně od silnice Blatno–Radenov se nachází v geomorfologickém okrsku Přísečnická hornatina, ale jižní a východní část spadá do Bolebořské vrchoviny. Nejvyšším bodem je bezejmenná kóta s nadmořskou výškou 794 metrů, odkud terén klesá směrem k jihu do Bezručova údolí, kde se ve výšce asi 440 metrů nachází nejnižší bod. Samotné Blatno stojí ve výškách 635–685 metrů.\n\nZ půdních typů se vyskytuje podzol kambický ve strmých svazích Bezručova údolí a v severní části katastrálního území. Střední části dominuje kambizem dystrická, která se severovýchodně od vesnice mění v údolí Malé vody na glej modální. Významnější vodní toky Chomutovka a Malá voda tečou podél hranic oblasti. Jedinými vodními plochami jsou rybníky přímo ve vesnici a rybník Tři kříže jižně od Květnova. Oblast západně od vesnice a tzv. Staré blatenské cesty se nachází na území přírodního parku Bezručovo údolí a na svahy Bezručova údolí jižně od vesnice zasahuje přírodní památka Bezručovo údolí.\n\nPři sčítání lidu v roce 1921 zde žilo 510 obyvatel (z toho 247 mužů), z nichž byli tři Čechoslováci, 506 Němců a jeden cizinec. Kromě jednoho žida a pěti evangelíků patřili k římskokatolické církvi. Podle sčítání lidu z roku 1930 měla vesnice 483 obyvatel: čtrnáct Čechoslováků a 469 Němců. Pět jich bylo členy evangelických církví a ostatní se hlásili k církvi římskokatolické.\n\nBlatno je od roku 1850 samostatnou obcí. Leží v Ústeckém kraji v okrese Chomutov a patří k ORP Chomutov. Kromě samotného Blatna k obci patří Bečov, Hrádečná, Květnov, Mezihoří, Radenov, Šerchov a Zákoutí.\n\nPři volbách do obecních zastupitelstev konaných 22. května 1938 v Blatně žilo 320 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nV místních volbách se volí devět členů obecního zastupitelstva. Ve volbách do obecního zastupitelstva na funkční období 2014–2018 byla volební účast v obci 63,88 %. Pět zvolených zastupitelů bylo členy sdružení PRO venkov, jeden patřil k politické straně SNK Evropští demokraté a zbývající tři byli členy ČSSD. Starostkou se stala Iveta Rabasová Houfová.\n\nBlatnem vedou silnice třetí třídy č. 2521 z Chomutova do Radenova a č. 2524 z Chomutova přes Březenec a Šerchov. S Bečovem vesnici spojuje pouze účelová komunikace. Na jižním okraji vsi stojí zastávka autobusové linkové dopravy. Nejbližší pravidelně obsluhované železniční stanice jsou \"Chomutov\" a \"Chomutov město\" na trati Ústí nad Labem – Chomutov. Přes vesnici vede zeleně značená turistická trasa z Bezručovo údolí do Hory Svaté Kateřiny a dvě cyklotrasy. Cyklotrasa č. 3079 začíná v Hoře Svatého Šebestiána a pokračuje Bezručovým údolím přes Bečov, Blatno a Boleboř do Rudolic v Horách. Cyklotrasa č. 3077 vede z Chomutova do Kalku.\n\nNejstarší zpráva o blatenské protestantské škole, která zanikla během protireformace pochází z počátku třicetileté války. V roce 1776 vznikla v Blatně první jednotřídní škola. Její budova byla zbořena v roce 1864 a na stejném místě byla postavena nová. V roce 1874 měla tři třídy. Škola byla uzavřena až v polovině osmdesátých let dvacátého století.\n\nJihovýchodně od Blatna stojí Ranč u Matěje s jezdeckými stájemi, penzionem a dalším rekreačním zázemím.\n\n\n\n\n"}
{"id": "128311", "url": "https://cs.wikipedia.org/wiki?curid=128311", "title": "Lom (okres Strakonice)", "text": "Lom (okres Strakonice)\n\nObec Lom se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1299.\n\nObec Lom se skládá ze dvou částí na dvou katastrálních územích.\n\n\n"}
{"id": "128312", "url": "https://cs.wikipedia.org/wiki?curid=128312", "title": "Mnichov (okres Strakonice)", "text": "Mnichov (okres Strakonice)\n\nMnichov je obec v okrese Strakonice v Jihočeském kraji. Rozkládá se v Blatenské pahorkatině, asi sedm kilometrů severozápadně od Strakonic. Žije zde obyvatel.\n\nPrvní písemná zmínka o obci pochází z roku 1243, kdy patřila křížovníkům svatomářským. O osm let později ji získal darem od Bavora ze Strakonic, včetně dalších vesnic, kostela a paláce na strakonickém hradě, maltézský řád.\n\nV obci je jeden památkově chráněný objekt, dříve však byla chráněna i usedlost čp. 7.\n\n"}
{"id": "128313", "url": "https://cs.wikipedia.org/wiki?curid=128313", "title": "Vlčeves", "text": "Vlčeves\n\nObec Vlčeves () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1379.\n\n\n"}
{"id": "128314", "url": "https://cs.wikipedia.org/wiki?curid=128314", "title": "Chotěmice", "text": "Chotěmice\n\nObec Chotěmice () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1381.\n\n\n"}
{"id": "128315", "url": "https://cs.wikipedia.org/wiki?curid=128315", "title": "Nová Ves (okres Strakonice)", "text": "Nová Ves (okres Strakonice)\n\nObec Nová Ves se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1549.\n\nObec Nová Ves se skládá ze tří částí na třech katastrálních územích.\n\n\n"}
{"id": "128316", "url": "https://cs.wikipedia.org/wiki?curid=128316", "title": "Zvotoky", "text": "Zvotoky\n\nObec Zvotoky se nachází v okrese Strakonice, kraj Jihočeský. Zvotoky leží v údolí šumavského podhůří, kterým protéká horská říčka Kolčava (s úředním názvem Novosedelský potok). Je to jedna z nejstarších obcí kraje, jejíž vznik spadá až do 1. tisíciletí. Žije zde obyvatel.\n\nPoprvé je obec připomínána jako součást majetku břevnovského kláštera v roce 1045 v darovací listině knížete Břetislava I. Ves patřila ve 14. a 15. století k panství vimperskému, později k panství dobršskému, strakonickému a volyňskému. Obyvatelé obce nalézali obživu hlavně v zemědělství.\n\nJihovýchodně od obce se nachází vrch Hůrka a severně od obce leží vrch Tyterce, kde se dříve nalézal žulový lom, těžil se zde zvláštní druh modré žuly, dnes je zatopen.\n\n\n"}
{"id": "128317", "url": "https://cs.wikipedia.org/wiki?curid=128317", "title": "Třešovice", "text": "Třešovice\n\nObec Třešovice se nachází v okrese Strakonice, kraj Jihočeský, zhruba 8 km jihovýchodně od Strakonic. Žije zde obyvatel.\n\nPrvní písemná zmínka o obci pochází z roku 1303.\n\nRoku 1856 se tu narodil Václav Suda, statkář, dlouholetý starosta obce a koncem 19. století poslanec zemského sněmu.\n\n\n"}
{"id": "128318", "url": "https://cs.wikipedia.org/wiki?curid=128318", "title": "Strunkovice nad Volyňkou", "text": "Strunkovice nad Volyňkou\n\nObec Strunkovice nad Volyňkou se nachází v okrese Strakonice v Jihočeském kraji, zhruba 4,5 km severně od Volyně a 6 km jižně od Strakonic. Leží nad pravým břehem řeky Volyňky v Šumavském podhůří (podcelek Bavorovská vrchovina, rozhraní okrsků Volyňská vrchovina a Miloňovická pahorkatina). Na jihovýchod od Strunkovic se zvedá vrch Kalný (634 m), na straně severozápadní za řekou vyniká vrch Hradiště (604 m). Západním okrajem vesnice souběžně probíhají silnice I/4, (v tomto úseku spojující Strakonice a Volyni) a železniční trať 198 (Strakonice – Vimperk – Volary); nachází se zde železniční stanice \"Strunkovice nad Volyňkou\". Žije zde obyvatel.\n\nPrvní písemná zmínka o obci pochází z roku 1227.\n\n\n"}
{"id": "128319", "url": "https://cs.wikipedia.org/wiki?curid=128319", "title": "Skopytce", "text": "Skopytce\n\nObec Skopytce () se nachází v okrese Tábor v Jihočeském kraji. Žije v ní obyvatel.\n\nNa severu Skopytce je několik domků a vedle nich malý rybník Jetmar. Nachází se zde také rybníky Chobot, Klínek, Struhový rybník, Ohnutý rybník a Koutecký rybník.\n\nPrvní písemná zmínka o obci pochází z roku 1368.\n\n\n\n"}
{"id": "128320", "url": "https://cs.wikipedia.org/wiki?curid=128320", "title": "Velká Turná", "text": "Velká Turná\n\nObec Velká Turná se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1372.\n\n\n"}
{"id": "128321", "url": "https://cs.wikipedia.org/wiki?curid=128321", "title": "Nasavrky (okres Tábor)", "text": "Nasavrky (okres Tábor)\n\nObec Nasavrky () se nachází v okrese Tábor v Jihočeském kraji. Žije v ní obyvatel.\n\nObcí Nasavrky protéká Radimovický potok, který se po 2,5 km vlévá do Košínského potoka, západně od obce je větší soustava rybníků (Nová komora, Podedvorník, Velký rybník, Čtverák, Mlynářka, Krajánek, Praporky). Přibližně 700 m severně je vodní nádrž Košín I.\n\nObec leží 4,2 km vzdušnou čarou severně od středu Tábora, nedaleko od obce Košín u silnice směrem na Radimovice u Tábora, Radkov\n\nPrvní písemná zmínka o obci pochází z roku 1364.\n\nDle Romana Cikharta (původně Nasevrky). Ves příslušela obci Táborské, jež tu měla v 16. st. čtyři osedlé (mezi nimi kováře) a mimo to ji Václav Kropáč ze Strkova jako dědictví po sobě a manželce Dorotě odkázal r. 1523 dvůr, na kterémž Jakub seděl. R.1621 ves byla obci Táborské skonfiskována, ale roku 1629 zase navrácena. R. 1626 žil v obci Jan Kelbel z Geyzinku. Z rodin ve vsi usedlých jmenuje se Šimákova r. 1719, Šilhaveckých 1719 a Novákova r. 1730\n"}
{"id": "128322", "url": "https://cs.wikipedia.org/wiki?curid=128322", "title": "Čenkov u Bechyně", "text": "Čenkov u Bechyně\n\nObec Čenkov u Bechyně se nachází v okrese České Budějovice, kraj Jihočeský. Žije zde obyvatel.\n\nPrvní písemná zmínka o obci pochází z roku 1412. V letech 1960–2006 patřila obec do okresu Tábor.\n\n\n"}
{"id": "128323", "url": "https://cs.wikipedia.org/wiki?curid=128323", "title": "Svrabov", "text": "Svrabov\n\nObec Svrabov () se nachází v okrese Tábor, kraj Jihočeský. Žije zde obyvatel.\n\nObec leží 3,5 km vzdušnou čarou severozápadně od středu Tábora; 2,6 km od odbočky ze silnice č. 603 na severním okraji místní části Tábor-Náchod; 1 km severně od letiště Všechov (přes dráhu letiště vede do Svrabova a dál Hejlova veřejná komunikace – odbočka ze silnice Všechov - Jistebnice. Nejbližší železniční spojení je stanice (žst) Balkova Lhota západně 2 km nebo zastávka Nasavrky severovýchodně 1 km na trati č. 201 Tábor – Ražice. Část obce - kdysi samostatná vesnice – zemědělská usedlost Hejlov je asi 600m od středu Svrabova východně; roku 2007 byly v Hejlově registrovány tři poštovní adresy.\n\nPrvní písemná zmínka o obci pochází z roku 1318. Jméno obce vzniklo pravděpodobně odvozením od nakažlivé kožní choroby svrab.\n\nDvůr, nazývaný někdy také \"Srabov\", patřil v 18. století Jenšíkům z Ježova; na přelomu 18. a 19. století zde vznikl nevelký jednopatrový zámeček jako sídlo aristokrata – barona Václava Werniwera (zde pobýval také jako host J. V. Kamarýt). Budova po roce 1950 jako součást JZD celá desetiletí chátrala, po vrácení v restituci (po roce 1989) a dalším prodeji v současnosti (2008) sice ještě částečně slouží novému majiteli, ale je už prakticky neopravitelná k obývání nebo k provozu. Zpustlý je také kdysi rozsáhlý park.\n\nV obci je kaplička zasvěcená Panně Marii – nechal ji postavit po roce 1918 zdejší zámecký pán z vděku za návrat svého syna živého a zdravého z bojů první světové války. Kaplička byla okolo roku 2000 opravena.\n\nPodle pověsti se na cestě k Hejlovu v den výročí svého někdejšího zločinu zjevuje a straší proklatý \"huntýř\", který zabil řezníka a byl sám potom popraven.\n\n"}
{"id": "128324", "url": "https://cs.wikipedia.org/wiki?curid=128324", "title": "Únice", "text": "Únice\n\nObec Únice se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1308.\n\n\n"}
{"id": "128325", "url": "https://cs.wikipedia.org/wiki?curid=128325", "title": "Zadní Střítež", "text": "Zadní Střítež\n\nObec Zadní Střítež () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1381.\n\nV řádném termínu komunálních voleb 2014 nikdo nekandidoval, proto byla v říjnu 2014 ustanovena jako správkyně obce Miroslava Vondráčková. Volby se uskutečnily 31. ledna 2015, po nichž starosta nebyl zvolen, 1. místostarostkou stala Jana Ivasčenková.\n"}
{"id": "128326", "url": "https://cs.wikipedia.org/wiki?curid=128326", "title": "Sedlečko u Soběslavě", "text": "Sedlečko u Soběslavě\n\nObec Sedlečko u Soběslavě () se nachází na pravém břehu Černovického potoka, zhruba tři kilometry severovýchodně od Soběslavi v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1366.\n\n\n"}
{"id": "128327", "url": "https://cs.wikipedia.org/wiki?curid=128327", "title": "Mažice", "text": "Mažice\n\nMažice () jsou obec v okrese Tábor v Jihočeském kraji. Žije zde obyvatel. Vesnice se nachází v oblasti Soběslavských Blat, pro kterou je typická architektura tzv. selského baroka. V roce 1995 byly vyhlášeny vesnickou památkovou rezervací.\n\nJméno \"Mažice\" nejspíše pochází od mazlavé půdy – rašeliny. Její ložisko se nachází severně od obce a po desetiletí docházelo k její těžbě, která se zastavila až v roce 1980. Do té doby bylo v okolí vytěženo na 1,7 mil. tun rašeliny z plochy cca 400 ha. Od té doby je plocha po těžbě využívána k zemědělským účelům. Dnes se na zbytcích ložiska nachází přírodní rezervace Borkovická blata s naučnou stezkou a jejich sousedství přírodní památka Veselská blata.\n\nPrvní písemná zmínka o obci pochází z roku 1354.\n\n\n"}
{"id": "128328", "url": "https://cs.wikipedia.org/wiki?curid=128328", "title": "Radimovice u Tábora", "text": "Radimovice u Tábora\n\nObec Radimovice u Tábora () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1219.\n"}
{"id": "128329", "url": "https://cs.wikipedia.org/wiki?curid=128329", "title": "Krty-Hradec", "text": "Krty-Hradec\n\nObec Krty-Hradec (do července 1997 \"Krty\") se nachází v okrese Strakonice v Jihočeském kraji, zhruba 5 km severozápadně od Strakonic. Žije v ní obyvatel. Leží při jižním okraji Blatenské pahorkatiny (podcelek Horažďovická pahorkatina, okrsek Radomyšlská pahorkatina); protéká jí jeden z levostranných přítoků řeky Otavy, potok Kolčavka, na němž jsou přímo v obci situovány dva rybníky: na západním břehu menšího z nich, Veského rybníka, se rozkládá místní část Krty, zatímco Hradec leží severní straně níže položeného a většího Hradeckého rybníka.\n\nPrvní písemná zmínka o obci pochází z roku 1227.\n\n\n"}
{"id": "128330", "url": "https://cs.wikipedia.org/wiki?curid=128330", "title": "Vacovice", "text": "Vacovice\n\nObec Vacovice se nachází v okrese Strakonice v Jihočeském kraji, zhruba 8 km zjz. od Volyně a 16 km jihozápadně od Strakonic. Leží v Šumavském podhůří (podcelek Vimperská vrchovina, okrsek Vacovská vrchovina). Žije zde obyvatel.\n\nPrvní písemná zmínka o obci pochází z roku 1467.\n\n"}
{"id": "128331", "url": "https://cs.wikipedia.org/wiki?curid=128331", "title": "Jedlany", "text": "Jedlany\n\nObec Jedlany () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1369.\n"}
{"id": "128332", "url": "https://cs.wikipedia.org/wiki?curid=128332", "title": "Krtov", "text": "Krtov\n\nObec Krtov () se nachází v okrese Tábor, kraj Jihočeský.\nŽije zde  obyvatel.\n\nPrvní písemná zmínka o obci pochází z roku 1379.\n\n\n"}
{"id": "128333", "url": "https://cs.wikipedia.org/wiki?curid=128333", "title": "Slaník", "text": "Slaník\n\nObec Slaník se nachází v okrese Strakonice v Jihočeském kraji. Žije v ní obyvatel. Severně od obce se nachází přírodní památka Pastvina u Přešťovic.\n\nPrvní písemná zmínka o venici pochází z roku 1359.\n\nDo východní části katastrálního území Slaník zasahuje archeologická lokalita germánského sídliště a pohřebiště u Přešťovic, které je chráněné jako kulturní památka.\n\n"}
{"id": "128334", "url": "https://cs.wikipedia.org/wiki?curid=128334", "title": "Hajany (okres Strakonice)", "text": "Hajany (okres Strakonice)\n\nHajany jsou obec nacházející se v severozápadní části okresu Strakonice v jihočeském kraji. Leží asi 4 km severozápadně od Blatné při silnici směrem na Lnáře a Kocelovice. Obcí protéká \"Hajanský\" či \"Kocelovický\" potok. Na východ od Hajan se zvedá vrch \"Zbiroh\" vysoký 481 m. Nejbližší okolní vesnice jsou Chlum, Tchořovice, Kocelovice a Lnáře. V okolí jsou ještě znatelné zbytky po rýžování zlata.\n\nStejně jako převážná většina vesnic v okolí Blatné jsou i Hajany vsí zemědělskou. Žije zde obyvatel. Trvale osídlena je méně než polovina nemovitostí.\n\nNejbližší železniční stanice regionálních drah Nepomuk–Blatná a Březnice–Strakonice je v Blatné.\n\nVe 14. století náležely Hajany k rožmitálskému panství. První písemná zmínka o vsi pochází z roku 1318, kdy je připomínán jejich majitel Buzek či Bohuslav z Rožmitálu. Další zmínka je z roku 1393, kdy Hajany náležely panu Vilémovi ze Želče. Po jeho smrti je král Václav IV. roku 1406 daroval klášteru v Ústí nad Lužnicí. Od roku 1558 patřily Hajany k Blatné, jejíž součástí byly až do roku 1993.\n\nDne 1. ledna 1994 se Hajany osamostatnily.\n\nDominantou návsi je kaplička svaté Anny z roku 1900. V Hajanech je také možné navštívit po předchozí telefonické domluvě galerii malíře Ladislava Wagnera.\n\n"}
{"id": "128335", "url": "https://cs.wikipedia.org/wiki?curid=128335", "title": "Meziříčí (okres Tábor)", "text": "Meziříčí (okres Tábor)\n\nObec Meziříčí () se nachází v okrese Tábor, kraj Jihočeský. Žije zde obyvatel. \n\nPrvní písemná zmínka o obci pochází z roku 1379.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\n"}
{"id": "128336", "url": "https://cs.wikipedia.org/wiki?curid=128336", "title": "Dlouhá Lhota (okres Tábor)", "text": "Dlouhá Lhota (okres Tábor)\n\nObec Dlouhá Lhota () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1369.\n\n\n"}
{"id": "128338", "url": "https://cs.wikipedia.org/wiki?curid=128338", "title": "Truskovice", "text": "Truskovice\n\nObec Truskovice se nachází v okrese Strakonice, kraj Jihočeský, zhruba 5 km jižně od Vodňan. Žije v ní obyvatel.\n\nPrvní písemná zmínka o obci pochází z roku 1274.\n\n\n\n"}
{"id": "128339", "url": "https://cs.wikipedia.org/wiki?curid=128339", "title": "Nová Olešná", "text": "Nová Olešná\n\nObec Nová Olešná se nachází v okrese Jindřichův Hradec v Jihočeském kraji. Žije zde obyvatel. \n\nPrvní písemná zmínka o obci pochází z roku 1379. Do roku 1947 se obec nazývala Německá Olešná ().\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nJihozápadně od vesnice leží přírodní památka Malý Bukač.\n\n\n"}
{"id": "128340", "url": "https://cs.wikipedia.org/wiki?curid=128340", "title": "Kratušín", "text": "Kratušín\n\nObec Kratušín se nachází v okrese Prachatice, kraj Jihočeský. Žije zde  obyvatel.\n\nPrvní písemná zmínka o obci pochází z roku 1389.\n\nVýchodně od vesnice protéká řeka Blanice, jejíž koryto a břehy jsou chráněné jako přírodní památka Blanice.\n\n\n\n"}
{"id": "128341", "url": "https://cs.wikipedia.org/wiki?curid=128341", "title": "Žernovice", "text": "Žernovice\n\nObec Žernovice () se nachází v okrese Prachatice, kraj Jihočeský, zhruba 3,5 km severovýchodně od Prachatic. Žije zde  obyvatel.\n\nPrvní písemná zmínka o obci pochází z roku 1334.\n\n\nDvojice vzácných božích muk nazývaných zdejšími obyvateli \"kapličky\" byla okolo roku 2000 odcizena neznámými pachateli. Na místě starších božích muk postavil zdejší rodák Jan Ludačka kamennou repliku.\n\n\nSbor dobrovolných hasičů vznikl v obci Žernovice v roce 1904. V současné době má více než 100 členů, což je téměř polovina obyvatel obce.\n\n"}
{"id": "128342", "url": "https://cs.wikipedia.org/wiki?curid=128342", "title": "Skrýchov u Malšic", "text": "Skrýchov u Malšic\n\nObec Skrýchov u Malšic () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1558.\n\n\n\n"}
{"id": "128343", "url": "https://cs.wikipedia.org/wiki?curid=128343", "title": "Vlkov (okres Tábor)", "text": "Vlkov (okres Tábor)\n\nObec Vlkov () se nachází v okrese Tábor v Jihočeském kraji. Žije v ní obyvatel.\n\n\"Vlkov nad Lužnicí\" je první zastávkou na železniční trati 226 z Veselí nad Lužnicí na Třeboň a do Českých Velenic.\n\nPrvní písemná zmínka o obci pochází z roku 1654.\n\n\n\n\n"}
{"id": "128344", "url": "https://cs.wikipedia.org/wiki?curid=128344", "title": "Horní Poříčí (okres Strakonice)", "text": "Horní Poříčí (okres Strakonice)\n\nObec Horní Poříčí se nachází v okrese Strakonice v Jihočeském kraji, zhruba 9 km zsz. od Strakonic. Žije v ní obyvatel. Leží při jižním okraji Blatenské pahorkatiny (podcelek Horažďovická pahorkatina, okrsek Střelskohoštická pahorkatina), na levém břehu řeky Otavy. Po severní straně obec míjí silnice I/22, spojující Horažďovice a Strakonice.\n\nPrvní písemná zmínka o obci pochází z roku 1315.\n\n\nObec Horní Poříčí se skládá ze dvou částí na dvou stejnojmenných katastrálních územích.\n\n"}
{"id": "128345", "url": "https://cs.wikipedia.org/wiki?curid=128345", "title": "Velký Ratmírov", "text": "Velký Ratmírov\n\nObec Velký Ratmírov () se nachází v okrese Jindřichův Hradec v Jihočeském kraji. Nachází se šest kilometrů na severozápad od Jindřichova Hradce. Žije v ní obyvatel.\n\nDo katastru obce v současnosti patří i lesní samoty Klenovská myslivna (Velký Ratmírov 62), Klenovská hájovna (Velký Ratmírov 60) a Prokopský Dvůr (Velký Ratmírov 61).\n\nPrvní písemná zmínka o obci pochází z roku 1420.\n\nObec Velký Ratmírov měla v roce 1890 96 domů a 490 obyvatel (21 české a 469 německé národnosti), v roce 1921 měla 74 domů a 419 obyvatel (52 české a 359 německé národnosti). Od 30. dubna 1976 do 23. listopadu 1990 byla obec součástí města Jindřichův Hradec.\n\n\n"}
{"id": "128346", "url": "https://cs.wikipedia.org/wiki?curid=128346", "title": "Úlehle", "text": "Úlehle\n\nObec Úlehle se nachází v okrese Strakonice, kraj Jihočeský, zhruba 8 km jihozápadně od Strakonic. Leží v Šumavském podhůří (podcelek Bavorovská vrchovina, okrsek Volyňská vrchovina). Žije v ní obyvatel.\n\nPrvní písemná zmínka o obci pochází z roku 1318.\n\n\n"}
{"id": "128347", "url": "https://cs.wikipedia.org/wiki?curid=128347", "title": "Střítež (okres Český Krumlov)", "text": "Střítež (okres Český Krumlov)\n\nObec Střítež (německy \"Tritesch\" nebo také \"Zitesch\") se nachází v okrese Český Krumlov, kraj Jihočeský. Žije zde  obyvatel.\n\n\nPrvní písemná zmínka o obci pochází z roku 1358.\n\n"}
{"id": "128348", "url": "https://cs.wikipedia.org/wiki?curid=128348", "title": "Měkynec", "text": "Měkynec\n\nObec Měkynec se nachází v okrese Strakonice v Jihočeském kraji, zhruba 5,5 km severozápadně od Bavorova a 11 km západně od Vodňan. Žije v ní obyvatel. Vesnicí, rozloženou kolem velkého návesního rybníka protéká Měkynecký potok (přítok Bílského potoka v povodí Blanice).\n\nPrvní písemná zmínka o obci pochází z roku 1334.\n\n\n"}
{"id": "128349", "url": "https://cs.wikipedia.org/wiki?curid=128349", "title": "Chobot (okres Strakonice)", "text": "Chobot (okres Strakonice)\n\nObec Chobot se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1790.\n\nObec Chobot se skládá ze dvou částí, které leží v katastrálním území \"Chobot\".\n\n"}
{"id": "128350", "url": "https://cs.wikipedia.org/wiki?curid=128350", "title": "Strašice (okres Strakonice)", "text": "Strašice (okres Strakonice)\n\nObec Strašice se nachází v okrese Strakonice, kraj Jihočeský. Žije zde obyvatel.\n\nObcí prochází cyklistická turistická trasa . Je zde možnost kempování, koupání, houbaření, rybolovu nebo agroturistiky. Do obce je zavedena pravidelná autobusová doprava.\n\nPrvní písemná zpráva o Strašicích je z roku 1365. Strašice patří do historického kraje Prácheňsko a Podlesí. Vesnice Škůdra je připomínána již v roce 1045, kdy byla knížetem Břetislavem I. věnována Břevnovskému klášteru.\n\nStrašice leží poblíž styku dvou krajů (Jihočeského a Plzeňského) a tří okresů (Strakonice, Prachatice a Klatovy). Nejvyšším bodem obce i obou jejích části je vrch Bloudím (685 m). V blízkém okolí mj. vynikají vrcholy Altán (845 m) a Kůstrý (837 m), zhruba 3,5 km jihozápadně od Strašic.\n\nPod Strašicemi protéká Novosedelský potok, zvaný také Kolčava. Nejníže položenou lokalitu na území obce představuje právě jeho údolí (512 m v katastru Strašic a 464 m v katastru Škůdry). V okolí obce jsou lesy převážně smrkové ale i borovo-jedlové a bukovo-smrkové .V lesích se vyskytují jeleni, mufloni, rysové, divoké kočky, v potoce pak bobr a vydra. Několik set metrů severozápadně od Strašic, u hájovny pod lesem na jižním úbočí vrchu Bloudím roste památný strom: Strašická lípa.\n\nStrašice geologicky leží v Šumavském podhůří, Javornické hornatině, Vimperské vrchovině v povodí Otavy. Geologická stavba oblasti se skládá zejména z krystalických břidlic. Druh půdy je převážně hlinitopísčitý a písčitohlinitý, v typu půdy převažuje hnědá půda vrchovin a podzoly. Roční průměrná teplota vzduchu je 7 stupňů Celsia. Roční průměrný úhrn srážek je 600 mm. Obec patří do mírně teplé až chladné oblasti.\n\nK obci patří též koupaliště a tábořiště Kolčava, kde se každoročně v červenci koná sjezd motorkářů. V obci je hostinec Na Šumavě, zemědělské obchodní družstvo, které se specializuje na pěstovaní řepky, obilí, kukuřice, brambory, pícnin, skotu a drůbeže. V obci je bohatý kulturní život, ať jde o svátky jako masopust, Velikonoce, stavění májky, posvícení, dožínky, dušičky, Vánoce nebo myslivecké a hasičské bály. Dobrovolný hasičský sbor je moderně vybaven, má dlouhou tradici a v soutěžích se umisťuje mezi nejlepšími.\n\nV roce 2006 byla zcela zrekonstruována budova Obecního úřadu a místní knihovny. Roku 2009 byl obci schválen obecní znak a prapor. Na návsi je nově opravená kaple s poledním a večerním vyzváněním a vzrostlými lípami. Náves doplňuje pomník padlých vojínů z 1. světové války, o který je staráno stejně jako o boží muka v obci a okolí. Počet popisných čísel je 80.\n\nPrapor je šikmo dělený, žerďová část má modrou barvu a dolní vlající pole žlutou. V horní žerďové části v modrém poli je zlatá ostrev položená souběžně s dělením, ve žlutém poli pak tři černá mlýnská kola.\n\nZnak je také šikmo rozdělený, pravé pole má modrou barvu, levé zlatou. V modrém poli se nachází zlatá ostrev (na připomínku věnování vesnice Škůdra Břevnovskému klášteru) a ve zlatém poli tři černá mlýnská kola odkazující na tři mlýny na Novosedelském potoce.\n\n\nNa území obce se též nacházejí mlýny Smítka (Smitka), Prachař a Rejškův mlýn.\n\n"}
{"id": "128353", "url": "https://cs.wikipedia.org/wiki?curid=128353", "title": "Rovná (okres Strakonice)", "text": "Rovná (okres Strakonice)\n\nObec Rovná se nachází v okrese Strakonice v Jihočeském kraji, necelých 5 km severovýchodně od Strakonic. Žije v ní obyvatel. Leží na jihovýchodě Blatenské pahorkatiny (podcelek Horažďovická pahorkatina, okrsek Radomyšlská pahorkatina). Z jihovýchodní strany vesnici míjí silnice I/4.\n\nPrvní písemná zmínka o obci pochází z roku 1319. Od 1. dubna 1976 do 23. listopadu 1990 byla obec součástí města Strakonice.\n\n\n\n"}
{"id": "128354", "url": "https://cs.wikipedia.org/wiki?curid=128354", "title": "Val (okres Tábor)", "text": "Val (okres Tábor)\n\nObec Val () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1413.\n\nV jihovýchodní části katastrálního území se nachází skupina rybníků chráněná jako přírodní rezervace Rod.\n\n\n\n"}
{"id": "128355", "url": "https://cs.wikipedia.org/wiki?curid=128355", "title": "Bradáčov", "text": "Bradáčov\n\nObec Bradáčov () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1393.\n\n"}
{"id": "128356", "url": "https://cs.wikipedia.org/wiki?curid=128356", "title": "Hlupín", "text": "Hlupín\n\nObec Hlupín se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1382.\n\n\n"}
{"id": "128357", "url": "https://cs.wikipedia.org/wiki?curid=128357", "title": "Slapy (okres Tábor)", "text": "Slapy (okres Tábor)\n\nObec Slapy () se nachází v okrese Tábor v Jihočeském kraji. Žije v ní obyvatel.\n\n\nPrvní písemná zmínka o obci pochází z roku 1379.\n\nObec Slapy patří do Táborského integrovaného systému MHD.\n\nV obci je zastávka elektrifikované tratě Tábor–Bechyně.\n\n\nV obci se 1. května 1897 narodil Václav Červenka, učitel, vlastivědný publicista a sběratel pověstí z Táborska, kronikář. V červnu 1942 byl v době nacistického teroru za heydrichiády zatčen ve škole v Soběslavi německou policií – gestapem a 16. června 1942 byl (ve skupině devíti odsouzených) popraven na táborském popravišti u kasáren.\n\n"}
{"id": "128358", "url": "https://cs.wikipedia.org/wiki?curid=128358", "title": "Bohunice (okres Prachatice)", "text": "Bohunice (okres Prachatice)\n\nObec Bohunice se nachází v okrese Prachatice, kraj Jihočeský, zhruba 13,5 km severně od Prachatic a 15 km jjv. od Strakonic. Leží v Šumavském podhůří (podcelek Bavorovská vrchovina, okrsek Husinecká vrchovina), při soutoku Podhorského a Dubského potoka. Žije zde  obyvatel.\n\nPrvní písemná zmínka o obci pochází z roku 1315.\n\n"}
{"id": "128359", "url": "https://cs.wikipedia.org/wiki?curid=128359", "title": "Myslkovice", "text": "Myslkovice\n\nObec Myslkovice (německy \"Miskowitz\") se nachází v okrese Tábor, kraj Jihočeský. Obec Myslkovice se rozkládá asi 16 km jihovýchodně od Tábora a 5 km severovýchodně od města Soběslav. Žije zde obyvatel.\n\nJméno obce pochází od vůdce kmene jménem Myslek, který osídlil tuto oblast, v období kolonizace pustého kraje ve 12. století (pravděpodobněji než v 9. století). Název obce se v historii měnil jak tvarem (mj. Myslikovice, Miskovice, Miškovice), tak pravopisem (i/y, s/š, w/v).\n\nPrvní písemná zmínka o obci pochází z roku 1367. Tehdy panství a \"villa Mislkowitz\" patřilo bratřím Oldřichovi a Jenišovi z Roudné, kteří zde obývali tvrz s kaplí. Roku 1390 je zdědila Dorotea, vdova po Jenišovi. V roce 1415 se stal majitelem rytíř Boček (\"Boczko z Myslycowicz\"), po něm roku 1467 dědil jeho syn Aleš. Roku 1483 získal část vsi s tvrzí Kuneš Dvořecký z Olbramovic a jeho rod ji vlastnil až do roku 1646.\n\nV roce 1653 zde žilo 16 rolníků a několik chalupníků. Od roku 1613 patřila tvrz s kaplí, pivovar, poplužní dvůr a ovčín Mikuláši ml. Dvořeckému z Olbramovic, který je ještě téhož roku prodal své ženě Anežce z Hodic. Roku 1703 se stal majitelem panství důstojník císařské armády František Leopold Voračický z Paběnic a jeho manželka Eleonora Renáta, rozená hraběnka z Lassaga-Paradies, kteří panství spojili s Roudnou a dali vystavět barokní zámek s kostelem. Roku 1866 byla obec obsazena pruským vojskem.\n\nOd roku 1733 do roku 1802 a pak opět od roku 1877 vlastnili panství Vratislavové z Mitrovic. Tehdy se stal majitelem hrabě Evžen I. Vratislav z Mitrovic a z Dírné, poslanec českého zemského sněmu; tehdy Myslkovice poprvé za 600 let přestaly být vrchností. Také jeho syn Evžen II. byl českým zemským poslancem; přátelsky se stýkal s kolegou Josefem Kaizlem, který na jeho zámku v posledním roce života pobýval, a také zemřel.\n\nV roce 1948 byl majetek rodu zestátněn a po roce 1989 vrácen zpět. Dnes je jeho správcem dědic rodu Eugen Wratislav.\n\nŽidé se usazovali v obci již mezi léty 1594 až 1650. Nejprve zde žilo pár rodin, ale později zde Židé tvořili polovinu obyvatel vsi. Po úplném zrovnoprávnění Židů postupně odcházejí do větších měst. Synagoga v Myslkovicích, postavená roku 1770 polu s rabínským domem, byla v roce 1963 zbořena. Také tu stála židovská škola, špitál a lázně. Konec Židů v Myslkovicích přišel začátkem druhé světové války.\n\n\n\nObec je s okolím spojena místní autobusovou dopravou. V okolí obce Myslkovic vede dálnice D3 ze směru Praha-Tábor-České Budějovice - státní hranice ČR/Rakousko.\n\n\n\n"}
{"id": "128360", "url": "https://cs.wikipedia.org/wiki?curid=128360", "title": "Dobelice", "text": "Dobelice\n\nObec Dobelice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1260.\n\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "128361", "url": "https://cs.wikipedia.org/wiki?curid=128361", "title": "Lazinov", "text": "Lazinov\n\nObec Lazinov se nachází v okrese Blansko v Jihomoravském kraji. Žije zde obyvatel. Je to vesnička umístěná u zátoky letovické vodní nádrže, mimo hlavní trasy komunikací, obklopená lesy. Jde o vhodné místo pro rekreaci, cyklistické a pěší výlety.\n\nOsídlení v údolí říčky Křetínky je v historických pramenech uváděno už v první polovině 11. století. Název obce pochází ze staročeštiny, ze slova \"laz\", které znamenalo pole a pastviny na svazích kopců. První písemná zmínka o obci je z roku 1420. Byl rozdělen na dvě části, přičemž jedna náležela panství letovickému a druhá lomnickému. Od roku 1544 náležela letovickému panství již celá obec. K obci samotné ještě patřil mlýn, samota Nové stavení a dvůr Svitavice. Zajímavý je vývoj počtu obyvatel: nejvíce obyvatel (352) měla obec v roce 1900 (v posledních letech má pouze okolo 150).\n\nZajímavou stavbou Lazinova je zvonička z období kolem roku 1832. Byla vybudována na základě tzv. „ohňového“ patentu císařovny Marie Terezie z roku 1751, který nařizoval, aby v každé obci byl zvon, který by upozorňoval na případný požár. Kromě toho ohlašoval také poledne, klekání a také případná úmrtí ve vsi.\n\nV první světové válce byl tento zvonek tzv. „zrekvírován“ (zabaven pro potřeby státu – pro výrobu zbraní a střeliva). Lidem chyběl zvuk zvonu natolik, že uspořádali sbírku a v roce 1922 pořídili nový zvon, který slouží dodnes.\n\nŽelezný kříž s kamenným podstavcem v blízkosti středu obce s nápisem \"Věnováno občany obce Lazinovské 1860\".\n\n\n"}
{"id": "128362", "url": "https://cs.wikipedia.org/wiki?curid=128362", "title": "Onšov (okres Znojmo)", "text": "Onšov (okres Znojmo)\n\nObec Onšov (německy \"Windschau\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1323.\n\n\n\n"}
{"id": "128363", "url": "https://cs.wikipedia.org/wiki?curid=128363", "title": "Milonice (okres Blansko)", "text": "Milonice (okres Blansko)\n\nObec Milonice se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1358. Na počátku 18. století patřily Milonice ke dvěma panstvím – 6 gruntů k Černé Hoře a 6 gruntů ke kuřimskému panství (majetek města Brna). Na návsi byla v roce 1834 postavena zděná kaplička.\n\nV roce 1846 zde bylo 20 domů se 115 obyvateli. V roce 1900 šlo o 24 domů a 202 obyvatel. V roce 1882 byla v obci postavena škola, ve které se učilo až do roku 1969, kdy byla škola pro nedostatek dětí zavřena. V roce 1928 byl v obci vybudován vodovod.\n\n5. dubna 2017 byly obci uděleny znak a vlajka.\n\n\n"}
{"id": "128364", "url": "https://cs.wikipedia.org/wiki?curid=128364", "title": "Kunčina Ves", "text": "Kunčina Ves\n\nObec Kunčina Ves (německy \"Kunzendorf\") se nachází v okrese Blansko v Jihomoravském kraji. Žije zde obyvatel.\n\nKunčina Ves se nachází jihozápadním směrem od města Boskovice a jižním směrem od města Kunštátu pod vrcholky Českomoravské vrchoviny. Obec se rozkládá v oblasti přírodního parku Lysicko, západním směrem od obce Lysice. Jihozápadním směrem se nad obcí zvedá vrchol Babylon (656 m n. m.), na jehož vrcholku je rozhledna.\n\nKunčinou Vsí prochází červená a žlutá turistická značka a ve středu obce je výchozí bod zelené značky. Kromě turistických tras vede obcí značená trasa lokální cyklostezky. Zelená značka vede z obce kolem rozhledny na vrcholku Babylon a na rozcestí turistických tras v sousední obci Kozárov. Po červené značce se z obce vydáme západním směrem do obce Lysice a jižním směrem vede červená značka do městečka Lomnice. Výchozí bod žluté značky je v nedaleké obci Bedřichov a přes Kunčinu Ves žlutá pokračuje do městečka Černá Hora.\n\nPrvní písemná zmínka o obci pochází z roku 1392.\n\n\n\n"}
{"id": "128365", "url": "https://cs.wikipedia.org/wiki?curid=128365", "title": "Štěchov", "text": "Štěchov\n\nObec Štěchov se nachází v okrese Blansko v Jihomoravském kraji. Žije zde obyvatel. Obec se dělí na dvě části, vlastní Štěchov a vesnici Lačnov.\n\nPrvní písemná zmínka o obci pochází z roku 1385, kdy Štěchov patřil (až do roku 1666) do vlastnictví lysického panství. Poté přešel pod panství drnovskému a posléze lysické. Součástí obce je dále ještě osada Lačnov, o níž je první historická zpráva z roku 1540.\n\n\n\n"}
{"id": "128366", "url": "https://cs.wikipedia.org/wiki?curid=128366", "title": "Podmyče", "text": "Podmyče\n\nObec Podmyče ( ) se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1323. V roce 1921 zde žilo 284 obyvatel (z toho 264 německé národnosti) v 62 domech.\n\n\n\n"}
{"id": "128367", "url": "https://cs.wikipedia.org/wiki?curid=128367", "title": "Sudoměřice", "text": "Sudoměřice\n\nSudoměřice () jsou obec v okrese Hodonín v Jihomoravském kraji, 6 km jihozápadně od Strážnice. Žije zde obyvatel.\n\nSudoměřice jsou nejjižnější obcí na východním břehu řeky Moravy na území České republiky.\n\nPrvní nálezy pocházejí z let přibližně 3000 př. n. l., dlouhodobé pravěké osídlení z pozdní doby kamenné na místě současného křížení komunikací I/50 a I/70 (obchvat). Z doby 1800 let př. n. l. se na stejném místě nalézá další dlouhodobé osídlení ze starší doby bronzové. V 2.-1. století př. n. l. na tomto místě vznikla poměrně rozsáhlá keltská osada. Ve 3.- 4. století n. l. se pak objevuje germánská osada z mladší doby římské, a v 10. – 12. stol. n. l. hradiště velkomoravské a raně přemyslovské hradisko Hrúdy, které bylo pravděpodobně vybudováno za velkomoravského vládce Svatopluka, k ochraně před postupujícími barbary z východu. V 11. století bylo sídlo feudála z hradiště Hrúdy přeneseno na hrad do Skalice, který pravděpodobně po celé 11. a 12. století patřil k Moravě.\n\nAsi roku 1261 kancléř krále Přemysla Otakara II. Sudomír z rodu pánů z Horky založil pohraniční ves Sudoměřice. Sudomír zemřel asi kolem roku 1264. Z roku 1368 pochází první písemná zmínka o vesnici – Sudoměřice kupuje Beneš z Kravař a ze Strážnice od Alberta ze Šternberka, biskupa litomyšlského. Roku 1421 byla vesnice zpustošena vojskem císaře Zikmunda, pod velením krutého Pipo Spana. V letech 1428–1433 probíhaly spanilé jízdy husitů (tzv. Rejsy) – výpravy do Uher, které měly být odvetou za křižácké výpravy a propagandou husitství. Mnohokrát byla základnou vesnice Sudoměřice, která tehdy byla silně husitská. Mnoho obyvatel se na těchto loupeživých výpravách také aktivně podílelo. Dne 9. 2. 1458 táhl vesnicí s početným doprovodem a královnou matkou nově zvolený uherský král Matyáš Korvín, který se vracel ze zajetí českého krále Jiřího z Poděbrad. V letech 1467–1477 zde probíhaly boje mezi Jiřím z Poděbrad a Matyášem Korvínem a české královské vojsko mělo dlouhé měsíce ležení na Sudoměřicku, dodnes se tomuto místu říká Tábořisko.\n\nRoku 1640 vznikla Stará pečeť Sudoměřic. Obec měla ve znaku štít s radlicí a vinařským kosířem. V letech 1618–1648, za třicetileté války došlo v Sudoměřicích a okolí k obrovským škodám. V Sudoměřicích zůstalo 49 pustých gruntů a jen 29 obsazených. V 2. polovině 17. století přišly pustošivé nájezdy tatarských a tureckých vojsk a velké plenění kraje. v roce 1678 propukla v Sudoměřicích epidemie moru. Kolem roku 1680 začaly nepokoje poddaných ze Sudoměřic proti šlechtě. V letech 1703–1708 přišly kurucké vpády, dne 28. 7. 1708 došlo k bitvě početného císařského vojska s kuruckým vojskem u Sudoměřic při vrchu Šance směr Petrov. Dne 13. 3. 1742 v průběhu první slezské války přešlo pruské vojsko přes Sudoměřice. V listopadu 1744 byl zřízen starý hřbitov na Horním konci\n\nVe 2. polovině 18. století byl vybudován hospodářský velkostatek na místě původního panského dvora a byla postavena na Podhatí kaplička s obrazem Bolestné Matky Boží Panny Marie. Roku 1866 probíhala prusko-rakouská válka. Rozšířila se cholera, která usmrtila mnoho obyvatel i pruských vojáků, kteří jsou pochování u cesty na Horním konci. Dne 10. 5. 1884 byl položen základní kámen k nové školní budově. Následující rok byla obecní škola otevřena, jako dvojtřídka. Dne 10. 9. 1887 projel první vlak na železniční trati Veselí nad Moravou – Sudoměřice a roku 1889 byla otevřena železniční trať Sudoměřice – Rohatec.\n\nV letech 1903–1906 působila jako učitelka obecné školy v Sudoměřicích Fedora Bartošová, libretistka, která zde psala libreto k opeře Leoše Janáčka Osud. Za 1. světová války padlo ze Sudoměřic celkem 50 vojáků, několik z toho v legiích. Roku 1918 vznikla svobodná Československá republika a v roce 1919 byla potom vyhlášena první pozemková reforma, která měla za cíl omezení vlivu většinou německé šlechty a rozvoj venkovského prostředí. Přitom byla provedena parcelace majetku hraběcí rodině z Magnisů, (385 ha) ve prospěch legionářů a rodin padlých ve válce.\n\nRoku 1923 přišel na sudoměřický tzv. „Zbytkový statek“ po strážnické hraběcí rodině Magnisů pan Jiří Němeček, který postupně splácel státu nově nabytý majetek. V roce 1931 obec odkoupila část zbytkového statku (polovinu), kde dříve byly správní a hospodářské objekty, pro neuskutečněný záměr vybudování nového obecního úřadu a dalších zařízení pro místní hasiče. V době 1930–1933 postavila „Kostelní jednota“ za přispění štědrých darů od občanů funkcionalistický kostel s patrociniem „Kristus Král“, byl vysvěcen 5. 6. 1933. V čase 1939–1945 v pohraniční obci žili a působili němečtí policisté a gestapáci. Dne 12. 4. 1945 byla vesnice osvobozena sovětskou a rumunskou armádou. Při osvobozování obce padlo 36 sovětských a 8 rumunských vojáků. Po přechodu fronty se našlo a pochovalo 11 německých vojáků. Ze Sudoměřic zemřelo na následky války 14 občanů. Již počátkem 50. let 20. století došlo v případě této obce k narušení historické hranice Moravy a Slovenska, když byla k jejímu území překatastrována malá část katastru slovenského města Skalice.\n\nZačátkem 70. let 20. století se začalo s výstavbou sklepů ve Starém potoku i nového hřbitova za kostelem, pak následovala výstavba prodejny potravin na Stavbě, rozsáhlá rekonstrukce základní školy, výstavba oddechového zahrádkářského areálu, začátkem 80. let se postavila nová mateřská škola, dostavěla se větší část kanalizace, čistírna odpadních vod, požární nádrž, většina asfaltových komunikací, apod. V období let 1989 – 2009 obecní úřad dobudoval infrastrukturu: byla provedena komplexní vodofikace, plynofikace, telefonní rozvody, nové asfaltové cesty, dobudovány chybějící kanalizační řady a propojení kanalizace přes potok. Realizovaly se další stavby – tělocvična, výstavba devíti nájemních bytů, technická infrastruktura v lokalitě Panské díly, výstavba hokejbalového areálu, parkoviště pro kamiony, výstavba 3 dětských hřišť, výstavba Domu pokojného stáří s osmi byty, výstavba nové ulice v lokalitě Díly za zahradou a další drobnější akce. Největší stavební akcí byla výstavba silničního obchvatu Sudoměřice – Skalice. Také katastru Sudoměřic se k 25. červenci 1997 dotkla úprava státní hranice se Slovenskem.\n\n\n\n\nV letech 2010 až 2014 byl starostou Stanislav Tomšej . Na ustavujícím zasedání zastupitelstva v listopadu 2014 byl do této funkce zvolen opětovně.\n\n\n"}
{"id": "128368", "url": "https://cs.wikipedia.org/wiki?curid=128368", "title": "Strhaře", "text": "Strhaře\n\nStrhaře () jsou obec v okrese Brno-venkov v Jihomoravském kraji. Rozkládají se v Hornosvratecké vrchovině, v přírodním parku Svratecká hornatina, přibližně 10 kilometrů severně od Tišnova. Člení se na dvě části: Strhaře a Žleby. Žije zde obyvatel.\n\nPrvní písemná zmínka o obci pochází z roku 1390.\n\n\n\n"}
{"id": "128369", "url": "https://cs.wikipedia.org/wiki?curid=128369", "title": "Mouřínov", "text": "Mouřínov\n\nObec Mouřínov (: \"Morein\") se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1381. Původní název Muřín podle blízké tvrze.\n\nOd roku 1850 byl Mouřínov samostatnou obcí. K 1. lednu 1986 se stal součástí města Bučovice. Opětovně se osamostatnil 1. ledna 2000.\n\nV obci k počátku roku 2016 žilo celkem 455  obyvatel. Z nich bylo 228  mužů a 227 žen. Průměrný věk obyvatel obce dosahoval 41,3 % let. Dle Sčítání lidu, domů a bytů provedeném v roce 2011, kdy v obci žilo 419  lidí. Nejvíce z nich bylo (16,5 %) obyvatel ve věku od 20 do 29  let. Děti do 14 let věku tvořily 10,7 % obyvatel a senioři nad 70 let úhrnem 7,9 %. Z celkem 374  občanů obce starších 15 let mělo vzdělání 39,8 % střední vč. vyučení (bez maturity). Počet vysokoškoláků dosahoval 4,8 % a bez vzdělání bylo naopak 0,5 % obyvatel.\n\nZ cenzu dále vyplývá, že ve městě žilo 193 ekonomicky aktivních občanů. Celkem 85 % z nich se řadilo mezi zaměstnané, z nichž 73,6 % patřilo mezi zaměstnance, 1,6 % k zaměstnavatelům a zbytek pracoval na vlastní účet. Oproti tomu celých 50,1 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl.\n\nÚhrnem 215 obyvatel obce (což je 51,3 %), se hlásilo k české národnosti. Dále 75 obyvatel bylo Moravanů a 3 Slováků. Celých 224 obyvatel obce však svou národnost neuvedlo.\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Bučovice. Ta je součástí děkanátu Slavkov - Brněnské dicéze v Moravské provincii. Farním kostelem je kostel Nanebevzetí Panny Marie. Místním knězem je ThLic. ICLic. Maxmilián Vladimír Filo, OPraem., farář. Při censu prováděném v roce 2011 se 85 obyvatel obce (20 %) označilo za věřící. Z tohoto počtu se 56 hlásilo k církvi či náboženské obci, a sice 50 obyvatel k římskokatolické církvi (12 % ze všech obyvatel obce). Úhrnem 110 obyvatel se označilo bez náboženské víry a 224 lidí odmítlo na otázku své náboženské víry odpovědět.\n\n\n\n"}
{"id": "128371", "url": "https://cs.wikipedia.org/wiki?curid=128371", "title": "Újezd (okres Znojmo)", "text": "Újezd (okres Znojmo)\n\nObec Újezd () se nachází v okrese Znojmo v Jihomoravském kraji. Žije zde obyvatel. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nPrvní písemná zmínka o obci pochází z roku 1320.\n\n\n\n"}
{"id": "128372", "url": "https://cs.wikipedia.org/wiki?curid=128372", "title": "Našiměřice", "text": "Našiměřice\n\nObec Našiměřice (německy \"Aschmeritz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1236, kdy byla v držení místního vladyky. V majetku lokálního rodu setrvala až do roku 1361. Poté následovalo časté střídání majitelů. V roce 1634 byly Našiměřice připojeny k moravskokrumlovskému panství, kde setrvaly až do zrušení patrimoniální správy v roce 1848.\n\n\n\n"}
{"id": "128373", "url": "https://cs.wikipedia.org/wiki?curid=128373", "title": "Křižanovice u Vyškova", "text": "Křižanovice u Vyškova\n\nObec Křižanovice u Vyškova se nachází v okrese Vyškov v Jihomoravském kraji. Obec leží 3 km severovýchodně od Vyškova v nadmořské výšce 244 m. Žije zde obyvatel.\n\nPrvní písemná zmínka o obci pochází z roku 1408, kdy Artleb z Říčan přijal od biskupa léno na Křižanovice. Roku 1848 celá obec vyhořela. Kvůli tomuto požáru obec zůstávala v rozvoji trvale za ostatními okolními sídly. Roku 1956 bylo založeno v obci zemědělské družstvo.\nOd roku 2001 vlastní obec znak i prapor.\n\nV obci k počátku roku 2016 žilo celkem 133  obyvatel. Z nich bylo 64  mužů a 69 žen. Průměrný věk obyvatel obce dosahoval 42,1% let. Dle Sčítání lidu, domů a bytů provedeném v roce 2011, kdy v obci žilo 139  lidí. Nejvíce z nich bylo (18,7%) obyvatel ve věku od 30 do 39  let. Děti do 14 let věku tvořily 11,5% obyvatel a senioři nad 70 let úhrnem 7,9%. Z celkem 123  občanů obce starších 15 let mělo vzdělání 39,8% střední vč. vyučení (bez maturity). Počet vysokoškoláků dosahoval 5,7% a bez vzdělání bylo naopak 0% obyvatel. Z cenzu dále vyplývá, že ve městě žilo 71 ekonomicky aktivních občanů. Celkem 87,3% z nich se řadilo mezi zaměstnané, z nichž 67,6% patřilo mezi zaměstnance, 1,4% k zaměstnavatelům a zbytek pracoval na vlastní účet. Oproti tomu celých 47,5% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 80 obyvatel obce (což je 57,6%), se hlásilo k české národnosti. Dále 38 obyvatel bylo Moravanů a 4 Slováků. Celých 39 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení. Obec Křižanovice u Vyškova byla od 1. ledna 1986 do 23. listopadu 1990 místní částí města Vyškova.\n\n\"Svazek obcí mikroregionu Ivanovická brána\" byl zaregistrován 12. února 2004 a tvoří jej celkem 12 obcí: Ivanovice na Hané, Dětkovice, Hoštice-Heroltice, Křižanovice u Vyškova, Medlovice, Moravské Málkovice, Orlovice, Prusy-Boškůvky, Rybníček, Švábenice, Topolany a Vážany. Předmětem činnosti tohoto svazku obcí je vzájemná pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu. Sídlem svazku obcí byl ustanoven Městský úřad v Ivanovicích na Hané. Nejvyšším orgánem svazku obcí je valná hromada poté správní rada, dozorčí rada a nakonec jednatel. \n\n\n"}
{"id": "128374", "url": "https://cs.wikipedia.org/wiki?curid=128374", "title": "Benešov (okres Blansko)", "text": "Benešov (okres Blansko)\n\nObec Benešov se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1362. Leží na území, které vévoda Ota I. daroval premonstrátskému klášteru Hradisko u Olomouce. Obec dostala pravděpodobně svůj název po svém zakladateli či majiteli, který se jmenoval Beneš. \nMístní sklárna doložená roku 1634 zanikla kolem roku 1715.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec se člení na dvě základní sídelní jednotky: Benešov a Pavlov.\n\n\nZhruba polovina katastru obce se nachází na území přírodního parku Řehořkovo Kořenecko, v němž leží i přírodní rezervace Pavlovské mokřady. Jimi protéká říčka Bělá, která pramení u osady Pavlov. V blízkosti obce, avšak již v katastrálním území Bukové se nachází nejvyšší vrchol Drahanské vrchoviny Skalky. Severně od obce, v blízkosti Kořence, avšak na území Benešova, se tyčí druhý nejvyšší vrchol Drahanské vrchoviny Paprč.\n\n\n"}
{"id": "128375", "url": "https://cs.wikipedia.org/wiki?curid=128375", "title": "Radslavice (okres Vyškov)", "text": "Radslavice (okres Vyškov)\n\nRadslavice (též \"Velké Raclavice, Hrubé Raclavice\") jsou obec Jihomoravského kraje ležící v severní části okresu Vyškov s obyvateli. Nachází se 7,4 km severně od města Vyškov u silnice z Dědic do Pustiměře v nadmořské výšce 345 m n. m. Obec je půdorysně tzv. návesní ulicovka, umístěná na mírném svahu položeném na úpatí Drahanské vrchoviny. Se svou současnou místní částí Radslavičky byly Radslavice spojeny roku 1950. Dnešní obec je součástí mikroregionů Ivanovická Brána a Melicko. V obci je pár podnikatelských subjektů zaměřených převážně na zemědělství a lesní práce. Dobrou tradici měla v obci Radslavická dechová kapela.\n\nPrvní písemná zmínka o obci pochází z roku 1381. Obec Radslavice byla v průběhu druhé světové války násilně vystěhována, tehdy bylo v obci zničeno 28 domů. Po válce a odsunu Němců se část vystěhovaného obyvatelstva navrátila. V obci stojí malá zvonice a okolí obce je součástí archeologického naleziště Dolní Mejlice (slovanského hradiště).\nV obci funguje sbor dobrovolných hasičů. V roce 2018 pro ně obec zrekonstruovala hasičskou zbrojnici, kde byla mj. vybudována nová klubovna pro mládež. Zároveň obec pořídila z dotace Jihomoravského kraje nové hasičské auto na výjezdy a požární soutěže.\n\nV obci k počátku roku 2016 žilo celkem 425  obyvatel. Z nich bylo 219  mužů a 206 žen. Průměrný věk obyvatel obce dosahoval 41% let. Dle Sčítání lidu, domů a bytů provedeném v roce 2011, kdy v obci žilo 398  lidí. Nejvíce z nich bylo (19,1%) obyvatel ve věku od 0 do 14  let. Děti do 14 let věku tvořily 19,1% obyvatel a senioři nad 70 let úhrnem 7%. Z celkem 322  občanů obce starších 15 let mělo vzdělání 37,3% střední vč. vyučení (bez maturity). Počet vysokoškoláků dosahoval 11,2% a bez vzdělání bylo naopak 0% obyvatel. Z cenzu dále vyplývá, že ve městě žilo 176 ekonomicky aktivních občanů. Celkem 90,9% z nich se řadilo mezi zaměstnané, z nichž 71,6% patřilo mezi zaměstnance, 2,3% k zaměstnavatelům a zbytek pracoval na vlastní účet. Oproti tomu celých 53,3% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 190 obyvatel obce (což je 47,7%), se hlásilo k české národnosti. Dále 118 obyvatel bylo Moravanů a 7 Slováků. Celých 157 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nHradisko Zelená Hora je výšinné opevněné sídliště a archeologické naleziště, s četnými nálezy z paleolitu, neolitu, eneolitu, doby bronzové i únětické kultury. Také tu byly zaznamenány nálezy zbytků keramiky, železné ostruhy a háčky ze slovanského osídlení. V první polovině 13. století získalo hradisko olomoucké biskupství a postavilo na něm kamenný hrad, který se připomíná roku 1277. Pro svoji velikost a nákladnost na údržbu byl hrad v 1. polovině 14. století opuštěn a sídlo správy zdejších statků bylo přesunuto na nově postavený hrad Melice.\n\n\n\n"}
{"id": "128377", "url": "https://cs.wikipedia.org/wiki?curid=128377", "title": "Starý Poddvorov", "text": "Starý Poddvorov\n\nStarý Poddvorov () je obec v okrese Hodonín v Jihomoravském kraji, 11 km západně od Hodonína. Žije zde obyvatel.\n\nPrvní písemná zmínka o obci pochází z roku 1704. Obec se nachází v nadmořské výšce 220–250 m. Oblastně se řadí do Moravského Slovácka. Obec je známa svou folklorní a vinařskou tradicí. I když jsou zmínky o osídlení z roku 1209, skutečné založení obce se datuje od roku 1779 pod názvem Potworov. Název obce Starý Podvorov vznikl někdy v roce 1870 s tím, že od roku 1924 byl uzákoněn.\n\nPůvodní městečko s tvrzí (Potworowitz) ležící západně směrem k dnešnímu Novému Poddvorovu, bylo zničeno v patnáctém století za války českého krále Jiřího z Poděbrad s uherským králem Matyášem. Městečko patřilo velehradskému panství, po jeho zpustošení jej klášter ponechal blízkým Čejkovicím a roku 1562 uzavřel smlouvu s pány z Víckova, aby Potworowitz zůstal trvale při čejkovském panství. Ještě v 70. letech 20. století byly patrné obranné valy kolem bývalé tvrze, které však byly v rámci kultivace zemědělské půdy naprosto zničeny.\n\n\n\n"}
{"id": "128378", "url": "https://cs.wikipedia.org/wiki?curid=128378", "title": "Holštejn", "text": "Holštejn\n\nObec Holštejn se nachází v okrese Blansko v Jihomoravském kraji, v Holštejnském údolí asi 11 km severovýchodně od Blanska. Žije zde obyvatel.\n\nDnešní ves vznikla roku 1791 z panského dvora.\n\n\n\nObec se nachází v severovýchodní části CHKO Moravský kras, proto se v jejím okolí nachází mnoho krasových jevů, především jeskyní. Nejdůležitější jeskyně se nachází v suchém krasovém údolí mezi Holštejnem a Ostrovem u Macochy. Jsou to jeskyně: Lidomorna, \"Nová Rasovna\", Stará Rasovna, \"Spirálka\", \"Piková dáma\", \"Třináctka\", Michálka. Poblíž obce se dále nacházejí jeskyně Holštejnská, V Bučí, Osmašedesátka a Plánivy. Jeskyně označené kurzívou jsou součástí nejdelšího jeskyního systému v České republice – 35 km dlouhé Amatérské jeskyně.\n\n\n"}
{"id": "128379", "url": "https://cs.wikipedia.org/wiki?curid=128379", "title": "Křepice (okres Břeclav)", "text": "Křepice (okres Břeclav)\n\nKřepice (německy \"Krepitz\") jsou obec v okrese Břeclav v Jihomoravském kraji. Sousedí s dálnicí D2. Obec Křepice leží v mírně zvlněné krajině na rozhraní úvalu řeky Svratky a východního okraje pahorkatiny Ždánického lesa. Rozloha katastrálního území je 671 ha. Žije zde obyvatel. Součástí obce je farma Nový Dvůr čp. 90.\n\nNázev se vyvíjel od varianty Crzepicz (1351), Crepicz (1365), Krepicz (1622), Krepitz (1673, 1718, 1720, 1751), Krepitz a Křepice (1846, 1872). Místní jméno vzniklo z osobních jmén Křěpa či Chřápa (Chřiepa) a znamenalo ves lidí Křěpových či Chřápových. Pojmenování je rodu ženského, čísla pomnožného a genitiv zní Křepic. Jméno vsi vzniklo z osobního jména Křepek či Chřipek, původní jméno Chřepice či Chřipice.\n\nPrvní písemná zmínka o obci je z roku 1349 pod názvem Crepicz, kdy se připomínají bratři Kuneš a Vrš z Křepic. Potom se objevuje několik dalších jmen z řad méně významné nižší šlechty, která držela zboží v Křepicích. Před rokem 1498 koupil zboží Vilém z Pernštejna, který později koupil Židlochovické panství, k němuž byly Křepice připojeny a zůstaly jeho součásti do roku 1848.\n\nProti kostelu stojí škola postavená v roce 1910, protože původní z roku 1740 už nepostačovala. Vesnice byla převážně zemědělská, ale dnes většina obyvatel dojíždí za prací do okolních měst, zejména pak do Brna. Občanská vybavenost je na dobré úrovni, je zde obecní úřad, škola, mateřská škola, zdravotní středisko, knihovna, pošta, několik obchodů a restaurací, v obci je kanalizace, plynofikace, vodovod apod. Několik malých provozoven místních řemeslníků poskytuje služby. Aktivně zde působí řada spolků, hasiči, jednota sokolů, zahrádkáři, myslivci, holubáři, skautský oddíl, chovatelé drobného zvířectva či kynologický klub, jehož člen získal již dva tituly mistra světa. Občanské organizace se velkou mírou podílejí na kulturním a sportovním dění v obci. Různé akce se odehrávají v kulturním sále nebo ve sportovním areálu, kde jsou travnaté hřiště a hřiště s umělým povrchem pro tenis, košíkovou, házenou apod. V jihovýchodní části obce se nachází tzv. údolí kapliček. K jedné z nich, ke kapli sv. Cyrila a Metoděje, konají věřící každoročně pouť. Každoročně se v obci konají krojované Bartolomějské hody.\n\nPodle sčítání 1930 zde žilo v 274 domech 1186 obyvatel. 1179 obyvatel se hlásilo k československé národnosti a 5 k německé. Žilo zde 1149 římských katolíků, 35 evangelíků a 1 příslušník Církve československé husitské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nKulturní památkou obce je kostel svatého Bartoloměje v pozdně barokním slohu, dostavěný v roce 1791. Má tři oltáře, v pozadí hlavního oltáře je kalvárie. Na kostel byl použit i materiál ze starého kostela, který byl zbořen. Byly přeneseny také tři zvony, velký ozdobený perštejnským znakem, z roku 1522, střední z roku 1490, a malý (umíráček) z roku 1738.\n\n\n\n"}
{"id": "128380", "url": "https://cs.wikipedia.org/wiki?curid=128380", "title": "Závist (okres Blansko)", "text": "Závist (okres Blansko)\n\nObec Závist se nachází v okrese Blansko v Jihomoravském kraji. Žije zde obyvatel. Rozlohou je nejmenší obcí v České republice. Nachází se asi 20 km severně od Brna.\n\nObec vznikla z původní samoty prostírající se v blízkosti staré Trstenické stezky. Tehdy náležela do panství kuřimského, následně do černohorského nebo blanenského. Dominantou obce je zvonička z roku 1833, ve které je zavěšen zvon pocházející z kostela sv. Klimenta z Lipůvky.\n\n\n"}
{"id": "128381", "url": "https://cs.wikipedia.org/wiki?curid=128381", "title": "Prusy-Boškůvky", "text": "Prusy-Boškůvky\n\nObec Prusy-Boškůvky (: \"Mährisch Preussen\") se nachází v okrese Vyškov v Jihomoravském kraji. Žije zde obyvatel. V letech 1960–2016 se obec dělila v katastrálním územím Moravské Prusy s městem Vyškovem, jehož exklávou v té době byla osada Zouvalka, která patří od roku 2017 k obci.\n\nPrvní písemná zmínka o obci pochází z roku 1131.\n\nV obci k počátku roku 2016 žilo celkem 633 obyvatel. Z nich bylo 320 mužů a 313 žen. Průměrný věk obyvatel obce dosahoval 41,3 let. Dle Sčítání lidu, domů a bytů provedeném v roce 2011, kdy v obci žilo 636 lidí. Nejvíce z nich bylo (19%) obyvatel ve věku od 0 do 14 let. Děti do 14 let věku tvořily 19 % obyvatel a senioři nad 70 let úhrnem 7,9 %. Z celkem 515 občanů obce starších 15 let mělo vzdělání 39,4 % střední vč. vyučení (bez maturity). Počet vysokoškoláků dosahoval 8 % a bez vzdělání bylo naopak 0,4 % obyvatel. Z cenzu dále vyplývá, že ve městě žilo 299 ekonomicky aktivních občanů. Celkem 88,3 % z nich se řadilo mezi zaměstnané, z nichž 70,2 % patřilo mezi zaměstnance, 2,7 % k zaměstnavatelům a zbytek pracoval na vlastní účet. Oproti tomu celých 50,3 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 281 obyvatel obce (což je 44,2 %), se hlásilo k české národnosti. Dále 170 obyvatel bylo Moravanů a 3 Slováků. Celých 302 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "128382", "url": "https://cs.wikipedia.org/wiki?curid=128382", "title": "Rašov", "text": "Rašov\n\nRašov je obec v okrese Brno-venkov v Jihomoravském kraji. Rozkládá se v Hornosvratecké vrchovině, na okrajích přírodních parků Svratecká hornatina a Lysicko, přibližně 8 kilometrů severně od Tišnova. Žije zde obyvatel.\n\nPrvní písemná zmínka o obci pochází z roku 1390.\n\nV letech 2006–2010 funkci starosty zastával František Pokoj, od roku 2010 tuto pozici vykonává Miloš Petříček.\n\n\n\n"}
{"id": "128383", "url": "https://cs.wikipedia.org/wiki?curid=128383", "title": "Křepice (okres Znojmo)", "text": "Křepice (okres Znojmo)\n\nKřepice () jsou obec v okrese Znojmo, v jihozápadní části Jihomoravského kraje, v nadmořské výšce 336 m n. m. Obcí protéká Křepický potok. Žije zde obyvatel. Rozloha katastrálního území je 723,8 ha.\n\nKřepice náležejí mezi nejstarší osady okresu. Důkazem jsou archeologické nálezy „na Hradisku“ – území s neolitickými archeologickými nálezy. Bylo prozkoumáno Josefem Palliardim v 19. století. Později zde byly vykopány neolitické figurky. Jméno vsi vzniklo z osobního jména Křepek či Chřípek, původně jméno znělo Chřepice či Chřípice.\n\nPrvní doložená písemná zmínka o obci pochází z roku 1196 (jiné zdroje uvádí 1190) v zakládací listině louckého kláštera, kterému byly při založení darovány. V polovině 16. století se celé Křepice staly součástí želetického panství. Z roku 1685 je známá stará křepická pečeť, která měla uvnitř rádlo a po jeho pravé straně tři hvězdy a nápis: „Peczet Wubczy Krzepicz“.\nArchitektonicky nejvýraznější stavbou je kaple Panny Marie Lurdské. Kaple byla v roce 1908 v rámci oslav jubilea císaře Františka Josefa I. přistavěna ke starší zvonici, ve které se zachoval zvon z 18. století. V roce 1899 byl v obci založen sbor dobrovolných hasičů. Obec vlastní historickou stříkačku z roku 1893.\n\nV roce 1990 se Křepice osamostatnily od Běhařovic, prvním novodobým starostou byl zvolen Libor Kosour. V roce 1992 byl založen fotbalový klub \"Bayern Křepice\". V letech 1993 až 2003 v obci fungovala mateřská škola, poté byla pro nedostatek dětí uzavřena. Po komunálních volbách v letech 1994 a 1998 byl zvolen starostou Jiří Bindr. Plynofikace obce se uskutečnila v roce 1999.\n\nV roce 2002 byla na ustavujícím zasedání zastupitelstva zvolen starostou Zdeněk Brandl, v roce 2005 byla zahájena víceúčelového hřiště (pro tenis, nohejbal a volejbal).\n\n\n"}
{"id": "128384", "url": "https://cs.wikipedia.org/wiki?curid=128384", "title": "Krhov (okres Blansko)", "text": "Krhov (okres Blansko)\n\nObec Krhov se nachází v okrese Blansko v Jihomoravském kraji. Žije zde obyvatel.\n\nNa území obce, jižně od vsi, se nachází vrch Malý Chlum s rozhlednou.\n\nPrvní písemná zmínka o obci pochází z roku 1409. Od 15. století se v okolí obce těžila železná ruda, v pozdějších letech pak kamenná břidlice a uhlí.\n\n\n\n"}
{"id": "128385", "url": "https://cs.wikipedia.org/wiki?curid=128385", "title": "Troskotovice", "text": "Troskotovice\n\nTroskotovice (\"Droscowitz\", \"Drozkwitz\", \"Droesskwiz\", lat. \"Treskovicensis\", něm. \"Treskowitz\") jsou městys v okrese Brno-venkov v Jihomoravském kraji. Nacházejí se v Dyjsko-svrateckém úvalu. Žije zde obyvatel.\n\nJedná se o vinařskou obec ve Znojemské vinařské podoblasti (viniční tratě U Kapličky, Nad Kostelem, Nad Kolibů).\n\nPrvní písemná zmínka o obci se hlásí k roku 1046, jedná se však o falzum z 12. století. Roku 1252 jsou uváděny jako \"Droscowitz\", existoval zde již farní kostel. Roku 1271 byly drženy Arklebem z Myslibořic. V roce 1513 byly v držení oslavanského kláštera. Povýšeny na městečko byly Ferdinandem I. roku 1535. Zároveň s pečetí získaly díky Janu Kunovi z Kunštátu dva výroční trhy a týdenní trh. Po něm drželi městečko Valečtí z Mírova (1538-1570), Pertolt z Lipé, Fridrich z Žerotína roku 1598 ho odporučil manželce Magdaleně Slavatové z Chlumu a Košumberka. Velký požár, při kterém téměř celé městečko vyhořelo, postihl Troskotovice v roce 1796. Po odsunu německého obyvatelstva v roce 1945 byly opuštěné domy zdemolovány, takže v roce 1950 z původních 313 domů zůstalo jen 175. Roku 1990 byly vedeny jako obec, postavení městyse získaly zpět v roce 2007.\n\n\n\n"}
{"id": "128387", "url": "https://cs.wikipedia.org/wiki?curid=128387", "title": "Rostěnice-Zvonovice", "text": "Rostěnice-Zvonovice\n\nObec Rostěnice-Zvonovice se nachází v okrese Vyškov v Jihomoravském kraji. Je tvořena dvěma původně samostatnými vesnicemi – Rostěnicemi a Zvonovicemi. Žije zde obyvatel.\n\nPrvní písemná zmínka o Rostěnicích pochází z roku 1141, o Zvonovicích z roku 1355. Obě byly do roku 1945 součástí německého jazykového ostrůvku na Vyškovsku. Současná obec vznikla roku 1961 spojením do té doby samostatných vsí. Od 1. ledna 1986 do 31. prosince 1994 byly obě vesnice součástí města Vyškova, poté se opět osamostatnily a tvoří jednu obec.\n\nV obci k počátku roku 2016 žilo celkem 516  obyvatel. Z nich bylo 255  mužů a 261 žen. Průměrný věk obyvatel obce dosahoval 38,9% let. Dle Sčítání lidu, domů a bytů provedeném v roce 2011, kdy v obci žilo 506  lidí. Nejvíce z nich bylo (18%) obyvatel ve věku od 30 do 39  let. Děti do 14 let věku tvořily 16,4% obyvatel a senioři nad 70 let úhrnem 4,7%. Z celkem 423  občanů obce starších 15 let mělo vzdělání 48% střední vč. vyučení (bez maturity). Počet vysokoškoláků dosahoval 5,9% a bez vzdělání bylo naopak 0,2% obyvatel. Z cenzu dále vyplývá, že ve městě žilo 275 ekonomicky aktivních občanů. Celkem 86,9% z nich se řadilo mezi zaměstnané, z nichž 71,6% patřilo mezi zaměstnance, 1,8% k zaměstnavatelům a zbytek pracoval na vlastní účet. Oproti tomu celých 43,3% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 182 obyvatel obce (což je 36%), se hlásilo k české národnosti. Dále 120 obyvatel bylo Moravanů a 8 Slováků. Celých 231 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nKatastrem obce prochází krátký úsek dálnice D1 a silnice III. třídy:\n\nJak Rostěnice, tak Zvonovice jsou vesnickými památkovými zónami.\n\n\n"}
{"id": "128392", "url": "https://cs.wikipedia.org/wiki?curid=128392", "title": "Microsoft Network", "text": "Microsoft Network\n\nMSN (nebo také Microsoft Network) je kolekce internetových služeb společnosti Microsoft. Původně bylo MSN spuštěno 24. srpna 1995 při příležitosti vydání Windows 95. Od té doby se rozsah poskytovaných služeb několikanásobně rozrostl. První poskytovanou službou byla e-mailová schránka Hotmail následovaná instant messengerem MSN Messenger. Ten byl v roce 2005 přejmenován na Windows Live Messenger.\n\nMSN prošlo v roce 2006 velkou transformací na Windows Live, hlavně díky snaze Microsoftu zvýšit atraktivitu poskytovaných služeb pro širší masy obyvatel. V USA není MSN pouze poskytovatelem obsahu a provozovatelem vyhledávače. Poskytuje zde také internetové služby. Postupně jsou všechny současné služby MSN transformovány do nového rozhraní, kde zatím probíhá jejich betatestování.\n\nSlovo MSN se vžilo hlavně jako synonymum k MSN Messenger. Pokud chcete užívat služby MSN musíte mít Windows Live ID, které je možno získat zdarma a dovoluje vám přístup ke všem službám. Je vázáno na e-mailovou adresu, kterou vyplníte při registraci.\n\nMSN využívá kolem 27 000 000 lidí.\n\n"}
{"id": "128410", "url": "https://cs.wikipedia.org/wiki?curid=128410", "title": "Basová linka", "text": "Basová linka\n\nBasová linka označuje v hudbě instrumentální part nebo melodickou linku, která se hraje v basovém nebo nižším rozsahu. Zní proto hlouběji než ostatní nástroje. Je součástí rytmické sekce. V hudbě má basová linka mezi ostatními hlasy velmi důležitou úlohu. Říká se „basa tvrdí muziku“. Hlavním úkolem je podpořit a definovat harmonický pohyb hudby.\n\nBasová linka může být v principu hrána jakýmkoliv nástrojem, který je schopen zahrát tón, který leží jeden a půl oktávy pod středním C (c1).\n\nPoužívá se řada různých hudebních nástrojů. Např. ve smyčcovém kvartetu je to cello, v rockových skupinách baskytara, v dechových orchestrech tuba. Basovou linku lze hrát i na klavíru. Varhany mají hlasový rozsah větší než všechny obvyklé hudební nástroje a pro hraní basového partu se používají nožní pedály. \n\nBez ohledu na hudební styl je úkol basové linky stále stejný. Držet tempo a zvýraznit harmonický pohyb skladby. Při vytváření basové linky platí několik základních pravidel\n\n"}
{"id": "128418", "url": "https://cs.wikipedia.org/wiki?curid=128418", "title": "Basové sólo", "text": "Basové sólo\n\nBasové sólo je instrumentální část hudební skladby, ve které hlavní hlas i ostatní hlasy mlčí (mají pauzu) a do popředí se dostanou pouze basové hudební nástroje. Hrají samy nebo jsou podporovány bicími nástroji.\n\n\n"}
{"id": "128428", "url": "https://cs.wikipedia.org/wiki?curid=128428", "title": "Ostinátní bas", "text": "Ostinátní bas\n\nOstinátní bas (basso ostinato) je zvláštní forma basové linky. Nejčastěji se jedná o melodickou figuru, která má několik málo taktů a která se neustále mnohokrát po sobě opakuje i přesto, že ostatní hlasy se harmonicky mění.\n\nOstinátní bas se poměrně často používá v současné populární hudbě. Velmi oblíbený byl i na konci 16. století v barokní hudbě, kde byl používán jako častý a oblíbený kompoziční prostředek.\n\n"}
{"id": "128431", "url": "https://cs.wikipedia.org/wiki?curid=128431", "title": "Kókalos", "text": "Kókalos\n\nKókalos ( , ) je v řecké mytologii sicilský král, ochránce athénského umělce a vynálezce Daidala.\n\nKdyž Daidalos vystavěl pro krétského krále Mínóa složitý a rozlehlý labyrint, král v něm před světem ukrýval obludu Mínotaura. Po letech athénský hrdina Théseus netvora zabil a labyrint byl nepotřebný, chtěl Daidalos Krétu opustit. To však Mínós nechtěl dopustit, aby tajemství labyrintu neproniklo do světa.\n\nDaidalos vymyslel a sestrojil dva páry křídel z ptačích per lepených voskem a se svým synem Ikarem opustili Krétu vzduchem. Cestou jeho syn vyletěl příliš vysoko, vosk roztál, křídla se rozpadla a Ikaros spadl do moře a utonul.\n\nDaidalos zamířil na Sicílii a králem Kókalem byl přijat. Postavil pro něj výstavný vyzdobený palác. Jenže po nějaké době se krétský král Mínós dopátral Daidalova pobytu, vypravil se i s loďstvem na Sicílii a žádal jeho vydání. Kókalos se bál odmítnout Mínóovi, zároveň chtěl poskytnout ochranu staviteli a tak nakonec dal volnou ruku Daidalovi. Ten přivedl do koupelny potrubí, kterým v době Mínóova koupání pustil vařící vodu a způsobil mu tak smrt.\n\nKókalos vyslovil politování nad náhlou královou smrtí, z lásky a úcty ani nedovolil převézt jeho tělo na Krétu a vyhlásil, že bude ctí pro Sicílii spočinutí kostí největšího krále.\n\nZmínka o Kókalově koupelně bývala někdy z řeckých bájí vypouštěna jako později vložená modernizace. Po roce 1890 však anglický archeolog Arthur Evans objevil řadu podobných koupelen v palácích na Krétě. Novodobé objevy potvrdily údaje ze starých řeckých mýtů.\n\n"}
{"id": "128435", "url": "https://cs.wikipedia.org/wiki?curid=128435", "title": "Duet", "text": "Duet\n\nDuet je hudební skladba pro dva hlasy nebo pro dva nástroje. Klavírní skladba, kterou interpretují zároveň dva hráči na jednom nástroji je označována jako „skladba pro čtyři ruce“ (nebo také \"čtyřruční hra\"). Skladba pro dva klavíristy na dvou různých nástrojích je označována za „klavírní duo“.\n\nDuet obecně označuje :\n\n\nV renesanční hudbě existují i zvláštní učební skladby, které jsou určené k společné hře učitele a studenta. Jsou označovány termínem bicinium. Viz etuda.\n\n"}
{"id": "128446", "url": "https://cs.wikipedia.org/wiki?curid=128446", "title": "Zlatý slavík 1962", "text": "Zlatý slavík 1962\n\nZlatý slavík 1962 byl první ročník ankety popularity českých zpěváků a písní. Organizoval ji časopis \"Mladý svět\".\n\nČtenáři hlasovali pro tři nejlepší zpěváky, za první místo zpěvák dostal tři body, za druhé dva a za třetí jeden.\n\nCelkem hlasovalo 797 čtenářů.\n"}
{"id": "128449", "url": "https://cs.wikipedia.org/wiki?curid=128449", "title": "Íkaros", "text": "Íkaros\n\nÍkaros (latinsky \"Icarus\") je v řecké mytologii synem největšího řeckého stavitele a vynálezce Daidala.\n\nNarodil se v Athénách, avšak musel s otcem uprchnout na Krétu, kde je přijal krétský král Mínós, pro něhož poté Daidalos postavil labyrint, kde byl před světem schován Mínotaurus, napůl člověk, napůl býk.\n\nKdyž po létech athénský hrdina a budoucí král Théseus Mínotaura zabil, chtěl se Daidalos i se synem vrátit zpět do Athén, ale Mínós ho nechtěl propustit, aby neprozradil tajemství chodeb labyrintu nebo ho nepostavil ještě někde jinde.\n\nDaidalos věděl, že po moři je únik nemožný, proto vymyslel a sestrojil dva páry křídel, jednotlivá pera spojil voskem a na nich se i s malým synem vydal na cestu přes moře. Dal Íkarovi rady na cestu, aby stále otce sledoval a neztrácel ho z očí, aby neletěl příliš nízko, aby mu voda nepromáčela křídla a netěžkla, ale ani moc vysoko, aby mu slunce nerozpustilo vosk, jenž drží křídla a celou konstrukci.\n\nÍkaros z počátku otcovy rady dodržoval, ale když byli dále nad mořem, let se mu líbil a on zamířil výš, až začalo slunce více hřát, vosk se rozpustil a Íkaros se zřítil do moře. Otec mu nemohl nijak pomoci, než na hladině podle roztroušených per syna najít a na ostrově pohřbít jeho tělo. Ostrov i okolní moře se po něm nazývá Íkarské moře.\n\nJiná verze o uložení syna nemluví, Daidalos se sám dostal na Sicílii a později se vrátil do rodných Athén.\n\nDaidalos a Íkaros jsou snad nejznámější dvojicí řeckých mýtů. Jsou to první vzduchoplavci a Íkaros je zároveň první obětí leteckého neštěstí.\n\nV antice byl let Daidala a Íkara častým námětem zejména pro malíře váz. Známá jsou tato další díla:\n\n"}
{"id": "128453", "url": "https://cs.wikipedia.org/wiki?curid=128453", "title": "MASH (film)", "text": "MASH (film)\n\nMASH (též M*A*S*H) je celovečerní americký film režiséra Roberta Altmana z roku 1970 založený na románu spisovatele Richarda Hookera. Řadí se mezi satirické komedie s černým humorem. Pojednává o mobilní armádní nemocnici během korejské války. Po úspěchu filmu se začal natáčet také neméně úspěšný stejnojmenný seriál.\n\nV roce 1970 zvítězil na filmovém festivalu v Cannes, odkud si tvůrci odnesli Zlatou palmu, a z pěti nominací (film, režie, střih, scénář a herečka ve vedlejší roli pro Sally Kellermanovou) získal také Oscara za scénář.\n\nPodle některých zdrojů se jako komparzista ve snímku objevil v jedné ze svých prvních rolí Sylvester Stallone.\n\n"}
{"id": "128454", "url": "https://cs.wikipedia.org/wiki?curid=128454", "title": "Symfonie č. 0", "text": "Symfonie č. 0\n\nNázev Symfonie č. 0 má více hudebních děl:\n\n"}
{"id": "128457", "url": "https://cs.wikipedia.org/wiki?curid=128457", "title": "MSN", "text": "MSN\n\nMSN může znamenat: \n"}
{"id": "128461", "url": "https://cs.wikipedia.org/wiki?curid=128461", "title": "Pentium 4", "text": "Pentium 4\n\nPentium 4 je jednojádrový procesor sedmé generace architektury x86 (32-bit) vyrobený firmou Intel. Je to jeho první kompletní redesign CPU (nazvaný NetBurst) od doby procesoru Pentium Pro uvolněného roku 1995. Oproti procesorům Pentium II, Pentium III a Celeron je jeho architektura jen málo podobná designu procesoru Pentium Pro/P6. Mikroarchitektura NetBurst obsahuje velmi hlubokou instrukční pipeline, aby byla schopna dosáhnout velmi vysokých frekvencí. Představila také novou instrukční sadu SSE2. Pozdější modely Pentia 4 obsahovaly další vylepšení, jako třeba Hyper-Threading, vlastnost, která umožňovala procesoru tvářit se jako dva logické procesory.\n\nPůvodní Pentium 4 (kódové označení Willamette) běželo na 1,4 a 1,5 GHz a bylo uvolněno v listopadu 2000 na platformě Socketu 423 a později na frekvencích od 1,5 GHz do 3,8 GHz na Socketu 478. Sběrnice Front Side Bus běžela na frekvenci 100 MHz, díky technologii \"Quadruple data rate\" však efektivně dosahovala rychlosti 400 MHz. Vznikla také low-endová verze Celeron (zvaná taktéž Celeron 4) a high-endová verze Xeon určená pro víceprocesorové systémy.\n\nProcesory Pentium 4 byly nahrazeny 16. dubna 2005 procesory Intel Pentium XE (s jádrem Smithfield), resp. 5. ledna téhož roku mobilními procesory Intel Core Duo (s jádrem Yonah).\n\nVe výsledcích benchmarků nebyly výhody architektury NetBurst zřetelné. S pečlivě optimalizovaným kódem bylo schopno první Pentium 4 porazit (podle očekávání) nejrychlejší Pentium III. Ale v reálných aplikacích s velkým množstvím větvení nebo x86 instrukcí se stěží vyrovnalo, nebo dokonce podléhalo Pentiu III. Navíc architektura NetBurst produkovala mnohem více tepla, než kterýkoli předchozí procesor od AMD nebo Intelu.\n\nPentium 4 se tudíž nesetkalo jen s kladným ohlasem: vývojáři jej neměli rádi, protože zavádělo novou sadu pravidel pro optimalizaci. V matematických aplikacích i mnohem níže taktovaný procesor od AMD snadno porazil Pentium 4, které se mu dokázalo vyrovnat, jen pokud byl software speciálně zkompilovaný s optimalizací pro SSE2. Počítačoví nadšenci se Pentiu 4 také vyhýbali kvůli vysoké ceně a k ní nepřiměřenému výkonu.\n\nDvěma standardními jednotkami pro měření výkonu procesoru jsou počet vykonaných instrukcí na jeden takt a frekvence procesoru. Zatímco počet vykonaných instrukcí za takt je jen obtížně vyčíslitelný a velmi závislý na typu aplikace (a její optimalizaci), frekvence procesoru se měří snadno. Neznalí zákazníci si vysokou frekvenci automaticky spojovali s vysokým výkonem a Pentium 4 tak bylo neoddiskutovatelným megahertzovým šampiónem. Jelikož AMD nebylo schopno soupeřit na poli frekvence (ale naopak vedlo ve výkonu), zavedla společnost tzv. PR-značení procesorů, které udávalo výkon srovnatelného procesoru Pentium 4. Například tedy Athlon XP s jádrem Thoroughbred s PR 2200+ měl frekvenci pouze 1 833 MHz, ale měl mít výkon na úrovni Pentia 4 na frekvenci 2 200 MHz.\n\nPři uvolnění Pentia 4 Intel prohlásil, že očekává škálovatelnost architektury NetBurst až na hranici 10 GHz (během několika generací výrobního procesu). Frekvenční strop této architektury se ale ukázal být mnohem níž; žádné Pentium 4 nedosáhlo frekvence 4 GHz (i když přetaktované modely se při použití dusíkového chlazení dostaly až na 5 GHz). Intel také neočekával rapidní růst teplotních úniků, který se objevil u čipů s 90 nm technologií. Spolu s normální produkcí tepla vyvstal velký problém s chlazením procesoru. Aby tuto krizi překonal, zkusil Intel několik redesignů (například jádro „Prescott“). Problém však zůstal nevyřešen a tak se Intel v letech 2005–2006 přesunul k „chladnější“ technologii Pentia M. V březnu 2006 Intel ohlásil architekturu Intel Core, která věnuje větší pozornost spotřebě energie a výkonu na jeden takt. Tyto procesory už kompletně nahradily Pentium 4 ve všech sférách.\n\n\n\n\n\n"}
{"id": "128465", "url": "https://cs.wikipedia.org/wiki?curid=128465", "title": "Zlatý slavík 1963", "text": "Zlatý slavík 1963\n\nZlatý slavík 1963 byl druhý ročník ankety popularity českých zpěváků a písní. Organizoval ji časopis \"Mladý svět\".\n\nČtenáři hlasovali pro pět nejlepších zpěváků, bodovým systémem byl pro prvního určen zisk šesti bodů, pro druhého čtyři, pro třetího tři atd.\n\nCelkem hlasovalo 4 959 hlasujících.\n"}
{"id": "128469", "url": "https://cs.wikipedia.org/wiki?curid=128469", "title": "Symfonie č. 4", "text": "Symfonie č. 4\n\nNázev Symfonie č. 4 má více hudebních děl:\n\n"}
{"id": "128471", "url": "https://cs.wikipedia.org/wiki?curid=128471", "title": "Omerta", "text": "Omerta\n\nOmerta je část kodexu mafie, podle kterého je člen organizace povinen vůči policii a úřadům zachovávat mlčení o všech aktivitách organizace a jejích členech, i kdyby se mělo jednat o jeho nepřátele. Porušení tohoto „zákonu mlčení“ bývá trestáno smrtí. Smrt byla nejčastěji vykonána luparou a broky byly posypány solí. \n\nOmerta původně znamenala zákon cti, přestože její dodržování bývalo zapříčiněno spíše strachem než ctí a statečností.\n\nV době, kdy lidé v chudých oblastech na Sicílii dospěli k názoru, že vláda, úřady a policie jim před útlakem nepomohou, začal spolu s fungováním mafie platit i zákon omerty. Tajná organizace tehdy vzala zákon do svých rukou a stanovila vlastní pravidla. Jedním z nich byla přísná mlčenlivost. Zločiny se staly osobní věcí, kterou lidé řešili vždy jen mezi sebou a ne s pomocí policie. Stejně důležitá jako omerta byla i vendeta, pravidlo pomsty.\n\nSvědkové vraždy i příbuzní oběti pak například před policií tvrdili, že nic neviděli, nic neslyšeli a na nic si nepamatují. Pro usvědčení pachatelů pak v takových případech chyběly policii důkazy.\n\nOficiálně prvním člověkem, který otevřeně popsal strukturu mafie, její zákony a praktiky, a tím porušil zákon omerty, byl Joe Valachi. Stalo se tak při výslechu před americkým kongresem v roce 1963.\n\nV současnosti již bývá pravidlo omerty často porušováno, když členové mafiánských struktur vypovídají před soudem výměnou za mírnější trest.\n\n\n"}
{"id": "128476", "url": "https://cs.wikipedia.org/wiki?curid=128476", "title": "STS-112", "text": "STS-112\n\nSTS-112 je označení desetidenního letu raketoplánu Atlantis k Mezinárodní vesmírné stanici v říjnu 2002. Hlavním úkolem mise byla doprava a montáž části nosníku stanice a páru panelů s fotovoltaickými (slunečními) články.\n\n\n(v závorkách je uveden dosavadní počet letů do vesmíru včetně této mise).\n\n\n"}
{"id": "128478", "url": "https://cs.wikipedia.org/wiki?curid=128478", "title": "STS-110", "text": "STS-110\n\nSTS-110 je označení jedenáctidenního letu raketoplánu Atlantis k Mezinárodní vesmírné stanici v dubnu 2002. Hlavním úkolem mise byla doprava a montáž základní kostry nosníku panelů s\nfotovoltaickými (slunečními) články.\n\n\n"}
{"id": "128479", "url": "https://cs.wikipedia.org/wiki?curid=128479", "title": "Zlatý slavík 1964", "text": "Zlatý slavík 1964\n\nZlatý slavík 1964 byl třetí ročník ankety popularity českých zpěváků a písní. Organizoval ji časopis \"Mladý svět\". Poprvé v historii byla vytvořena zvláštní kategorie zpěvaček a zvláštní kategorie zpěváků.\n\nČtenáři v každé kategorii hlasovali pro tři nejlepší, za první místo zpěvák obdržel tři body, za druhé dva a za třetí jeden.\n\nCelkem hlasovalo 6 490 hlasujících.\n"}
{"id": "128480", "url": "https://cs.wikipedia.org/wiki?curid=128480", "title": "Duron", "text": "Duron\n\nAMD Duron je procesor architektury x86 firmy AMD. Byl uveden 19. června roku 2000 jako levnější varianta k procesoru Athlon firmy AMD a procesorům Pentium III a Celeron od konkurenční firmy Intel. Jeho výroba byla ukončena roku 2004 a byl nahrazen procesorem Sempron.\n\nDuron je pinově kompatibilní s Athlonem a je s ním technologicky téměř shodný. Původní Duron byl omezen na použití v pomalé 100MHz sběrnici Front Side Bus (efektivně 200 MHz), zatímco sběrnice Athlonu běžela na 133 MHz (efektivně 266 MHz). Původní Duron s jádrem „Spitfire“ se vyráběl v letech 2000 a 2001 v rychlostech 600 - 950 MHz. Byl založen na 180nm jádru Athlonu. Duron druhé generace (jádro „Morgan“) byl taktován na frekvencích 900 - 1300 MHz a byl založen na 180nm jádru Athlonu XP (jádro „Palomino“). Poslední generace Duronu se jmenovala „Applebred“ (někdy také „Appalbred“) a byla založena na jádru Athlonu XP („Thoroughbred“).\n\nDuron se od Athlonu odlišoval především velikostí L2 cache - obsahoval pouze 64 KiB, zatímco Athlon obsahoval 256 KiB nebo dokonce 512 KiB. To bylo relativně malé množství, dokonce ještě menší než měl Celeron od Intelu. Toto ale bylo částečně vyváženo faktem, že architektura K7 obsahovala jednu z největších L1 cache, a to 128 KiB (instrukce a data po 64 KiB). S příchodem paticových Athlonů a Duronů AMD vylepšilo návrh cache tak, že už nedocházelo k zrcadlení dat L1 a L2 cache (tedy situace, kdy stejná data obsahovala jak L1, tak L2 cache), jako k tomu docházelo u Athlonů pro Slot A. Nový design upřednostňuje rychlejší L1 cache, L2 cache je používána většinou jako paměť pro data, která mají být uložena zpět do hlavní paměti. Principiálně L2 cache slouží jako pomalejší rozšíření L1 cache.\n\nPaticové procesory K7 byly tudíž méně citlivé na velikost L2 cache. Tento fakt dovolil firmě AMD vyrábět L2 cache s vyšší latencí a nižší průchodností bez znatelných ztrát na výkonu, na druhou stranu ale snížil složitost procesoru a umožnil lepší výrobní výnosy. Výkonnostně byl Duron jen asi o 10 % pomalejší než jeho výkonnější sourozenec, Athlon „Thunderbird“.\n\nDuron byl oblíbený především počítačovými nadšenci, kteří vyžadovali vysoký výkon za nízkou cenu.\nNapříklad v roce 2003 byl Duron „Applebred“ dostupný na 1,4 GHz, 1,6 GHz a 1,8 GHz, běžící na 133 MHz FSB. Počítačoví nadšenci zjistili, že tyto Durony jsou ve skutečnosti Athlony XP „Thoroughbred“, které mají vypnutou cache (případně poškozenou). Tyto procesory mohly být s vysokou úspěšností přeměněny na plnohodnotné Athlony XP „Thoroughbred“ s plnou 256 KiB cache.\n\n\n\n\n"}
{"id": "128488", "url": "https://cs.wikipedia.org/wiki?curid=128488", "title": "Saeima", "text": "Saeima\n\nSaeima je lotyšský jednokomorový parlament. Je tvořen 100 poslanci volenými na dobu čtyř let poměrným volebním systémem s 5% uzavírací klauzulí.\n\n\n"}
{"id": "128489", "url": "https://cs.wikipedia.org/wiki?curid=128489", "title": "Uhlík-uhlíkový laminát", "text": "Uhlík-uhlíkový laminát\n\nUhlík-uhlíkový laminát (Reinforced Carbon-Carbon; RCC) je kompozitní materiál, který se skládá z uhlíkových vláken, která tvoří uhlíkovou matrici. Často bývá pokryt vrstvičkou karbidu křemíku, která chrání čistý uhlík před oxidací. Původně byl vyvinut pro hlavice mezikontinentálních balistických střel, ale známější je jako ochrana nosové části a náběžných hran křídel amerických raketoplánů (Space Shuttle).\n\nUhlík-uhlíkový laminát je vhodný pro konstrukční užití ve vysokých teplotách, kde je potřeba tepelné odolnosti a/nebo nízkého součinitele teplotní roztažnosti. Není tak křehký jak mnoho jiných keramik, postrádá však odolnost proti nárazu; Zkáza raketoplánu Columbia byla způsobena právě po zásahu kusu izolační pěny z palivové nádrže, který poškodil panel RCC.\n\nMateriál se vyrábí ve třech krocích:\n\n\n"}
{"id": "128493", "url": "https://cs.wikipedia.org/wiki?curid=128493", "title": "Zlatý slavík 1965", "text": "Zlatý slavík 1965\n\nZlatý slavík 1965 byl čtvrtý ročník ankety popularity českých zpěváků a písní. Organizoval ji časopis \"Mladý svět\". Soutěž měla tři kategorie – zpěvačky, zpěváci a písně.\n\nČtenáři v každé kategorii hlasovali pro tři nejlepší za tři, dva a jeden bod.\n\nCelkem hlasovalo 28 021 čtenářů. \n"}
{"id": "128496", "url": "https://cs.wikipedia.org/wiki?curid=128496", "title": "Volby v Berlíně", "text": "Volby v Berlíně\n\nSpolková země Berlín je vedle Hamburku a Brém jedním ze tří městských států Spolkové republiky Německo. V čele města stojí vládnoucí starosta (\"Regierender Bürgermeister\", primátor), volený poslaneckou sněmovnou (\"Abgeordnetenhaus\"), který jmenuje jednotlivé senátory exekutivního orgánu města, jímž je senát. Sídlem berlínského senátu je dnes tzv. \"Rudá radnice\" (\"Rotes Rathaus\") ve čtvrti Berlin-Mitte. Poslanecká sněmovna má být volena každých pět let. Ve spolkových orgánech Německa je Berlín zastoupen 23 mandáty ve Spolkovém sněmu (\"Bundestag\") a 4 mandáty ve Spolkové radě (\"Bundesrat\"). Strany, které v Berlíně kandidují při volbách, odpovídají až na malé výjimky stranám v Německu.\n\nTitul berlínského primátora (podle české terminologie) zněl dříve vrchní starosta (\"Oberbürgermeister\"). Poté, co sovětská okupační moc roku 1948 instalovala vlastního vrchního starostu pro Východní Berlín, byl úřední titul pro starosty Západního Berlína pozměněn na vládnoucí starosta (\"Regierender Bürgermeister\"); tento titul zůstal v platnosti pro celý Berlín i po sjednocení města. \n\nBerlínskému vládnoucímu starostovi připadá dvojí role: je starostou hlavního města Německa a jako hlava městské spolkové země má zároveň funkci ministerského předsedy. Dva členové senátu jsou jeho zástupci, kteří mají úřední titul starosta (Bürgermeister). \n\nMimo primátora celého města a jeho zástupců existují v každém z dvanácti berlínských obvodů (\"Bezirk\") ještě obvodní starostové (\"Bezirksbürgermeister\"), jejichž kompetence jsou však omezeny skutečností, že berlínské obvody nemají status samostatných obcí.\n\nZ berlínských primátorů, jejichž známost přesáhla hranice města, lze jmenovat následující: Ernst Reuter (SPD, 1948–1953), Willy Brandt (SPD, 1957–1966, později kancléř SRN), Richard von Weizsäcker (CDU, 1981–1984, později prezident SRN), Eberhard Diepgen (CDU, 1984–1989 a 1991–2001). (Všichni ze Západního Berlína.) K nejpopulárnějším politikům patřil i primátor Klaus Wowereit.\n\nSenát města Berlína je – obdobně jako i v dalších dvou městských státech Hamburku a Brémách – název vlády těchto spolkových zemí. V Berlíně senát pozůstává z až osmi senátorů, kteří jsou do svých funkcí jmenováni primátorem.\n\nPo sjednocení Berlína v roce 1990 se stal Berlín baštou CDU, která v 90. letech drtivě vyhrála všechny volby do Poslanecké sněmovny Berlína a přes deset let vládla ve velké koalici s SPD. To se změnilo na přelomu 20. a 21. století, kdy finanční a politická krize doprovázená obrovskými skandály zkompromitovala špičky berlínské CDU i stranu samotnou a srazila oblibu a volební výsledky berlínské CDU na polovinu.\n\nBerlín se v důsledku toho stal baštou levice a dalších deset let mu (po krátké epizodě koalice SPD a zelených) vládla koalice SPD a postkomunistické PDS (později Linke). Ve volbách v roce 2011 ovšem tato koalice ztratila většinu ve Sněmovně, což vedlo k obnovení velké koalice SPD a CDU, v níž ovšem oproti dřívějšku byla tou silnější stranou SPD. Ve volbách v roce 2016 se očekává, že obě strany si sice udrží svoje pozice první a druhé nejsilnější strany, ovšem v důsledku výrazných ztrát obou přijde jejich koalice o většinu.\n\nBerlín platil dlouhou dobu jako město s obyvatelstvem, které tradičně volilo SPD. SPD vládla ve městě zprvu sama, poté v koalici s FDP. Tato situace se změnila při předčasných volbách roku 1981, kdy vládu převzala CDU (později v koalici s FDP). Až roku 1989 došlo opět ke změně a ke koalici mezi SPD a stranou Zelených (v Berlíně tehdy ještě AL – Alternative Liste). Po prvních volbách sjednoceného města roku 1990 došlo k vytvoření velké koalice mezi SPD a CDU, která přetrvala do roku 2001, kdy vládu převzala koalice SPD a PDS. \n\nVolby zklamaly naděje SPD, která se nemohla prosadit, i když zprvu její vítězství platilo jako jisté (mimo jiné i po úspěchu ve spolkových volbách 1998); jediným východiskem bylo pokračování ve velké koalici s CDU.\n\nK volbám došlo v historii města již po páté předčasně, 2001 v důsledku bankovního skandálu, kdy SPD svému dosavadnímu koaličnímu partneru CDU odmítla dále důvěru.\n\nPo volbách v říjnu 2001 došlo k vytvoření koalice mezi sociálnědemokratickou SPD a PDS (vzešlé z komunistické SED bývalé NDR) v čele s primátorem Klausem Wowereitem (SPD) poté, co ztroskotaly koaliční rozhovory mezi SPD, Zelenými a svobodnými demokraty FDP. Vytvoření tzv. rudo-rudého senátu vyvolalo celou řadu negativních reakcí (jednalo se o senát hlavního města) a profetování brzkého ztroskotání. Vývoj však ukázal, že oba partneři přistupovali k řešení skutečně palčivých problémů města velice realisticky. Dokonce i práce senátora pro hospodářství, Haralda Wolfa, člena PDS, našla pozitivní odezvu dokonce i v kruzích berlínského průmyslu, naposledy např. slovy Eric Schweizera, předsedy berlínské Průmyslové a obchodní komory IHK.\n\nVolební boj se vyznačoval dvěma body. Jednak to byla skutečnost, že k překvapení většiny pozorovatelů tento rudo-rudý senát neztroskotal, ale přestál celé volební období, navíc pak nejen s pozitivními výsledky ale i s neutuchající oblíbeností (zejména osoby primátora Wowereita).\n\nDále to byla přítomnost nové strany WASG. Tato strana, vzniklá odštěpením od SPD, se na spolkové úrovni rozhodla kandidovat na společných listinách s PDS, která se mezitím přejmenovala na Die Linke. Berlínská frakce toto spojení odmítla a ohlásila vlastní volební boj a kandidaturu – přes protesty spolkového vedení. To přirozeně poněkud oslabilo naděje PDS. Předvolební boj a také ankety ukázaly, že myslitelná je i koalice SPD – Zelení; berlínské CDU, nacházející se již delší dobu v krizi, se velké naděje nepřipisovaly. Volby tento trend potvrdily – s tím, že značná část voličů favorizovala změnu ke koalici SPD se Zelenými, kteří značně získali.\n"}
{"id": "128497", "url": "https://cs.wikipedia.org/wiki?curid=128497", "title": "Bacily", "text": "Bacily\n\nBacily je česká hudební skupina, působící od roku 1971. Je známá především jako doprovodná skupina zpěváka Václava Neckáře.\n\nObsazení:\n\n"}
{"id": "128502", "url": "https://cs.wikipedia.org/wiki?curid=128502", "title": "Václav Neckář", "text": "Václav Neckář\n\nVáclav Neckář (* 23. října 1943 Praha) je český popový zpěvák a filmový herec, synovec herce Eduarda Dubského, bratr muzikanta Jana Neckáře.\n\nOd roku 1962 působil jako herecký elév v Mosteckém divadle pracujících a od roku 1964 v plzeňském písničkovém divadélku Alfa. V té době začal nahrávat pro Československý rozhlas („Až louky rozkvetou“ ad.). Poté od roku 1965 účinkoval v divadle Rokoko, kam jej Jiřímu Šaškovi doporučil prof. Miloš Nedbal s tím, že jde o synovce herce Eduarda Dubského, takže bude vhodnou posilou pro divadlo. Neckář je také příbuzensky spjat s někdejší poslankyní a poslední předrevoluční předsedkyní Československého svazu žen Marií Kabrhelovou a spisovatelkou Annou Sobotkovou.\nV letech 1968 až 1970 byl společně s Martou Kubišovou a Helenou Vondráčkovou členem pěvecké skupiny Golden Kids. Jako herec se proslavil především rolí ve filmu Jiřího Menzela \"Ostře sledované vlaky\" natočeném na motivy stejnojmenné novely Bohumila Hrabala, ale hrál i hlavní role ve filmech \"Skřivánci na niti\" a pohádce \"Šíleně smutná princezna\". Nazpíval písničky k filmům, např. \"Jak básníci přicházejí o iluze\", \"Jak utopit dr. Mráčka aneb Konec vodníků v Čechách\" nebo \"Páni kluci\". Od 70. let natáčel a koncertoval se skupinou Bacily, kterou řídí jeho bratr Jan Neckář. K jeho dvorním autorům patří již zmíněný bratr Jan Neckář a Ota Petřina, ale psali pro něho i Karel Svoboda, Petr Hapka, Petr Janda nebo Bohuslav Ondráček. O texty se mu starali mj. Zdeněk Rytíř, Michal Horáček, Jan Schneider, Ladislav Kantor nebo Michael Prostějovský. Kromě popových hitů, např. „Stín katedrál“, „Tu kytaru jsem koupil kvůli tobě“ nebo „Lékořice“, má v repertoáru i řadu balad, např. „Nautilus“, „Suzanne“, „Perla“ nebo „Podej mi ruku a projdem Václavák“. K jeho nejznámějším hitům patří také píseň „Má něco s jedním pánem“ z roku 1969 (jde původně o zahraniční píseň s názvem „Cuando sali de Cuba“, autorem hudby byl Luis Aguillé a český text vytvořil Zdeněk Borovec). V 70. letech natáčel i hloubavější tematická alba, folk-rockové \"Tomu, kdo nás má rád\" nebo big bítové \"Planetárium\". V 80. letech se mj. věnoval i rockové hudbě – album \"Pod komandem lásky\".\n\nV roce 1986 byl jmenován zasloužilým umělcem. V roce 2000 byl Václav Neckář v \"Necenzurovaných novinách\" č. 4/2000 (str. 56) uveřejněn na seznamech spolupracovníků Státní bezpečnosti v kategorii Důvěrník pod krycím jménem „Bacil“, evidenční číslo 29 313. V \"Mladé frontě dnes\" z 26. června 2007 napsal novinář Ondřej Šťastný o Neckářově spolupráci s StB toto: „Neckář donášel tajné policii v letech 1978–1987. Původně měl být nasazen na manažera své skupiny Hanuše Bunzela. Později, kdy se StB upsal i Bunzel, využívala Neckáře jako zdroj informací ze socialistické hudební scény. Jedno z Neckářových hlášení mluví o tom, že se u Kubišové v bytě schází pravicoví exponenti, např. Jiří Dienstbier. V roce 1978 zase informoval StB o dění na kubánském mezinárodním festivalu, kam vyjel se svojí kapelou.“ Podrobnější informace ohledně spolupráce s StB jsou uvedeny v knize \"Cesta do mé paměti\" (DARANUS 2010).\nJde o jednoho z pěti čestných občanů města Ústí nad Labem, kde dlouho žil a po nuceném opuštění Pragokoncertu našel „azyl“ se skupinou Bacily u severočeské agentury. Pragokoncert opustil již v roce 1971 a přešel se skupinou Bacily do Pražského kulturního střediska (PKS). Z PKS do Ústecké agentury odešel i s Bacily v roce 1980.\n\nV roce 2002 ho postihla mrtvice, po které se musel znovu učit mluvit a zpívat (zpívá již jen písně s pomalým rytmem). V roce 2011 natočil se skupinou Umakart velmi úspěšný filmový soundtrack k filmu \"Alois Nebel\" s názvem „Půlnoční“. V roce 2014 obdržel ocenění Senior Prix od Nadace Život umělce a dne 28. října 2015 obdržel z rukou prezidenta České republiky Miloše Zemana státní vyznamenání Medaili za zásluhy I. stupně.\n\nJedná se také o velmi úspěšného filmového herce, neboť film \"Ostře sledované vlaky\" získal ocenění Americké filmové akademie Oscar a snímek \"Skřivánci na niti\" byl oceněn Zlatým Medvědem na filmovém festivalu v Berlíně. I hudební pohádka \"Šíleně smutná princezna\" dnes již patří k české filmové klasice. Jeho pozdější filmová tvorba již nebyla tak úspěšná, jednalo se zejména o již zcela zapomenuté filmy natáčené ve spolupráci s americkým zpěvákem Deanem Reedem.\n\n\n\n\n\n\n\n\n\n\n\n\nvybrány byly ty nejpodstatnější z nich\n\n\n\n"}
{"id": "128507", "url": "https://cs.wikipedia.org/wiki?curid=128507", "title": "Obsidián", "text": "Obsidián\n\nObsidián je druh sopečného skla, horniny, která vzniká následkem magmatické činnosti, kdy dojde k rychlému kontaktu žhavé kyselé a viskózní lávy s chladným prostředím a následnému rychlému utuhnutí. Hornina je velmi bohatá na sloučeniny SiO a jedná se o přírodní formu skla. Někdy se pro klasifikování obsidiánu používá alternativní definice, která vychází z obsahu vody méně než 1 % své struktury.\n\nBěhem sopečné aktivity se produkuje láva, která se pohybuje vlivem gravitace a působících tlaků. Během cesty se pozvolna ochlazuje vyzařováním tepla do atmosféry, což umožňuje krystalizaci. Může ale nastat případ, kdy se láva dostane do kontaktu s jiným prostředím jako například vodou. Obsidián vzniká na doteku lávy s vodním prostředím. Při doteku je láva zprudka ochlazována, což vede ke vzniku sklovité struktury, voda se vlivem ohřátí začíná odpařovat a na její místo se dostává nová nezahřátá, která opět ochlazuje další přívaly lávy.\n\nVyvřelá hornina má velmi jemnozrnnou strukturu zrna, což je dáno rychlým utuhnutím, během kterého nestačí vykrystalizovat krystaly do větších rozměrů viditelných pouhým okem. Ve vzácných případech se můžou v obsidiánu objevovat vyrostlice křemene a živce. Typickým poznávacím znakem je jeho ostrý lasturnatý lom, což mělo za následek, že byl využíván ve starší době kamenné k výrobě řezných nástrojů. Má typicky tmavou barvu v širokém spektru od černé, šedé, či červené. Je neprůsvitný a jeho omezení krystalů je alotriomorfní. S klesajícím obsahem oxidu železa roste jeho průzračnost.\n\nMagma během svého pohybu uvolňuje sopečné plyny, které stoupají vzhůru k povrchu taveniny. Vlivem rychlého ochladnutí se stává, že bublinky plynu jsou zakonzervovány v obsidiánu umožňující studovat složení vulkanických plynů. Jejich přítomnost má za následek vznik stříbrného lesku.\n\n\nOd paleolitu a neolitu se obsidián využíval na výrobu nástrojů, převážně škrabek, hrotů oštěpů nebo nožů. Nejstarší archeologický nález dokládající využívání obsidiánu spadá do Mezopotámie před přibližně 9000 lety. V Jižní Americe byl využíván indiánskými kmeny jako ochrana před zlými silami, zachovaly se opracované předměty vyrobené z obsidiánu. Jsou mu přisuzovány do dneška magické vlastnosti nebo léčebné účinky, ale jejich výskyt nebyl nikdy vědecky prokázán. S rozvojem zpracování kovů začal obsidián ztrácet na důležitosti a začal se využívat jako dekorační či okrasný kámen do šperků.\n\nV současnosti se využívá obsidián v kardiochirurgii pro ostří operačních nástrojů (skalpelů), jelikož je mnohem ostřejší než nejkvalitnější ocel, což umožňuje delší životnost nástrojů a provádění přesnějších řezů a zlepšuje následnou léčbu.\n\nPodle některých pramenů jej Mayové využívali jako nástroj, kterým vykonávali smrt obětí probodnutím hrudního koše Mayskému bohu slunce. Dále byl v mezoamerických kulturách používán také Aztéky, kteří ostré obsidiánové úlomky zasazovali do svých dřevěných mečů.\n\nObsidián se vyskytuje na okrajích výlevných hornin a nebo jako součást výplně dutin. Mezi jeho největší naleziště patří oceánská kůra, která vzniká výlevnou činností magmatu na oceánském riftu. Okamžitě po výlevu je ochlazován vodou, což umožňuje vzniku sklovité struktury na jejím povrchu - obsidiánu. V mnoha zemích včetně USA je sběr obsidiánu v některých lokalitách zákonem zakázán.\n\n"}
{"id": "128518", "url": "https://cs.wikipedia.org/wiki?curid=128518", "title": "Symfonie č. 5", "text": "Symfonie č. 5\n\nNázev Symfonie č. 5 má více hudebních děl:\n\n"}
{"id": "128521", "url": "https://cs.wikipedia.org/wiki?curid=128521", "title": "Konstruovatelná množina", "text": "Konstruovatelná množina\n\nKonstruovatelná množina je matematický pojem z oblasti teorie množin. Používá se pro označení „slušně se chovajících“ množin v tom smyslu, že je lze pomocí několika základních množinových operací získat transfinitní rekurzí z prázdné množiny.\n\nKonstruovatelné množiny jsou definovány pomocí několika pomocných pojmů - pro přehlednost se tento článek neodkazuje na samostatné články pro jednotlivé pojmy, ale zavádí je všechny zde:\n\nOznačme symboly formula_1 následující množinové funkce:\n\nFunkce formula_9 se nazývají základní operace či gödelovské operace.\nŘekneme, že množina formula_10 je uzavřená na základní operace, pokud s každými dvěma množinami obsahuje i jejich obrazy podle výše uvedených sedmi funkcí, tj.\nformula_11\n\nMáme-li množinu formula_10, definujme posloupnost množin formula_13 takto:\n\nDefinujme uzávěr množiny S na základní operace jako:\nformula_16\n\nVypadá to sice hrozivě, ale není na tom nic tak strašného - přeříkáno „po lidsku“ je uzávěr množina, která k prvkům původní množiny formula_10 přidá všechny výsledky libovolně nakombinovaných základních operací provedených pro prvky z formula_10.\nNení příliš složité si uvědomit, že uzávěr je množina uzavřená na základní operace, a že je to nejmenší taková nadmnožina pro formula_10. Speciálně: pokud je formula_10 uzavřená na základní operace, platí formula_21, to znamená, že množina uzavřená na základní operace je sama sobě uzávěrem.\n\nNa závěr ještě označme\nformula_22\nDůvodem této (čistě pomocné) definice je, že při vytváření konstruovatelných množin nás nebudou zajímat uzávěry jako takové, ale pouze ty prvky uzávěru, které jsou podmnožinou původní množiny.\n\nDefinujme transfinitní rekurzí množinové zobrazení formula_23 pro všechna ordinální čísla formula_24 takto:\nformula_25, t.j. prázdná množina \n\nTřída konstruovatelných množin formula_29 je definována jako:\nformula_30\nJejí prvky nazýváme konstruovatelné množiny.\n\nNabízí se otázka, co jsme to vlastně nadefinovali.\nPředstavme si třídu všech ordinálních čísel formula_31 jako nekonečně vysoký sloup nebo kmen nekonečně vysokého stromu - s ohledem na to, že je tato třída dobře uspořádaná, není tato představa úplně od věci.\nTřída formula_29 přidává k tomuto kmeni patro po patru nějaké větve a listy a to tak, aby výsledek byl smysluplný (t.j. pokud a,b leží uvnitř stromu, tak tam leží i {a,b} nebo a formula_33 b), ale zároveň co nejmenší - přidám vždy jen to nejnutnější.\n\nJiným příkladem konstrukce takového stromu, která si zdaleka nedává takový pozor na to, kolik toho přidá (a vytváří tedy mnohem širší a rozsochatější strom), je konstrukce fundovaného jádra, se kterým je formula_29 porovnávána v následujícím odstavci.\n\nKonstrukce třídy konstruovatelných množin formula_29 nápadně připomíná konstrukci fundovaného jádra formula_36. Podstatný rozdíl je v tom, že zatímco v případě fundovaného jádra je další vrstva tvořena pomocí potenční množiny předchozí vrstvy, v případě formula_29 si vybírám pouze velice malou část potenční množiny. Snadno se dá ukázat, že\nformula_38\nzatímco pro vrstvu fundovaného jádra je \nformula_39\n\nV této analogii můžeme jít ještě dál:\nAxiom fundovanosti v podstatě tvrdí (následující tvrzení je s ním ekvivalentní), že\nformula_40 - každá množina patří do fundovaného jádra.\nObdobně axiom konstruovatelnosti tvrdí, že\nformula_41 - každá množina patří do třídy konstruovatelných množin (nebo jinak: každá množina je konstruovatelná).\n\nZ definice formula_42 přímo plyne formula_43.\n\nAxiom konstruovatelnosti je bezesporný s axiomy Zermelo-Fraenkelovy teorie množin a je dokonce nezávislý - i jeho negace formula_44 je bezesporná s axiomy ZF.\n\nDůvodem, proč je axiom fundovanosti součástí standardní axiomatiky ZF, zatímco axiom konstruovatelnosti nikoliv, je přílišná „síla“ axiomu konstruovatelnosti, který příliš zjednodušuje strukturu světa teorie množin.\nZ axiomu konstruovatelnosti mimo jiné vyplývá axiom výběru (dokonce jeho silná verze) a také zobecněná hypotéza kontinua.\n\nTřída konstruovatelných množin tvoří vnitřní model teorie množin - platí na ní všechny axiomy teorie množin (přesněji podoba těchto axiomů relativizovaná do formula_29. Je to tedy vhodný nástroj pro testování nezávislosti a bezespornosti různých hypotéz - pokud totiž nějaká hypotéza platí v modelu formula_29, pak je bezesporná s axiomy ZF.\n\n"}
{"id": "128531", "url": "https://cs.wikipedia.org/wiki?curid=128531", "title": "Symfonie č. 6", "text": "Symfonie č. 6\n\nNázev Symfonie č. 6 má více hudebních děl:\n\n"}
{"id": "128536", "url": "https://cs.wikipedia.org/wiki?curid=128536", "title": "Locomotiv GT", "text": "Locomotiv GT\n\nLocomotiv GT (často zkracováno jako LGT) byla maďarská rocková skupina, která byla založena v roce 1971. Je to jedna z nejvýznamnějších skupin maďarské rockové hudby a ve své době byla velmi dobře známá i v tehdejším Československu.\n\nSkupina vznikla 6. dubna 1971 v Budapešti. Zakládající členové byli známí hudebníci: Gábor Presser (autor, klávesista a zpěvák, bývalý člen známé skupiny Omega), bubeník József Laux, (baskytarista) Károly Frenreisz (bývalý člen skupiny Metro) a sólový kytarista Tamás Bartha (přišel ze skupiny Hungária). Žena J. Lauxe - Anna Adamis byla neoficiálním pátým členem skupiny. Velmi často spolupracovala s Pressererm na tvorbě nových písniček.\n\nJejich první koncert se konal v červenci v parku Buda. V srpnu následoval první singl s písničkou \"Boldog vagyok\" („Jsem šťastný“) a \"Ha volna szíved\" („Kdybys měla srdce“). V říjnu společně s Tolcsvay Trió otevírali klub a v listopadu byli pozváni na World Popular Song Festival v Tokiu se svou úspěšnou skladbou \"Ezüst nyár\" (v angličtině pod titulem „Stříbrné léto“). Na festivalu zahráli anglickou verzi písničky \"Érints meg\" („Dokýkej se mě“).\n\nV prosinci 1971 vydali své první album. Na domácí hudební scéně byli chápáni stále jako hudební experiment a nebyli tak úspěšní jako v zahraničí. Tam byli populárnější, zvlášť poté, co se o nich zmínil hudební časopis New Musical Express. V květnu 1972 byli pozváni na hudební festival Great Western Express Festival v Anglii, Zahráli si tam vedle takových skupin jakou jsou Genesis, Beach Boys, Joe Cocker a Faces.\n\nNa podzim 1972 vydali druhé album \"Ringasd el magad\" („Rockuj si sám “), které bylo nahráváno v Londýně. Následoval singl \"Szeress nagyon\" („Miluj mě moc“).\n\nSkupina byla požádána, aby napsala muzikál. Frenreisz se nechtěl na práci účastnit, ze skupiny odešel a založil si vlastní formaci Skorpió. V kapele LGT ho nahradil Tamás Somló, který původně hrál ve skupině Omega. Vznikl muzikál Pomyslná reportáž o americkém pop-festivalu na motivy románu maďarského spisovatele Tibora Déryho, měl velký úspěch a hrál se v pěti zemích.\n\nSkupina se v mezinárodním měřítku prosadila v roce 1974. Na jejich desce „Locomotiv GT“ na harmoniku hrál Jack Bruce a skupina podnikla turné po severní Americe a Evropě.\n\n\n\n\n\n\n\n"}
{"id": "128537", "url": "https://cs.wikipedia.org/wiki?curid=128537", "title": "John Cabot", "text": "John Cabot\n\nJohn Cabot, původním jménem Giovanni Caboto (před rokem 1450 – asi 1499), byl italský námořník a objevitel. Je znám svými objevnými expedicemi vykonanými v anglických službách, při nichž pro Evropu po Erikssonovi znovuobjevil severoamerickou pevninu. Politický význam jeho cest tkví v tom, že se na nich zakládal nárok anglické koruny na Severní Ameriku.\n\nCaboto byl původem Ital, snad z Janova, nejpozději od roku 1461 žil v Benátkách, kde roku 1476 získal občanství a obchodoval v Levantě a podle vlastních slov prý dokonce navštívil Mekku. Roku 1484 se oženil a se ženou Matteou měl tři syny. Kromě obchodu také stavěl domy, ale silně se zadlužil a roku 1488 odešel před věřiteli do španělské Valencie. Tam působil jako stavitel a roku 1494 začal stavět most v Seville, kde mohl zažít návrat Kryštofa Kolumba z jeho první cesty 15. března 1493. Také Caboto sháněl prostředky na zámořskou výpravu, snad i v Portugalsku, a když nepochodil, odejel roku 1495 do Londýna. Jako Kolumbus chtěl Caboto také dosáhnout břehů Asie cestou na západ, ale rozhodl se pro plavbu v severním Atlantiku, kde je vzdálenost menší. V Londýně se – snad s podporou italského agustiniána Fra Giovanni de Carbonaris – dostal ke králi Jindřichovi VII., který mu v březnu 1496 udělil povolení pro plavbu pod anglickou vlajkou do dosud neobjevených zemí. To byla důležitá doložka, protože už 1494 si Španělsko a Portugalsko s papežským souhlasem rozdělily své sféry vlivu v Americe a Jindřich se s nimi nechtěl dostat do konfliktu.\n\nCaboto měl královské privilegium, ale potřeboval loď a peníze. Odebral se do Bristolu, což byl tehdy druhý největší přístav v Anglii a bristolští námořníci měli s Atlantikem jisté zkušenosti. O jeho první cestě je známo jen velmi málo. Vyplul patrně v létě roku 1496 s jednou lodí na sever, ale došly mu zásoby, dostal se do bouře a posádka ho přiměla k návratu.\n\nNa druhou cestu vyplul podle pozdější zprávy s malou lodí \"Matthew\" 2. května 1497 z Bristolu s asi 20 muži na palubě a 24. června 1497 přistál na ostrově Newfoundland, podle pozdější kroniky „objevil Ameriku“. Vystoupil na pobřeží (snad na \"Cape Bonavista\"), kde vztyčil benátskou, papežskou a anglickou vlajku a zemi prohlásil za anglickou državu. Se žádnými domorodci se ale nesetkal a strávil pak několik týdnů plavbou podél pobřeží. Na zpáteční cestě zamířil příliš na jih a přistál v Bretani, odkud se 6. srpna vrátil do Bristolu. Po návratu byl přijat s velkými poctami králem a dostal roční penzi 20 liber.\n\nCaboto se stejně jako Kolumbus domníval, že doplul na sever říše velkého chána. Při další plavbě se tak chtěl vydat na jih podle pobřeží a doplout do Kathaje popisované Marcem Polem a k Ostrovům koření. 3. února 1498 dostal královský patent na další plavbu a v květnu 1498 znovu vyplul s pěti loděmi, z nichž jedna se snad musela vrátit. O dalším osudu výpravy nebylo nic známo, a tak se předpokládalo, že všichni zahynuli na moři. Významná britská historička A. Ruddock však v 90. letech naznačila, že našla doklady o tom, že se Cabot dva roky plavil podél východního pobřeží Severní Ameriky a dospěl až do Karibiku. Výpravy se podle ní účastnili i italští augustiniáni z Londýna jako misionáři a výprava se prý 1500 vrátila do Bristolu. Tyto údaje však nepublikovala a než roku 2005 zemřela, nařídila své záznamy spálit. Přesto se odborníci domnívají, že její domněnky nebyly nepodložené a v jejím projektu pokračuje Bristolská univerzita.\n\nVe své době neměly Cabotovy cesty velký ohlas, je nicméně zachován dopis, patrně adresovaný Kolumbovi, v němž o nich bristolský obchodník informuje. Pokud se Caboto skutečně dostal až do Karibiku, překročil tím meze svého oprávnění a mohl zavdat příčinu ke konfliktu se Španělskem. Protože král Jindřich právě vyjednával sňatek se španělskou princeznou, mohl mít důvody cestu spíše tajit.\n\nV pozdější době však Cabotovy objevy začaly hrát stále větší politickou roli, když jimi Anglie začala dokládat svůj primát a nárok na severoamerické državy. Dodnes je Cabot významnou postavou kanadských dějin a identity. Po norském Vikingovi Leifru Eiríkssonovi byl po mnoha staletích prvním mořeplavcem, který do těchto moří zavítal a ukázal tím cestu pro další objevitele, kteří hledali Severozápadní průjezd. Na Newfoundlandu i v Bristolu byla roku 1897 postavena Cabotova věž, je po něm pojmenován Cabotův průliv (\"Cabot strait\") do Zálivu svatého Vavřince mezi ostrovy Newfoundland a Nova Scotia, planetka hlavního pásu (7317) Cabot, letadlová loď USS \"Cabot\", řada ulic a náměstí, americká univerzita v Římě a mnoho dalších.\n\n"}
{"id": "128544", "url": "https://cs.wikipedia.org/wiki?curid=128544", "title": "TJ Tempo Praha", "text": "TJ Tempo Praha\n\nTJ Tempo Praha je softballový a baseballový klub založený v roce 1963. Klub je registrován jako občanské sdružení. Softballová část klubu hraje nejvyšší soutěž jak v kategorii mužů tak žen.\n\nBaseballový oddíl TJ Tempo Praha se sloučil s baseballovým klubem Tegola Praha. Baseballový oddíl nese název Tempo Titans Praha. Mužský „A“ tým hraje nejvyšší soutěž Extraligu.\n\n\nOficiální stránky klubu:\n"}
{"id": "128549", "url": "https://cs.wikipedia.org/wiki?curid=128549", "title": "Aigeus", "text": "Aigeus\n\nAigeus (latinsky \"Aegeus\") je v řecké mytologii athénský král. Jeho rodiči byli Pandíón, athénský král a jeho manželka Pélla.\n\nV době vlády krále Mínóa na Krétě byly vztahy s Athénami velmi dobré obchodně i politicky, takže nebylo divu, že krétší borci soutěžili na athénských hrách. Jedněch her se zúčastnil také Mínóův syn Androgeós a zvítězil. Aigeus nesnesl porážku domácích závodníků a Androgea zabil. Jeho otec vyplul se silným vojskem proti Athénám a aby\nse zabránilo válce, byla dohodnuta krutá daň: Athény budou každých devět let posílat sedm panen a sedm paniců na Krétu, kde budou obětování obludě Mínotaurovi, dokud bude živ.\n\nKdyž nastal čas potřetí opakované oběti, nechal se mezi ně zařadit nevlastní králův syn Théseus. V labyrintu bojoval s Mínotaurem a zabil ho. S pomocí Ariadny, dcery krétského krále, se také šťastně dostal ven z bludiště.\n\nCestou na Krétu plula Théseova loď pod černými plachtami, na znamení smutku, že veze oběti. S králem Aigeem bylo domluveno, že bude-li se Théseus vítězně živ a zdráv vracet, vytáhne plachty bílé, aby otec radostnou zprávu zdaleka viděl. Jenže Théseus to neudělal a tak král, vida zdáli černé plachty, ze zoufalství se vrhl ze skály do moře. Moře bylo pojmenováno jeho jménem - Egejské moře.\n\nZa zmínku stojí, že u krále Aigea se nakrátko objevila také jiná postava řeckých bájí - Médeia. Když byli s Iásónem vyhnání z Iólku, kde zabila krále Pelia a poté ještě Glauku i jejího otce Kreonta. Toto vražedné dílo zakončila ještě zabitím svých dvou synů Mermera a Feréta. S tímto rejstříkem se uchýlila do Athén k Aigeovi, i tady se však pokusila zabít, tentokrát Thésea. Byla vyhnána potřetí a zmizela prý někde na východě za řekou Tigridem.\n\n"}
{"id": "128557", "url": "https://cs.wikipedia.org/wiki?curid=128557", "title": "Sempron", "text": "Sempron\n\nAMD Sempron byl zástupce low-endové řady procesorů amerického výrobce AMD. Na této pozici nahradil svého předchůdce Durona. Má být přímou konkurencí pro procesor Intelu Celeron D.\n\nAMD se inspirovalo při pojmenování tohoto procesor z latinského \"semper\", což znamená „vždy, každodenní“. Tím se snažilo vyjádřit, že tento procesor je vhodný pro každodenní práci na počítači.\n\nPrvní procesory Sempron byly založeny na architektuře Athlonu XP s jádrem \"Thoroughbred/Thorton\". Tyto modely se osazovaly do patic Socket A, měly 256 kB L2 cache a 166 MHz (efektivně 333 MHz) sběrnici. Jádra Thoroughbred měly 256 kB L2 cache, procesory s jádrem Thorton 512 kB L2 cache, která byla ale z půlky vypnutá, ale někdy mohla být znovu zapnuta. Další model Sempronu byl založen na jádře „Barton“ a mělo tedy 512 kB L2 cache. Z hardwarového hlediska jsou Semprony pro Socket A pouze přejmenované procesory Athlon XP. AMD už ukončilo veškerou produkci Sempronů pro Socket A.\n\nDruhá generace (s jádrem \"Paris\"/\"Palermo\") byla založena na architektuře Socketu 754, který byl původně určen pouze pro Athlon 64. Rozdílem oproti Athlon 64 je snížená velikost cache a u starších modelů i chybějící technologie AMD64. Kromě toho je ale Sempron pro Socket 754 téměř úplně shodný s Athlonem 64, tedy obsahuje také integrovaný řadič paměti, sběrnici HyperTransport a AMD technologii NX bit.\n\nV druhé polovině roku 2005 AMD přidalo do Sempronů podporu AMD64. Někteří novináři (ale ne AMD) označovali tuto novou revizi jako „Sempron 64“ pro odlišení od předchozích verzí. AMD se tímto krokem snažilo rozšířit trh s 64bitovými procesory, který byl v té době poměrně malý.\n\nV roce 2006 AMD ohlásilo novou řadu Sempronů pro Socket AM2. Funkcionalitou jsou totožné s předchozí řadou, až na podporu nových DDR2 pamětí místo původních DDR. Maximální tepelný výkon zůstal na 62 W, zatímco nové „energeticky efektivní“ verze mají pouze 35 W. Momentálně (rok 2008) AMD prodává pouze do socketu AM2 (možné vložit do socketu AM2+).\n\n Specifikace \nTechnologie a jména jader\n\n\n\n\n\n\n"}
{"id": "128559", "url": "https://cs.wikipedia.org/wiki?curid=128559", "title": "Francouzská spojka", "text": "Francouzská spojka\n\nFrancouzská spojka (French Connection) byla síť, kterou se pašoval heroin z Turecka do Francie a dále do Spojených států. Nejproduktivnější byla Francouzská spojka v 60. letech dvacátého století. \n\nZákladní surovina na výrobu heroinu byla převážena nejdříve z Indočíny, později z Turecka. Turečtí rolníci legálně pěstovali opium, aby jej prodávali zdravotnickým korporacím. Velkou část produkce však nabízeli na černém trhu. Z tohoto opia se následně získával heroin.\n\nHeroin se vyráběl v tajných laboratořích ve francouzském přístavním městě Marseille a v jeho okolí. Byl vyhlášený pro svou vysokou kvalitu. Jeho výrobu řídila korsická mafie a ve spolupráci s ní i jeden z šéfů newyorské mafie, Lucky Luciano.\n\nNěkolik tajných laboratoří na výrobu heroinu bylo poprvé objeveno v roce 1937.\n\nV roce 1969 pocházelo 90 % heroinu v USA právě z Francie. Spojené státy proto žádaly tureckou vládu, aby omezila produkci opia. \n\nV roce 1971 Turecko souhlasilo se zákazem pěstování opia s účinností od 30. června 1972. \n\nV roce 1972 bylo v Marseille zlikvidováno 6 velkých nelegálních laboratoří na výrobu heroinu. Na akci spolupracovali Francouzi a Američané. Ve stejném roce zabavili francouzští celníci kolem 420 kg heroinu na rybářské lodi Caprice des Temps, která mířila z Marseille do Miami.\n\nČinnost Francouzské spojky byla popsána knižně spisovatelem Robinem Moorem v knize \"The French Connection: A True Account of Cops, Narcotics, and International Conspiracy\", která byla později zfilmována.\n\n\n"}
{"id": "128563", "url": "https://cs.wikipedia.org/wiki?curid=128563", "title": "Artroskopie", "text": "Artroskopie\n\nArtroskopie je jednoduchý operační zákrok. Je to vyšetřovací a léčebná metoda, díky níž si může lékař kloub přímo prohlédnout a pomocí endoskopického nástroje v něm provést chirurgický zákrok.\n\n"}
{"id": "128566", "url": "https://cs.wikipedia.org/wiki?curid=128566", "title": "Kimberlit", "text": "Kimberlit\n\nKimberlit je intruzivní vyvřelá hornina. Je významným zdrojem diamantů, které se z ní těží a to převážně v oblastech jižní Afriky. Tato ultrabazická hornina se skládá převážně z většího množství serpentinizovaného olivínu, který se nachází v asociaci s flogopitem, orto- a nebo klinopyroxenem, karbonáty a chromity. V některých případech se dále v hornině dá objevit malé množství pyropů, rutilu a nebo perovskitu.\n\nJedná se o hlubinnou vyvřelinu. Hornina byla pojmenována po hornickém městě Kimberley v Jihoafrické republice, kde byly v roce 1871 v tého hornině nalezeny diamanty a ve které se zde těžily v tzv. „Velké díře“ (Big Hole) až do roku 1914 .\n\nHornina vzniká jako výsledek sopečné činnosti, kdy se na povrchu zemského tělesa objeví vulkán. V jeho nitru se nachází žhavé magma, které v pozvolna chladne a objevují se v něm krystalky. Čím delší je doba chladnutí, tím jsou vzniklé krystaly větší. Jelikož k chladnutí magmatu v tělese vulkánu (sopouších a jiných strmě postavených intruzivních tělesech) dochází velmi pozvolna, mají krystaly čas narůst. Vznikající kimberlit má dostatek času vykrystalizovat do podoby hrubozrnné horniny, s dobře omezenými zrny (alotriomorfní až idiomorfní), snadno rozpoznatelnými i pouhým okem.\nKimberlit se nachází většinou v tělesech, která mají průměr menší než 1 kilometr a která vypadají jako svislá trubkovitá tělesa protínající zemskou kůru. Často se stává, že se tato tělesa v hloubce spojují a vytvářejí větší tělesa. Kimberlitové komíny se hojně nacházejí jako pozůstatek vulkanické činnosti v oblastech jižní Afriky, kde jsou hojně těženy pro svůj vysoký obsah diamantů. Na získání diamantů je ale nutno vytěžit tuny horniny, což vede ke vzniku jedněch z nejhlubších umělých jam na světě.\n\nHrubozrnná hornina, která má typickou tmavou barvu (modravě až zelenavě šedá. tmavočerná až černá) s typickou porfyrickou strukturou. Při letmém prozkoumání je často patrná struktura brekcie, kterou ale pouze připomíná. O skutečnou brekcii se ale nejedná. Mají velmi nízký obsah oxidu křemičitého a kolísavé složení.\n\nPro horninu je charakteristická přítomnost xenolitů vysoce metamorfovaných hornin, ultrabazických a eklogitů, které mají svůj původ ve spodní části kůry nebo ze svrchního pláště, z hloubek mezi 150 – 200 km.\n\nVětšina kimberlitů pochází z období před 70 až 150 miliony let, nejstarší kimberlity jsou ale až 1,2 miliardy let staré. Nacházejí se v Africe, Austrálii, Severní Americe, Indii, Brazílii a na Sibiři. Obecně je výskyt kimberlitů vázán na kratóny kontinentálních bloků.\n"}
{"id": "128567", "url": "https://cs.wikipedia.org/wiki?curid=128567", "title": "Aithra", "text": "Aithra\n\nAithra – (latinsky \"Aethra\") je řecké jméno, která znamená „jasné nebe“.\n\nV řecké mytologii se objevují celkem čtyři nositelky tohoto jména: \n\n\n"}
{"id": "128569", "url": "https://cs.wikipedia.org/wiki?curid=128569", "title": "Linus Pauling", "text": "Linus Pauling\n\nLinus Carl Pauling (28. února 1901 – 19. srpna 1994) byl americký kvantový chemik a biochemik, aktivista a autor. V anglickém vědeckém magazínu New Scientist byl zařazen mezi 20 nejvýznamnějších vědců všech dob. Byl jeden z prvních chemiků, který aplikoval tehdy novou kvantovou mechaniku v chemii, a za jeho práci na podstatě chemické vazby, jejíž vysvětlení pomocí kvantové mechaniky lze považovat za jeden z největších úspěchů této nové teorie, mu byla v roce 1954 udělena Nobelova cena za chemii. V roce 1962 mu byla udělena Nobelova cena míru. To z něj dělá jediného člověka, který byl oceněn dvěma nesdílnými Nobelovými cenami. Také je jednou ze 4 osob, které byly oceněny více než jednou Nobelovou cenou (spolu s Marií Curie-Skłodowskou, Johnem Bardeenem a Fredrickem Sangerem). Pauling je také jednou ze dvou osob, které získaly Nobelovu cenu v různých oblastech (druhou osobou je Marie Curie-Skłodowská). \n\nPauling patří též k zakladatelům molekulární biologie, podílel se na objevování prostorové stavby bílkovin, spolupracoval na objasnění struktury DNA (problém vyřešen Jamesem Watsonem, Francisem Crickem, Rosalindou Franklinovou a Mauriciem Wilkinsem). Významně přispěl i do řady dalších oborů, včetně anorganické a organické chemie, metalurgie, imunologie, anesteziologie, či psychologie.\n\nPo 2. světové válce se zabýval následky nadzemních testů jaderných zbraní a za svou kampaň proti těmto testům získal Nobelovu cenu míru za rok 1962. Ve svých pozdějších letech se stal obhájcem poněkud kontroverzního pravidelného užívání velkých dávek vitamínu C jako prevence proti mnohým chorobám včetně rakoviny.\n\n\n"}
{"id": "128577", "url": "https://cs.wikipedia.org/wiki?curid=128577", "title": "Symfonie č. 7", "text": "Symfonie č. 7\n\nNázev Symfonie č. 7 má více hudebních děl:\n\n"}
{"id": "128580", "url": "https://cs.wikipedia.org/wiki?curid=128580", "title": "Rjazaňská oblast", "text": "Rjazaňská oblast\n\nRjazaňská oblast ( Рязанская область) je jednou z oblastí v Rusku. Nachází se v jižní části Evropské poloviny země, jihovýchodně od Moskvy (zhruba 200 km).\n\nSousedy Rjazaňské oblasti jsou: Vladimirská oblast (sever), Nižněnovgorodská oblast (severovýchod), Mordvinsko (východ), Penzenská oblast (jihovýchod), Tambovská oblast (jih), Lipecká oblast (jihovýchod), Tulská oblast (jih) a Moskevská oblast (severozápad). Území oblasti je nížinné, na západě pak mírně pahorkaté. Nejvýznamnější řekou zde je Oka, která se vlévá do Volhy. Oblastní půlmilionové město Rjazaň zde má dominantní význam.\n\n"}
{"id": "128581", "url": "https://cs.wikipedia.org/wiki?curid=128581", "title": "Divadélko JoNáš", "text": "Divadélko JoNáš\n\nDivadélko JoNáš je malá komorní scéna s kapacitou 80 míst v suterénu Měšťanské besedy v Plzni, kde dříve sídlilo Divadlo Dialog. Divadélko JoNáš vzniklo až po rekonstrukci budovy v letech 2001–2004, slavnostně bylo otevřeno 1. října 2002. Kmotrem divadla se stal herec Jiří Suchý.\n\nV divadélku jsou uváděny komorní hry, konají se zde koncerty, komponované večery či \"Pohádky na neděli\" (pohádky pro děti od 3 let).\n\nK jevišti divadélka přiléhá zázemí pro herce. Diváci mohou o přestávce posedět u baru, který se nachází u vstupu.\n\n"}
{"id": "128582", "url": "https://cs.wikipedia.org/wiki?curid=128582", "title": "Symfonie č. 8", "text": "Symfonie č. 8\n\nNázev Symfonie č. 8 má více hudebních děl:\n\n"}
{"id": "128585", "url": "https://cs.wikipedia.org/wiki?curid=128585", "title": "Symfonie č. 9", "text": "Symfonie č. 9\n\nNázev Symfonie č. 9 má více hudebních děl:\n\n"}
{"id": "128587", "url": "https://cs.wikipedia.org/wiki?curid=128587", "title": "Bublifuk", "text": "Bublifuk\n\nBublifuk je nástroj na tvorbu bublin. Jedná se o oblíbenou dětskou hračku určenou nejen pro děti, ale i starší populaci.\n\nBublifuk využívá principu povrchového napětí a proudu vzduchu, kterým se vyplní slabá membrána ze speciální kapaliny. Tlačící vzduch ji začne deformovat, membrána se začíná natahovat a vytvářet protáhlý tvar. Díky snaze každého tělesa dosáhnout tvaru s nejnižší energií se začne vznikající těleso deformovat do tvaru koule. Jak bublina narůstá působí na ni stále větší tlak vzduchu proudícího okolo otvoru, což má za následek její odloučení. Následně dochází k jejímu postupnému zakulacování do doby, než bublina praskne.\n\nBublina praskne kvůli oslabování stěn bubliny. Vlivem gravitace dochází k odtoku vody a přípravku do její spodní části. Zvláštním případem je narušení její stěny předmětem či nečistotou v okolí, což změní stav povrchového napětí, případně změny tlaku v okolí bubliny, což má za následek také její prasknutí.\n\nNejsnáze se vytvářejí bubliny pomocí obyčejného brčka na pití nebo pomocí plastového bublifuku, který se prodává téměř v každém hračkářství. Zařízení se obvykle skládá ze tří části. Nádobky na saponát, saponátu a fukaru. Funkce nádoby je v uchovávání kapaliny, která se využívá na tvorbu bublin.\n\nSaponát je většinou obyčejnou směsí mýdlové vody či jarového saponátu, ale pro profesionální tvorbu bublin je potřeba namíchat speciální směsi (typicky zhruba 10 dílů destilované vody, 3 díly saponátu a 1 díl glycerinu - např. glycerol 85% z lékárny).\n\nFukar je tyčka, která je na jedné straně zakončena držátkem a na druhé oválným (nejčastěji kulatým) otvorem, který se namáčí v saponátu. Díky povrchovému napětí se ve fukaru objeví membrána, do které se pak fouká. Ač se zdá tvorba bublin jednoduchá, jejich výroba a tedy používání bublifuku vyžaduje určitý stupeň praxe. Foukající musí správně odhadnout, jakou silou má fouknout. Při pomalém fouknutí nedojde k vyklenutí bubliny a k jejímu vzniku, při rychlém fouknutí bublina praskne.\n\nPrůměru fukaru je přímo úměrná velikost bubliny, což vede mnoho lidí k potřebě vyrobit si vlastní zařízení. Většinou lze použít jakýkoli uzavřený kruh. Větší bublifuk je možné vyrobit například ohnutím drátu do smyčky, tak aby jedna strana sloužila jako držadlo. Drát ale musí být dostatečně silný, aby neměnil tvar. To může být vylepšeno omotáním drátu nějakou látkou, tak aby se mýdlová voda lépe držela na konstrukci.\n\nBublifuky dnes prodávané jsou často na vrchu vybavené přídavnou hrou, nejčastěji kuličkou, kterou je nutné přesunovat na určené místo.\n\nPrvní recept na náplň pro bublifuk:\nSmíchejte a protřepte 1/4 litru vody, 3 lžičky jaru (koncentrátu), 3 lžičky stolního oleje, 4 lžičky cukru.\n\nDruhý recept na náplň pro bublifuk:\ndestilovaná voda (10dílů), jar (3díly), glycerin (1díl). Má se míchat při pokojové teplotě v nádobě s uzavíratelným víkem. Pro lepší splynutí směsi se mohou složky zahřát na 80 stupňů, směs se má míchat 24 hodim před použitím.\n\nTřetí recept na náplň pro bublifuk:\n1 díl vody, 2/3 dílu Jaru, 1/3 dílu cukru, 1/8 dílu oleje. Roztok je nejlepší po 24 hodinách. Ale pozor! Bublifuk vhodný na akce do malého lavůrku a bubliny se dají dělat většími oky z nějakého drátu a vyfukovat jen mávnutím vzduchem.\n\nČtvrtý recept na náplň pro bublifuk:\nRozpusťte 180ml tekutého pracího prostředku nebo dětského šampónu v 1,8l vody. Přidejte 240ml glycerínu, aby byly bubliny silnější. \n\nVyfukovátko - čistič na dýmky - půlku stočit do kroužku, půlku nechat jako rukojeť.\n\nPátý recept na náplň pro bublifuk:\n1 litr vody,500g cukru,750g neutralniho-prirodniho mydla(lze ho koupit v drogerii) a 25g lepidla co se dáva pod tapety.Vodu má prjít varem a nechá v ni rozpustit cukr,po vychladnuti se přidá lepidlo a mýdlo.Nechá 24hod.ustát a pak se přidá 9 litr vody, zamichá se a naplní se do plastové nádoby.Podle potřeby si odleješ do plastové misky co se dáva pod kvetináč. Stočí se nějaký silnější větší drát do oka a udělá se větší bubliny,samozřejmě se to může naplnit i do bublifuku.\n\n\"Klutz Press\" zpopularizoval bublifuk na obří bubliny objevený \"Davidem Steinem\" – textilní kruh s umělohmotnou tyčí, který se dal snadno rozvírat nebo zmenšovat. Klutz prodává knihy o bublinách, které podávají čtenářům návody „jak na to“ a zábavné nápady včetně již připraveného bublifuku.\n\nK nejlepším bublinářům u nás, ale i ve světě patří mladý umělec Matěj Kodeš, který umí s bublifukem doslova kouzla. Dokáže vytvořit například bublinu ve tvaru krychle, nebo hvězdičky, mezi jeho unikátní kousky patří levitující a hořící bubliny, bubliny kouřové, barevné a dokonce ty největší na světě. Pomocí svého unikátního bublifuku vytvořil například největší volně letící bublinu na světě o rozměru 20,57 m³. Do bubliny uzavřel také největší věc na světě a to závodní kamion.\n\nBubliny se mohou nafukovat bublinovou trubičkou, která je vyrobená z umělé hmoty a podobá se dýmce, někdy má i víc misek na konci. Mýdlová voda se pak nalije do misky a při foukání do náustku se vytvářejí bubliny. \n\nBěhem svého vystoupení na galavečeru Rekordman roku v sobotu 10. června 2017 (27. ročník festivalu Pelhřimov – město rekordů 2017) předvedl Matěj Kodeš také největší bublifuk, který zachovává tvar a provedení bublifuků, které se běžně prodávají v obchodech. Bublifuk je vysoký 140,5 cm a vejde se do něj 30 litrů mýdlového roztoku. Po vystoupení byl bublifuk předán do Muzea rekordů a kuriozit, kde bude vystavován. \n\nDěti vyfukující bubliny z hliněných dýmek zobrazovali vlámští malíři již v sedmnáctém století. Koncem 80. let 19. století přispěla svým dílem k rozšíření této záliby reklama na mýdlo anglické firmy A&F Pears. Společnost využila služeb průkopníka reklamy Thomase Barratta, který použil k propagaci mýdla obraz malíře Johna Everetta Millaise (1829-1896), na němž chlapec vyfukuje mýdlovou bublinu. Mezi prvními, kdo počátkem 20. století začali prodávat „bublifuk“ jako hračku, byli podomní obchodníci a stánkaři na poutích. S revolučním nápadem plnit malé lahvičky roztokem na výrobu bublin přišla na začátku 40. let chicagská chemická společnost Chemtoy, specializující se na čisticí prostředky. Na trh ve velkém měřítku bublifuk uvedla společnost Tootsietoy, která později Chemtoy převzala. V 70. letech vznikly společnosti Imperial, Wells a Pustifix a celosvětový prodej lahviček s bublifukem výrazně vzrostl. Dnes je bublifuk jednou z nejprodávanějších hraček.\n\nAmerický architekt David Stein podporován svou malou dcerou začal experimentovat s různým složením roztoků a tvary používaného nářadí a bývá označován za „otce obřích bublin“. Velký podíl na popularizaci „bublinománie“ má nakladatelství Klutz Press, které vydává řadu srozumitelných publikací s návody na přípravu roztoků, často je součástí knihy i již připravený roztok včetně různě tvarovaných pomůcek k vyfukování bublin.\n\n\n"}
{"id": "128588", "url": "https://cs.wikipedia.org/wiki?curid=128588", "title": "Symfonie č. 10", "text": "Symfonie č. 10\n\nNázev Symfonie č. 10 má více hudebních děl:\n\n"}
{"id": "128591", "url": "https://cs.wikipedia.org/wiki?curid=128591", "title": "Novorenesance", "text": "Novorenesance\n\nNovorenesance (\"neorenesance\") je historizující umělecký sloh 2. poloviny 19. století, který vychází z renesance. Ke konci 19. století se začínají na novorenesančních stavbách objevovat secesní prvky. Rovněž je časté, že novorenesanční budova má secesní interiéry.\n\nRenesanční formy se znovu objevují v Evropě i Severní Americe, oblíbená je italská, zvláště florentská architektura, ale také anglická, francouzská či saská renesance. Často také dochází k mísení forem, zejména s novoklasicismem a novogotikou. Novorenesance je ve Francii spojena s architekturou druhého císařství, největší stavbou je pak zámek Ferrières. V Anglii ji uplatňuje Charles Barry (autor novogotického Westminsterského paláce). Novorenesanční stavby se objevují i jinde, např. v Budapešti (bazilika svatého Štěpána) nebo Vídni (Uměleckohistorické muzeum).\n\nČeská novorenesance je spojena s národním uvědoměním, často se tak tento sloh uplatňoval při stavbě velkých veřejných staveb (divadla, muzea, národní domy, sokolovny, banky, nádraží, školy apod.). Tvůrci novorenesančních budov v českých zemích náležejí ke generaci Národního divadla, kteří spolupracovali s významnými sochaři a malíři (nejen) na výzdobě Národního divadla jako symbolu umělecké, kulturní, společenské a hospodářské emancipace Českého národa.\n\n\n\n\n\nVýznamné místo mezi architekty tvořícími ve stylu novorenesance má Antonín Wiehl, jako tvůrce stylu obnovené české renesance. Podle Wiehlových návrhů byly realizovány významné stavby a rekonstrukce historických budov v Praze i dalších městech v Čechách:\n\nOd 70. let 19. století se Wiehl stal vůdčí osobností zejména mezi architekty novorenesančních nájemních domů v Praze.V letech 1875–1896 bylo podle jeho návrhů v Praze postaveno 11 činžovních domů na Starém Městě, Novém Městě a na Vinohradech (z toho dva byly zbořeny). Na těchto stavbách Wiehl postupně propracovával své typické prvky obnovené české renesance: štíty, sgrafita, režné zdivo. Ve spolupráci s Alšem, Ženíškem a dalšími malíři Wiehl na fasádách domů představuje veřejnosti výzdobu s českou vlasteneckou tematikou v duchu českého národního obrození a hrdiny a děje z české mytologie.\n\nVýznamným prvkem výzdoby novorenesančních budov jsou sgrafita. Jako první sgrafita v Praze navrhl Vojtěch Ignác Ullmann v roce 1867 na budově Vyšší dívčí školy v Praze ve Vodičkově ulici.O rozšíření sgrafit v pražské novorenesanční architektuře se významně zasloužil architekt Josef Schulz, podle jehož návrhu se rekonstruovalSchwarzenberský palác v roce 1870. V rámci přípravy této rekonstrukce prakticky ověřoval metody tvorby sgrafitové výzdoby fasád v 15. a 16. století v českých klimatických podmínkách podle dochovaných receptur. Schulzovou zásluhou se zájem o sgrafita rozšířil a řada českých architektů je začala uplatňovat ve výzdobě novorenesančních činžovních domů a hledala inspiraci ve výzdobě renesančních domů. O uplatnění sgrafit například referoval Jan Koula v článku „Domy pp. architektů V. Skučka a J. Zeyera“ a své zkušenosti se sgrafity publikoval i malíř Láďa Novák, který často na fasádách domů tvořil výzdobu podle Alšových kartonů. O uplatnění sgrafit na fasádách nájemních domů a veřejných budov se významně zasloužil architekt Antonín Wiehl. Mezníkem Wiehlovy tvorby je dům čp. 1035/I. v Poštovské ulici, který Wiehl navrhl ve spolupráci s Janem Zeyerem a s dalšími umělci. Sgrafita navrhl František Ženíšek. Sgrafitová fasáda domu je ukončená lunetovou římsou, což bylo v té době ojedinělé řešení. Wiehl lunetovou římsu zapracoval do projektu až v průběhu stavby a inspiroval se Schwarzenberským palácem v Praze po Schulzově rekonstrukcí (podobně se tímto palácem inspiroval u atiky a lunet se grafity Fary u sv. Petra v Praze.\n\nWiehlovo do té doby neobvyklé pojetí výzdoby domů vzbudilo pozornost a příznivý ohlas. O tom svědčí svědčí názor historičky a etnografky Renáty Tyršové publikovaný po dokončení domu čp. 1035/17 v ulici Karolíny Světlé:\n\"„Stavby Antonínem Wiehlem vytvořené mají vždy zcela zvláštní a osobitý půvab svůj. Půvab ten nezáleží jen ve vynikajících vlastnostech architektonických, ale též ve výzdobě figurální, kterouž s vybraným vkusem a taktem pro ně si volívá. Je to vždy kus místní biografie, jenž v takové dekoraci sgraffitové, malířské neb sochařské se zračí. Také vlys sgraffitový, kterýž před několika roky prof. Ženíšek pro dům v Poštovské ulici komponoval, líčí nám výjevy z pražského života, zachycené s oním humorem neodolatelným, jehož přední podmínkou jest vnitřní pravda, druhou pak jistá míra idealisace, bez níž všední scény podobného druhu banálními by ostaly. Toto idealisování spočívá zde především v převedení na postavy dětské, čímž zároveň požadavkům dekorativním i zevním poměrům nízkého vlysovitého pruhu je vyhověno. Uprostřed vlysu svého uvádí nás umělec na stavbu domu. Zde vidíme architekta s dvěma přáteli, zedníka za zády polírovými dýmku si cpoucího, řadu soudruhů v horlivé práci i roztomilou dělnici o lopatu opřenou. Po obou stranách lešení řadí se scény z pražské přítomnosti, jež snad za půl věku bude již minulostí pozapomenutou a za století kouskem kulturní historie. Hned na okraji zvěčnil Ženíšek marciální držení našich junáckých ostrostřelců. U brány, charakterisované výběrčím, kverlá mlékařka horlivě podezřelý obsah svých bandasek. Ovocnářka v babce pod slunečníkem usazená je skvostným exemplářem pražské hokyně, neméně pak obě klepny v malebných nedbalkách své živé sny po ránu si vyprávějící. Invalidu – flašinetáři je pendantem jiná charakteristická figura – uzenkář, závěrek tvoří sad na ostrově s mrzutým pensistou na lavičce a s dvojicí děvčátek z hudební školy se vracejících, jimž mladý pán rozkošně se dvoří, a konečně lodice „Blesku“, situaci domu poblíž řeky nám připomínající…“\" Wiehlův kolega architekt Jan Koula jeho úsilí definoval v roce 1883 ve Zprávách Spolku architektů jako „výklad o vývoji a stylu A. Wiehla“ \"\"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj „sgrafitový domek“ v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o „české renesanci“; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\"\"\n\n"}
{"id": "128596", "url": "https://cs.wikipedia.org/wiki?curid=128596", "title": "Posunutí", "text": "Posunutí\n\nPojem posunutí je používán v několika různých významech:\n"}
{"id": "128598", "url": "https://cs.wikipedia.org/wiki?curid=128598", "title": "Rotace", "text": "Rotace\n\nRotace znamená především otočení (pootočení) nebo otáčení. V obecném jazykovém kontextu se ale může jednat i o kruhovou záměnu prvků nějaké množiny reálných těles a další přenesené významy.\n\nve fyzice označuje \n\n\nv matematice označuje rotace\n\nve společenském kontextu ale také:\n\n\nve vojenství:\n\n\nv hornictví:\n\n\n"}
{"id": "128601", "url": "https://cs.wikipedia.org/wiki?curid=128601", "title": "Jack Bruce", "text": "Jack Bruce\n\nJack Bruce (14. května 1943 Bishopsbriggs, Skotsko − 25. října 2014 Suffolk, Anglie) byl britský rockový hudebník. Hrál především na baskytaru, ale také na cello, klavír a foukací harmoniku, zpíval a prosadil se jako autor.\n\nBruce hrál v Kornerově Blues Incorporated, Graham Bond Organization, Mayalově Bluesbreakers a v Combu Manfreda Manna.\n\nV roce 1966 společně s Claptonem a Bakerem vybudoval superskupinu \"Cream\". Pro Cream napsal několik písniček a v Cream si vybudoval pověst výjimečného baskytaristy.\n\nPři koncertních improvizacích bylo někdy obtížné rozlišit, který part hraje Bruce a který Clapton, jako sólový kytarista skupiny. Jeho basová sóla byla tak dlouhá, že Bruce později prozradil, že na konci improvizovaného sóla měl potíže vzpomenout si, jakou písničku vlastně právě hrají.\n\nPo rozpuštění Cream na konci roku 1968 hrál Bruce s mnoha hudebníky, např. s Carla Bley na albu \"Escalator Over The Hill\". V letech 1972–1973 hrál společně s bývalými členy skupiny Mountain, muzikanty Leslie Westem a \"Corky\" Laurence Gordon Laingem v hardrockové kapele \"West, Bruce and Laing\".\n\nVýsledkem krátkodobého projektu, jehož členy byli bubeník Ginger Baker a kytarista Gary Moore (skupina BBM dle příjmení Bruce-Baker-Moore), bylo album \"Around the Next Dream\" (1994).\n\nHrál také v anglické rockové skupině Ringo Starr's All-Starr Band.\n\nZemřel v roce 2014 ve věku 71 let.\n\n\n"}
{"id": "128603", "url": "https://cs.wikipedia.org/wiki?curid=128603", "title": "Ščjolkovskaja (stanice metra v Moskvě)", "text": "Ščjolkovskaja (stanice metra v Moskvě)\n\nŠčjolkovskaja () je stanice moskevského metra.\n\nStanice se nachází na Arbatsko-Pokrovské lince, ve východní části ruské metropole. Je zároveň také východní konečnou celé linky. Sčjolkovskaja je mělce založená hloubená stanice s ostrovním nástupištěm postavená podle klasické koncepce (nástupiště s dvěma řadami celkem zhruba čtyřiceti sloupů). Obklad sloupů tvoří zelený mramor, stěny za nástupištěm pak kovové pláty (do roku 2002 byly stěny obložené dlažicemi). Architekty stanice jsou Ivan Taranov a Naděžda Bykova. Veřejnosti slouží Ščjolkovskaja od 22. července 1963.\n\n"}
{"id": "128613", "url": "https://cs.wikipedia.org/wiki?curid=128613", "title": "Vlčí jáma (kniha)", "text": "Vlčí jáma (kniha)\n\nVlčí jáma je psychologický román Jarmily Glazarové vydaný roku 1938. Díky vyhroceným osudům postav a popisu jejich psychiky se řadí k psychologické próze. Kniha obsahuje také hodně slezského nářečí. Podle románu byl v roce 1957 volně natočen stejnojmenný film.\n\nHlavní hrdinka, 18letá dívka Jana, je sirotek, dostane se však do pěstounské rodiny, která žije v Klimkovicích (tehdy malém městečku ve Slezsku). Vztahy v rodině jsou však nevyrovnané; adoptivní otec Robert je o mnoho mladší než jeho žena Klára, která je tvrdá a panovačná, z čehož vyplývá jejich neplnohodnotný vztah. Robert v sobě pocit citové vyprahlosti potlačil, ale s Janou poblíž se staré rány znovu otvírají, a tak stále více času věnuje práci, dokonce se poté načas odstěhuje kvůli práci do Opavy. Služky, které u Kláry pracovaly, ji nesnášely, ale protože žily v tvrdém kraji, kde bylo málo práce, tak musely zůstat. Jana je však jemná a klidná dívka a cítí se opuštěně; teta Klára ji tyranizuje. Příkladem její umíněnosti může být například její koupě velkého množství levného zelí. Všichni ho pak musí šlapat, což je namáhavá činnost a nikdo už to nechce dělat, ale aby jim dokázala, že to jde, šlape ho sama skoro až do vyčerpání. Nebo si nechá vyrobit zcela nevkusný klobouk, který jí ještě k tomu vyrobí malý, ale protože v něm chtěla jít za každou cenu ven a chlubit se s ním ostatním, tak si ho narazila na hlavu. Nejen, že v něm vypadala směšně, ale ještě ji z toho začne bolet hlava.\n\nJana vše snáší, ale přes veškerou vděčnost, kterou k tetě cítí, si nemůže pomoci, soucítí s Robertem a velmi mu rozumí, miluje ho. Ráda by mu pomohla, ale netuší, jak to učinit, aniž by ublížila tetě, které je přese všechno povinována vděčností. Teta Klára nic netuší. Postarší teta dostane mozkovou mrtvici a je nějakou dobu upoutána na lůžko. Jana se o ni obětavě stará, ale ovzduší v domě je jí nesnesitelné, Jana je blízko zhroucení. Do toho všeho vstupuje lékař, který léčí tetu Kláry, ale je mu z duše líto mladé Jany, jejíž soužení cítí a snaží se jí všemožným způsobem pomoci. Vprostřed všeho trápení přichází Robert, který strávil poslední půlrok v Praze, se srdcervoucí zprávou, jeho srdce je slabé a doktor mu nedává víc než půl roku života. Janu drží při životě jen chabá naděje v zázrak. Teta chřadne a život s ní se stále více podobá peklu. Robert stráví v domě skoro celý letní měsíc, ale není v něm již života. Odjíždí. Nedlouho poté přijde telefonicky zpráva o jeho smrti. Takřka ve stejnou chvíli umírá i teta Klára. Jana se zhroutí a probouzí se až v posteli lékaře, který se jí ujme a ožení se s ní.\n"}
{"id": "128615", "url": "https://cs.wikipedia.org/wiki?curid=128615", "title": "Interakce", "text": "Interakce\n\nInterakce je vzájemné působení (lat. \"inter-actio\") dvou i více činitelů, může být:\n\n\n\n\n\n\n"}
{"id": "128616", "url": "https://cs.wikipedia.org/wiki?curid=128616", "title": "Vlčí jáma", "text": "Vlčí jáma\n\nSpojení Vlčí jáma je původně označení pro druh padací jámy – jámy na lovení vlků, přeneseně pro prostředí plné nepřátelství a úskoků, které vyvolává pocit zoufalství. Toto spojení má několik významů:\n\n\n\"Viz také Vlčí Jámy (rozcestník)\"\n\n"}
{"id": "128623", "url": "https://cs.wikipedia.org/wiki?curid=128623", "title": "A Nice Pair", "text": "A Nice Pair\n\nA Nice Pair je třetí výběrové album anglické skupiny Pink Floyd. V USA vyšlo 8. prosince 1973, ve Spojeném království 18. ledna 1974. V britském žebříčku prodejnosti hudebních alb se umístilo nejlépe na 21. místě.\n\nJedná se o dvojalbum vydané po úspěchu alba \"The Dark Side of the Moon\" a složené ze znovu vydaných prvních dvou desek skupiny. Původní album \"The Piper at the Gates of Dawn\" tvoří první disk \"A Nice Pair\", \"A Saucerful of Secrets\" disk druhý. \"A Nice Pair\" má odlišný obal (od Hipgnosis), skladby jsou ale uspořádané stejně jako na původních albech. Existují ale rozdíly mezi americkým a britským vydáním. Americká verze napři obsahuje živou koncertní verzi skladby „Astronomy Domine“ z alba \"Ummagumma\", o něco kratší „Interstellar Overdrive“, či odlišný mix „Flaming“. Album \"A Nice Pair\" nikdy nevyšlo na CD.\n\n\n"}
{"id": "128625", "url": "https://cs.wikipedia.org/wiki?curid=128625", "title": "Rakvere", "text": "Rakvere\n\nRakvere (v nejstarších pramenech \"Tarvanpea\", německy \"Wesenberg\") je město v severovýchodním Estonsku a správní, hospodářské a kulturní centrum estonského kraje Lääne-Viru.\n\nRakvere leží na severním úpatí Pandiverské vysočiny přibližně 20 km od Finského zálivu.\n\nRakvere je vzdáleno 98 km od Tallinnu, 114 km od Narvy, 126 km od Tartu a 274 km od Petrohradu.\n\nRakvere se nachází v oblasti působení přímořského i kontinentálního klimatu. Roční úhrn srážek činí 750 mm a průměrná tloušťka sněhové pokrývky je 30–40 cm. Roční průměrná teplota je 4,5 °C, mrazy trvají obvykle od prosince do března.\n\nNa území města se nachází 153 ha lesa.\n\nMěstem protéká Soolikaoja.\n\nNejstarší osídlení dnešního Rakvere je doloženo na dnešním Divadelním vrchu (\"Teatrimägi\") a datuje se do 3. až 5. století. V 5. či 6. století vznikl dřevěný hrad na Valovém vrchu (\"Vallimägi\"), zřejmě na ochranu prvně jmenovaného sídliště. O dalším vývoji osídlení nemůžeme říci nic, protože archeologické stopy byly zničeny pozdějšími stavbami.\n\nKolem roku 1220 získávají Rakvere (pravděpodobně bez boje) Dánové a budují ve městě první kamenné stavby. V roce 1226 je Rakvere poprvé zmíněno v kronice Jindřicha Lotyše jako \"Tarvanpea\" (tedy \"Zubří hlava\"), od roku 1252 je doloženo označení \"Wesenberg\". Dnešní estonské jméno se odvozuje ze staršího \"Rägavere\", které se 1268 poprvé objevuje jako \"Rakovor\" v novgorodských listinách.\n\n12. června 1302 získává Rakvere Lübecká městská práva.\n\nRoku 1346 prodává dánský král své estonské državy (a s nimi Rakvere) řádu německých rytířů, který Rakvere 1347 dává do zástavy řádu livonských rytířů. Ti si na místě dosavadního dřevěného hradu budují kamennou komendu. V té době už byla část městských domů na úpatí Valového vrchu a na dnešním Divadelním vrchu postavena z kamene. Ve druhé čtvrtině 15. století vzniká ve městě kamenný kostel, roku 1508 je na Divadelním vrchu založen františkánský klášter a o něco později hřbitov na jeho východním svahu.\n\nBěhem Rusko-livonské války se město\nroku 1558 dostalo do ruských rukou a utrpělo velké škody. Roku 1581 je získalo Švédsko, ale v roce 1602 se města na tři roky zmocnil polský král, který v roce 1605 nechal rozbořit rakverský hrad.\n\nRoku 1618 švédský král Gustav II. Adolf udělil v léno rakverský hrad a roku 1631 i město Reinholdovi von Brederode, který si na místě někdejšího kláštera vybudoval panský statek. Město tím ztratilo svůj městský status a bylo pouhým střediskem venkovského panství. Roku 1669 přešlo panství od Brederodů do rukou Tiesenhausenů, ale už 1685 se vrátilo švédskému státu. Během Severní války město roku 1703 zcela vyhořelo, a jeho spálené ruiny roku 1710 vítězné Rusko vrátilo Tiesenhausenům.\n\nMěstský statut Rakvere opět získalo roku 1783, kdy bylo zároveň vyhlášeno okresním městem. Postupný rozvoj se výrazně zrychlil po vybudování baltské železnice roku 1870. S nárůstem počtu obyvatel se zvyšoval podíl Estonců. 1876 zde byla založena Virská estonská společnost „Kalevipoeg“ (\"Viru Eesti Selts „Kalevipoeg“\"). Roku 1914 pak poprvé Estonci získali převahu ve správě města.\n\nPo vyhlášení estonské samostatnosti 1918 a odvrácení sovětské invaze 1920 se rozvoj města ještě zintenzivnil. V té době vznikla velká část nynějšího městského jádro. Z nově postavených veřejných budov je možno jmenovat tržnici, banku, gymnázium, stadión. Roku 1924 začaly v Rakvere vycházet regionální noviny \"Virulane\", 1925 \"Virumaa Teataja\".\n\nV téže době začala i stavba divadla. Stavba však vázla, takže teprve 24. února 1940 bylo divadlo slavnostně otevřeno. Ale ani válka a střídání okupačních mocností nezastavilo rozvoj divadla, takže v roce 1942 mohlo přejít na plně profesionální bázi, na níž funguje dodnes.\n\nPo začátku první sovětské okupace v létě 1940 postihly obyvatelstvo první represe. 14. června 1941 byly transportem do pracovních táborů na Sibiř odvezeny stovky občanů města. 7. srpna 1941 převzala moc ve městě německá armáda. Byla obnovena estonská samospráva z první republiky, ale pod kontrolou německých okupačních úřadů. 19. září 1944 německé síly opustily město na ústupu před blížící se Rudou armádou.\n\nJeště téhož večera bylo město, v němž se v tu dobu nacházeli již jen civilisté, bombardováno sovětskými vzdušnými silami. Útok zničil čtvrtinu města a zabil několik desítek lidí. Následujícího dne vstoupily do města sovětské jednotky a převzaly nad ním okupační moc. Roku 1950 pak bylo město v rámci jednotné organizace sovětské správy vyhlášeno za střediskovou obec rajónu Rakvere.\n\nTeprve v 60. letech se sovětská vláda začala výrazněji projevovat na tváři města — začala vznikat první čtyř- až pětipatrová sídliště. Z hlediska sovětského bylo Rakvere v té době lokálním střediskem zemědělského kraje. Estonské divadlo, hudební škola a další kulturní iniciativy však město činily významným centrem estonské kultury v době jejího ohrožení sovětskou rusifikací. V roce 1982 se v Rakvere například konal první z estonských festivalů školních divadelních souborů, roku 1986 započala ve městě tradice folklórních festivalů \"Viru Säru\".\n\nNa jaře 1987 se Rakvere stalo střediskem tzv. fosforitové války, kdy se v celém Estonsku zvedly protesty proti ekologicky nebezpečné těžbě fosforitu v blízkosti Rakvere. Též sovětsko-estonské vedení města se postavilo na stranu protestujících. Tyto události bývají označovány za viditelný počátek rozpadu Sovětského svazu.\n\nPo Zpívající revoluci a znovuvyhlášení estonské samostatnosti 1991 byly obnoveny samosprávné a správní struktury v podobě navazující na období První republiky. Přechod z plánovaného na tržní hospodářství znamenal veliký rozvoj podnikání, který se projevil na tváři města růstem řady administrativních budov rozvíjejících se firem. Zároveň zesílila snaha o zatraktivnění města pro turistický ruch. Výsledkem těchto snah bylo nové architektonické řešení náměstí, vybudování sportovní haly, nové autobusové nádraží, otevření promenády, konzervace zříceniny hradu, rekonstrukce divadla, obnova inženýrských sítí.\n\nNejdůležitější historickou památkou města jsou zříceniny řádového hradu ze 14. století.\n\nModerní pamětihodností města je bronzová socha pratura (\"Tarvas\"), dílo estonského sochaře Tauna Kangra. Socha byla odhalena 15. června 2002 v rámci oslav 700. výročí udělení městských práv.\n\nMěstem prochází železniční trasa Tallinn-Narva, zatímco tallinnsko-narevská dálnice vede severně od města. Z železniční stanice Rakvere odbočuje železniční trať do Kundy, která je používána výhradně pro nákladní dopravu. V Rakvere začíná též rakversko-pernavská dálnice.\n\nRakvere se pyšní sportovním stadiónem a roku 2004 otevřenou sportovní halou (tehdy druhou největší v Estonsku). Vedle stadiónu se nachází lehkoatletické cvičiště a částečně zastřešená tribuna. Sportovní hala se využívá též k pořádání veletrhů, místních trhů a koncertů.\n\nPalermský les (\"Palermo mets\") na jižním okraji města je koncipován jako areál zdraví, v němž mohou návštěvníci v létě využívat sportovní stezku a v zimě běžecké stopy.\n\nV roce 2013 se zde konalo Mistrovství světa v MTBO, kde poprvé zvítězili čeští cyklisté a to mezi muži i ve štafetě.\n\nJakožto centrum Západovirského kraje má Rakvere poměrně rozvinutou školskou síť, v níž se vzdělává více než 5500 žáků. V Rakvere působí dvě základní školy a pět středních škol, vzdělávání dospělých zajišťuje Rakverská večerní střední škola (\"Rakvere Õhtukeskkool\"), z vysokých škol ve městě působí Rakverská pobočka Tallinnské univerzity (\"Tallinna Ülikooli Rakvere Kolledž\") a Rakverské středisko Mainorova vysokého učení (\"Mainori Kõrgkooli Rakvere Õppekeskus\"). Ve městě se nachází též hudební škola, sportovní škola a řada dalších zájmových vzdělávacích zařízení.\n\nV Rakvere se nachází největší estonský masozpracující závod, AS Rakverský masokombinát (\"AS Rakvere Lihakombinaat\"). Závod zpracovává vepřové, hovězí a drůbeží maso a své výrobky prodává v Estonsku a v Lotyšsku.\n\n\n"}
{"id": "128626", "url": "https://cs.wikipedia.org/wiki?curid=128626", "title": "Pentium III", "text": "Pentium III\n\nPentium III je procesor architektury x86 představený firmou Intel 26. února 1999. Původní verze byly velmi podobné Pentiu II, největší změnou bylo přidání SSE instrukcí a zavedení kontroverzních sériových čísel, které byly zabudovány do procesoru během výrobního procesu. Stejně jako u Pentia II existovala také low-endová verze Celeron a high-endová verze Xeon určená především pro servery. Pentium III bylo nakonec nahrazeno Pentiem 4. Vylepšený design Pentia III obsahují procesory Pentium M.\n\n\n\n\n"}
{"id": "128631", "url": "https://cs.wikipedia.org/wiki?curid=128631", "title": "Zdeněk Sternberg", "text": "Zdeněk Sternberg\n\nZdeněk Filip Maria Emanuel Jiří Ignatius Sternberg (* 15. srpna 1923 Praha) je potomek starobylého šlechtického rodu Šternberků a je současným vlastníkem hradu Český Šternberk a zámku Březina na Rokycansku. \n\nNarodil se 15. srpna 1923 v Praze jako druhé dítě a nejstarší syn Jiřího hraběte ze Sternbergu (10. prosinec 1888 Praha – 27. červenec 1965 Bruneck) a jeho manželky (sňatek 6. duben 1921 Chotělice) Kunhuty (Kunigundy) hraběnky Mensdorff-Pouilly (11. leden 1899 – 19. listopad 1989). Měl osm sourozenců (čtyři sestry a čtyři bratry). Do jeho 14 let ho na hradě Český Šternberk vyučoval domácí učitel, zkoušky skládal na obecní škole v Českém Šternberku, později na Arcibiskupském gymnáziu v Praze-Bubenči.\n\nVe školním roce 1938/1939 nastoupil do kvarty na smíchovském Vančurově gymnáziu, kde za války odmaturoval. Bydlel v bytě na Malé Straně. Přátelil se tehdy s Josefem Czerninem (9. srpna 1924 Praha – 13. dubna 2015), který bydlel v Thunovské ulici. Po maturitě nastoupil jako referent v Ústředním svazu řemesel v Paláci Koruna na Václavském náměstí. Tam bylo jeho úkolem organizovat odstraňování škod po náletech Spojenců. \n\nPo 2. světové válce se přihlásil na Právnickou fakultu Univerzity Karlovy v Praze, kde studoval do roku 1949, ale nebyl z politických důvodů připuštěn k promoci. Ve středu 25. února 1948 se zúčastnil pochodu studentů na Pražský hrad k prezidentovi Edvardu Benešovi, kteří protestovali proti komunistickému postupu. Aktivně se účastnil nejen druhého, ale i třetího odboje. Pomáhal při organizování nelegálního překračování hranic a odchodu svých sourozenců a přátel na Západ. Na vojnu nastoupil 1. října 1950. Základní výcvik u dělostřeleckého pluku v Litoměřicích trval pouze několik týdnů, poté byl přeřazen k Pomocnému technickému praporu. Pět let, nejdříve v rámci PTP a později jako civilista pracoval jako horník na Dole Prezident Gottwald v Hrdlovce u Duchcova a později na Velkodole Čs. armády v Karviné. Od roku 1956 působil dvanáct let jako kulisák a zástupce jevištního mistra v Hudebním divadle v Karlíně. \n\nDne 10. května 1955 se oženil s Alžbětou Hrubou-Gelenj. V kostele svatého Mikuláše na Malostranském náměstí v Praze je oddával Hansobald Czernin. Na svatební cestu jeli vlakem z Prahy do Jeseníků, nocovali v Grandhotelu v Hradci Králové. Dne 29. října 1956 se jim narodil syn Filip. Mezi lety 1957 až 1961 působil z donucení jako agent StB, aniž by jí ovšem sdělil cokoliv užitečného, takže s ním nakonec spolupráci sama zrušila. \n\nPo okupaci Československa vojsky Varšavské smlouvy v roce 1968 emigroval s manželkou a synem nejprve do Vestfálska ke svým bratrům a následně do Vídně, kde od 1. prosince 1968 pracoval v potravinářském koncernu; z prokuristy (1973) se vypracoval na zástupce generálního ředitele.\nPo odchodu do exilu byl odsouzen ke třem letům vězení nepodmíněně. Požádal o prominutí trestu a ten mu byl prominut v roce 1982. \n\nPo sametové revoluci v roce 1989 se vrátil do Československa a v roce 1992 už jako důchodce restituoval hrad Český Šternberk a s ním i v jeho okolí přes dva tisíce hektarů polí a luk (zemědělský podnik Šternov). Asi dva tisíce hektarů zrestituoval také na Rokycansku. Získal zpět a zrekonstruoval také vodní elektrárnu v Ratajích nad Sázavou. Kromě správy svého majetku se dále věnuje ochraně a propagaci českých kulturních památek doma i v zahraničí. \n\nDne 28. října 2005 ho prezident republiky Václav Klaus vyznamenal medailí Za zásluhy II. stupně.\n\nZdeněk Sternberg se oženil 10. května 1955 v kostele svatého Mikuláše na Malostranském náměstí v Praze s účetní v Kovoslužbě Alžbětou Hrubou-Gelenj (* 28. únor 1929 Červené Pečky), dcerou Josefa Hrubého z Gelenj (22. duben 1866 Červené Pečky – 14. leden 1943 Červené Pečky) a jeho manželky (sňatek 27. dubna 1921 Valašské Meziříčí) Karoly Bukuwkové z Bukuwky (3. červen 1889 Horth, Uhry - 2. říjen 1952 Praha). Po emigraci v Rakousku pracovala pro charitu v táboře pro uprchlíky. Její bratr Bedřich Hrubý-Gelenj (* 8. říjen 1927 Červené Pečky) se 12. září 1960 v Českém Šternberku oženil se Zdeňkovou mladší sestrou Terezií (* 14. únor 1934 Praha). Zdeněk a Alžběta Sternbergovi spolu mají jednoho syna:\n\nSyn JUDr. Filip Sternberg vystudoval na právnické fakultě ve Vídni a na právnické fakultě v Salzburgu práva a provozuje ve Vídni advokátní kancelář. Z Vídně zajíždí na Český Šternberk minimálně třikrát měsíčně.\n\n\n"}
{"id": "128634", "url": "https://cs.wikipedia.org/wiki?curid=128634", "title": "Stejnokřídlí", "text": "Stejnokřídlí\n\nStejnokřídlí (Homoptera) jsou bývalý řád hmyzu, který byl nově zařazen, spolu s plošticemi, do řádu polokřídlí (Hemiptera). Kdysi byl rozdělen na několik podřádů, ze čtyř podřádů byly učiněny nadčeledi a křísi zůstaly podřádem. Patří mezi ně:\n\n\nStejnokřídlí mají dva páry křídel, které jsou střechovitě složené nad zadečkem. Živí se sáním rostlinných šťáv na různých místech rostliny(listech,květech, atd..) Často se setkáváme s neotenií, která je spojená s apterií, někteří jedinci jsou proto bezkřídlí. Stejnokřídlí mají na zadečku voskové žlázy.\n\nVšichni stejnokřídlí jsou rostlinní paraziti, kteří se živí sáním rostlinných šťáv. Sáním poškozují rostlinná pletiva a jsou také vektory rostlinných viróz, způsobují proto značné škody v zemědělství. Nevyužitá cukerná složka potravy je vylučována ve formě medovice, kterou se živí mravenci nebo včely.\n\nMají složité vývojové cykly, zvláště u mšic se setkáváme s heterogonií, jednotlivé generace mají odlišnou stavbu těla, v pohlavním cyklu není vzácností partenogeneze.\n\nMají proměnu nedokonalou (vajíčko, larva, dospělec) a jejich proměna trvá od 2 dnů do 17 let (některé druhy severoamerických cikád).\n\n"}
{"id": "128635", "url": "https://cs.wikipedia.org/wiki?curid=128635", "title": "Váza", "text": "Váza\n\nVáza (fr. \"vase\" [váz], z lat. \"vas\", nádoba) je ozdobná nádoba, která má horní stranu nezakrytou. Do vázy naplněné vodou se vkládají řezané květiny či slouží jako dekorační prvek v interiéru. Vyrábí se v nepřeberném množství tvarů z nejrozmanitějších materiálů – nejčastěji z porcelánu, keramiky, kovů, skla aj. Často je dekorována složitými vzory podle nejrůznějších námětů.\n\nVáza se skládá z několika částí: spodek tvoří ploché dno, které umožňuje váze stát bezpečně na rovném povrchu. Druhou částí je tělo vázy, kterým je buď válcového průměru, anebo se jedná o vypouklý tvar podobný deformované kouli, který je určen pro uchovávání tekutiny. Směrem k hrdlu vázy se její průměr zmenšuje a zužuje, od poloviny hrdla dochází v některých případech k opětovnému rozšiřování; některé tvary hrdlo nemají. Okraj, jímž je váza nahože zakončena, může být hladký, ale i různě profilovaný či zvlněný ap.\n\nNoční váza je ironické označení pro nočník.\n\n"}
{"id": "128638", "url": "https://cs.wikipedia.org/wiki?curid=128638", "title": "Karl Hugo Strunz", "text": "Karl Hugo Strunz\n\nKarl Hugo Strunz (24. února 1910 Weiden in der Oberpfalz – 19. dubna 2006 Unterwössen) byl německý mineralog, profesor a tvůrce v současnosti používaného systému klasifikace minerálů.\n\nPo dokončení střední školy v Regensburgu začal studovat v roce 1929 v Mnichově na Ludwig-Maximilians-Universität přírodní vědy se zaměřením na mineralogii. V roce 1933 na této univerzitě získal doktorát z filozofie. O dva roky později získal doktorát v oboru technických věd na Technische Universität München.\n\nV roce 1937 nastoupil do Mineralogického muzea v Berlíně a stal se asistentem Paula Ramdohra. V roce 1938 mu byl udělen titul docenta.\n\nOd roku 1939 do konce 2. světové války působil jako docent mineralogie a petrologie na Friedrich-Wilhelm-Universität (od roku 1946 Humboldtova Univerzita) v Berlíně. Poté působil jako profesor mineralogie na Philosophisch-Theologischen Hochschule v Regensburgu, kde založil Mineralogicko-geologický institut, ze kterého později vznikl Národní výzkumný ústav aplikované mineralogie.\n\nV roce 1951 se stal vedoucím katedry Mineralogie a petrologie na Technické univerzitě v Berlíně. Během několika let při ní vybudoval Mineralogický institut, ve kterém pak pracoval až do svého odchodu do důchodu v roce 1978. Během této doby publikoval přes 200 vědeckých prací a pojednání.\n\nMineralogická zkoumání zavedla Strunze do většiny zemí Evropy a několika zemí Afriky.\n\nKarl Hugo Strunz byl zakládajícím členem Mezinárodní mineralogické asociace (IMA) a v letech 1958 – 1970 předsedou „Mineral Data Commission“ IMA. Kromě toho byl v letech 1964 – 1970 viceprezidentem a v letech 1970 – 1974 prezidentem IMA.\n\nV roce 1941 poprvé vyšlo jeho dílo „Mineralogischen Tabellen\", ve kterém rozdělil známé minerály podle krystalochemických vlastností do devíti tříd.\n\nV roce 1971 byl oceněn Medailí Emanuela Bořického, která je udělována Univerzitou Karlovou v Praze.\n\n"}
{"id": "128642", "url": "https://cs.wikipedia.org/wiki?curid=128642", "title": "Španělská Wikipedie", "text": "Španělská Wikipedie\n\nŠpanělská Wikipedie je jazyková verze Wikipedie ve španělštině. Byla založena v květnu 2001. V lednu 2020 obsahovala přes 1 568 000 článků a pracovalo pro ni 67 správců. Registrováno bylo přes 5 668 000 uživatelů, což je nejvíce po anglické Wikipedii, která má přes 37 970 000 uživatelů. Přes 15 100 uživatelů bylo aktivních. V počtu článků byla devátá největší Wikipedie.\n\nV roce 2012 provedli 32,7 % editací španělské Wikipedie uživatelé ze Španělska, 13,6 % z Argentiny, 13,4 % z Mexika, 9,3 % z Chile, 7,7 % z Kolumbie, 4,3 % z Peru, 3,3 % Venezuely, 2,5 % z Uruguay, 2 % z USA.\n\nV roce 2019 bylo zobrazeno okolo 12,6 miliardy dotazů. Denní průměr byl 34 402 929 a měsíční 1 046 422 426 dotazů. Nejvíce dotazů bylo zobrazeno v říjnu (1 205 156 020), nejméně v prosinci (863 431 045). Nejvíce dotazů za den přišlo ve středu 13. listopadu (49 209 669), nejméně v 24. prosince (20 174 710).\n\nNejvíce článků, respektive dotazů, ze španělské Wikipedie je zobrazeno v Mexiku (23,9 %), Španělsku (19,6 %), Argentině (11,7 %), Kolumbii (9,9 %), Peru (5,7 %), Chile (5,6 %) a USA (3,5 %). Naopak na území Španělska uživatelé používají španělskou verzi v 73 % případů a dalšími nejrozšířenějšími jazykovými verzemi jsou zde anglická (16,2 %), katalánská (3,8 %) a německá (1,4 %). Uživatelé ve Španělsku si během měsíce zobrazí asi 275 milionů dotazů, což představuje 1,9 % celkového zobrazení v rámci celé Wikipedie. \n\nŠpanělská Wikipedie je nejpoužívanější verzí v Rovníkové Guineji, kde do ní směřuje 95 % dotazů, Bolívii (91,6 %), Kolumbii (90,6 %), Ekvádoru (89,6 %), Dominikánské republice (89 %), Guatemale (88,6 %), Peru (88,5 %), Salvadoru (88,2 %), Mexiku (87,1 %), Nikaragui (85,7 %), Paraguayi (85,7 %), Chile (85,3 %), Argentině (84,8 %), Uruguayi (84,1 %), Venezuele (84 %), Hondurasu (82,3 %), Panamě (81,5 %), na Kubě (80,2 %) a v Kostarice (74,9 %). Je také druhou nejpoužívanější verzí v Irsku (4,2 %).\n\n"}
{"id": "128653", "url": "https://cs.wikipedia.org/wiki?curid=128653", "title": "Vokál", "text": "Vokál\n\nVokál může být:\n\n\n"}
{"id": "128657", "url": "https://cs.wikipedia.org/wiki?curid=128657", "title": "A0", "text": "A0\n\nSpojení písmene A a číslice 0 může mít různé významy:\n\n"}
{"id": "128658", "url": "https://cs.wikipedia.org/wiki?curid=128658", "title": "A3", "text": "A3\n\nSpojení písmene A a číslice 3 může mít různé významy:\n\n"}
{"id": "128659", "url": "https://cs.wikipedia.org/wiki?curid=128659", "title": "Blanice (národní přírodní památka)", "text": "Blanice (národní přírodní památka)\n\nNárodní přírodní památka Blanice byla vyhlášena v roce 1989 a rozšířena v roce 1992. Nachází se na horním toku řeky Blanice mezi osadami Blažejovice a Arnoštov v okrese Prachatice. Rozloha chráněného území je 292,24 hektarů. Navazuje na něj rozsáhlé ochranné pásmo (5959 hektarů), které zahrnuje téměř celou pramennou oblast řeky a přítoků. Chráněné území leží v nadmořské výšce 744–900 metrů a je součástí chráněné krajinné oblasti a evropsky významné lokality Šumava a Ptačí oblasti Boletice.\n\nDůvodem ochrany je zde největší středoevropská populace perlorodky říční \"(Margaritana margaritifera)\" i dalších druhů živočichů a rostlin, vázaných na oligotrofní podmínky. Povodí horní Blanice má (s výjimkou některých úseků) v podmínkách českých zemí mimořádně zachovalý oligotrofní a oligosaprobní až xenosaprobní charakter s obrovskou samočisticí schopností. Specifický charakter území má původ v částečném odlesnění, které vedlo ke zvýšení teploty vody a k významnému zvětšení druhové biodiverzity ve srovnání s původními lesními toky. Lze důvodně předpokládat určitou závislost výskytu perlorodky na doprovodných druzích zoobentosu. Výskyt celého společenstva je určován současně i vhodným charakterem a morfologií dna a rychlostí toku. U hlavního předmětu ochrany platí úzká vazba mezi perlorodkou říční a hostitelem jejích larev, kterým je pstruh obecný potoční. Dále musí být zachována přirozená regulace rybí obsádky vydrou říční, neboť jako funkční hostitelé se uplatňují hlavně jednoleté až dvouleté ryby, které po invazi glochidiemi perlorodky získávají imunitu. K udržení této funkce ekosystému je nutné zajistit klidové podmínky v celém chráněném území. V rámci přírodní památky je v provozu odchovna perlorodek.\n\n"}
{"id": "128662", "url": "https://cs.wikipedia.org/wiki?curid=128662", "title": "Ian Anderson", "text": "Ian Anderson\n\nIan Anderson, celým jménem Ian Scott Anderson (* 10. srpna 1947, Dunfermline, Skotsko) je britský hudebník (zpěvák, flétnista, kytarista) a skladatel, vůdčí osobnost světově proslulé rockové skupiny Jethro Tull.\n\nHudba Iana Andersona a jeho skupiny byla od počátku inspirována starou britskou lidovou hudbou, blues a rockem. Originální zvuk a melodicko-harmonické principy, kombinující hard-rock s charakteristickými postupy renesanční lidové hudby a tradicí potulných pěvců a bardů té doby činí hudební výraz kapely i autorových sólových projektů zcela nezaměnitelnými. Kromě úctyhodně dlouhé řady alb vydaných se skupinou, z nichž některá si dobyla nadšeného přijetí a zůstávají už několik desetiletí velmi populárními (například „\"Aqualung\"“, „\"Thick as a Brick\"“, „\"Heavy Horses\"“), nahrál Ian Anderson též několik sólových projektů.\n\nJako flétnista je Anderson samouk a jeho styl hraní je velmi expresivní, používá hodně jazyka, drsnou výslovnost tónů a příležitostně i různé efektní bzučení. Kromě příčné flétny hraje také na pestrou škálu píšťal a bambusových fléten.\n\nAndersonovy písňové texty jsou psány v duchu tradice folkových písničkářů, ačkoliv některé mají i podobu dlouhých, složitých básní (\"Thick as a Brick\", \"A Passion Play\"). Často v nich kritizuje absurdní pravidla západní společnosti a organizovaného náboženství (\"Aqualung\"), jinde je zase inspirován přírodou a mytologií (\"Songs from the Wood\").\n\nPrvní část svého dětství prožil Anderson v Edinburghu, v roce 1959 se pak jeho rodina přestěhovala do Blackpoolu, kde studoval gymnázium a později výtvarné umění na Blackpool College of Art. V roce 1963 založil s několika spolužáky soulovou a bluesovou skupinu \"The Blades\", v níž hrál na kytaru a harmoniku: z této kapely se nakonec po několika personálních změnách a změnách názvu stali Jethro Tull.\n\nV průběhu své kariéry Anderson často měnil svou image a jevištní kostým: někdy se zjevoval na pódiu v podobě středověkého minstrela, jindy jako v kůži oděný dlouhovlasý rocker, bohatý skotský sedlák, pirát či astronaut.\n\nKromě hudební činnosti je i úspěšným podnikatelem, vlastní několik lososích farem.\n\nV letech 1970–1974 byla jeho ženou fotografka Jennie Franks, roku 1976 si vzal Shonu Learoyd, s níž má syna Jamese a dceru Gael.\n\n\n\n"}
{"id": "128675", "url": "https://cs.wikipedia.org/wiki?curid=128675", "title": "Bug", "text": "Bug\n\nBug může znamenat:\n"}
{"id": "128677", "url": "https://cs.wikipedia.org/wiki?curid=128677", "title": "Vícekolejná trať", "text": "Vícekolejná trať\n\nVícekolejná trať je kolejová trať, která je dvoukolejná nebo má ještě více traťových kolejí. \n\nU jiných než železničních drah se více než dvojkolejné tratě vyskytují jen zřídka. Na tramvajových tratích se však někdy kvůli urychlení provozu a zvýšení kapacity tratě v zastávce nebo předkřižovatkovém úseku zřizuje tzv. předjízdná kolej buď samostatně, nebo ve formě splítky. Výjimkou v tomto směru je metro v New Yorku, kde je kvůli provozu expresních vlaků budováno mnoho tratí jako tří- až čtyřkolejné.\n\nTříkolejná železniční trať se nejčastěji zřizuje v příměstských úsecích (v Česku např. trať Poříčany – Praha-Libeň). V tomto případě se zpravidla krajní koleje používají jako jednosměrné a kolej, která je umístěna uprostřed se využívá pro obousměrný provoz. Takže např. v ranní špičce, kdy převládají vlaky ve směru do města, se pro tento směr využívají dvě koleje a pro směr z města pouze jedna kolej, v odpolední špičce se pak situace obrátí.\n\nObčas se třetí kolej zřizuje jen na krátkém úseku, např. mezi sousedními stanicemi. Jejich účelem je odlehčení dvoukolejné trati, která je přetížena jen v tomto krátkém úseku, propojení sousedních stanic pouze pro určitý druh dopravy apod. \n\nKromě výše zmíněné tříkolejné trati Poříčany – Praha-Libeň je v Česku několik kratších tříkolejných tratí:\n\nTakové tratě se nacházejí také zpravidla v okolí velkých měst. Dvě koleje (zpravidla vnitřní) bývají určeny pro dálkovou osobní, případně nákladní, dopravu, zbývající koleje (zpravidla vnější) se používají pro příměstskou dopravu.\n\nV Česku existuje čtyřkolejná trať pouze v krátkém 2km úseku Praha hlavní nádraží – Praha-Vršovice.\n\nČtyřkolejný Ervěnický železniční koridor je z provozního hlediska brán jako dvoukolejka, protože nikdy nebyly v běžném provozu současně více než dvě koleje. Zbylé dvě koleje jsou z hlediska železničního provozu chápány jako staveniště.\n\nZa dvoukolejné, tříkolejné nebo vícekolejné trati není z hlediska železničního provozu považován ani souběh dvou tratí. Např. jako čtyřkolejná trať se nezasvěcenému pozorovateli jeví úsek Velká Chuchle – Radotín v Praze, podle železniční terminologie se však jedná o souběh dvoukolejných traťových úseků Praha-Radotín – Praha-Smíchov (vnitřní koleje) a Praha-Radotín – odbočka Tunel (vnější koleje).\n\n"}
{"id": "128679", "url": "https://cs.wikipedia.org/wiki?curid=128679", "title": "Sárí", "text": "Sárí\n\nSárí (hindsky साड़ी [saṛī], anglicky \"sari\" nebo \"saree\") je svrchní ženský oděv, nošený na celém indickém subkontinentu; pozůstává z pruhu látky, obtočeného kolem těla. V Indii se nosí už od dob Harappské kultury, zmiňují se o něm Védy, eposy Rámájana i Mahábhárata nebo starotamilská poezie. V Mahábháratě se vypráví o tom, jak bůh Kršna zázračně prodloužil sárí princezny Draupadí v nekonečný pruh látky ve chvíli, kdy ji chtěli nepřátelští Kuruovci zhanobit veřejným vysvlečením. Materiály - hedvábí, bavlna, viskoza, polyester a různé směsi, např. cottonsilk. Samotné slovo pochází zřejmě ze sánskrtského výrazu \"sati\", což znamená pruh látky.\nSárí samo je pruh látky obvykle dlouhý kolem 4 až 7 metrů a široký přibližně 100 až 130 cm. Po celé délce je po obou stranách zdoben pruhem výraznějšího tkaní (často se zlatými obrazci, či zobrazeními oblíbených pávů) - portou, lemem - a na jednom konci délky je též zdobený (mnohdy velmi bohatě) kus tohoto pruhu látky - pallu, vlečka - ten se nosí vyvěšený dopředu či dozadu přes rameno, nebo jiným z mnoha způsobů (dle druhu uvázání sárí). Existuje nepřeberné množství uvázání sárí (uvádí se až 200) závislých na oblasti původu ženy, jejím statusu ve společnosti, příležitosti, ke které se odívá, náladě, atd. Pod sárí se obvykle nosí dlouhá spodní sukně na šňůrku, nahoře krátké tričko (čoli, hindsky (चोली). Poslední trendy mění čoli, takže má mnohdy i dlouhé rukávy nebo je naopak redukováno na co nejmenší plochu.\n\nExistuje více regionálních zvyků, jak se sárí nosí (obtáčí kolem těla), mimo jiné:\nExistuje však mnoho dalších možností a typických zvyků, jak sárí nosit, a také mnoho způsobů dekorace, mimo Indii je sárí populární na Srí Lance, v Bangladéši, v Pákistánu.\nSárí se v poslední době těší velké oblibě nejen v Indii. Za to můžou hlavně představitelky v Bollywoodských filmech, které se většinou prezentují v nákladných sárí. Mnohé z těchto kousků váží několik kilo a jsou vytvořeny speciálně pro danou scénu filmu. K nejznámějším herečkám patří Aishwarya Rai Bachan, hlavně díky spolupráci s Hollywoodskými studii.\n\n"}
{"id": "128682", "url": "https://cs.wikipedia.org/wiki?curid=128682", "title": "Sárí (rozcestník)", "text": "Sárí (rozcestník)\n\nPojem sari (též sári nebo sárí) může mít následující významy:\n\n"}
{"id": "128684", "url": "https://cs.wikipedia.org/wiki?curid=128684", "title": "Milan Munclinger", "text": "Milan Munclinger\n\nMilan Munclinger (3. července 1923, Košice – 30. března 1986, Praha) byl československý flétnista, dirigent, skladatel, muzikolog a hudební publicista.\n\nPocházel z umělecké rodiny. Jeho otec Josef František Munclingr byl významným zpěvákem a operním režisérem, jeho matka byla zakládající členkou Slovenského národního divadla v Bratislavě. Jeho strýc Tibor Honty byl známým českým fotografem.\n\nMilan Munclinger studoval na Pražské konzervatoři a poté na Akademii múzických umění flétnu, dirigování a skladbu a zároveň na Karlově univerzitě hudební vědu, estetiku, filozofii a orientalistiku. V letech 1946–1948 byl jedním z asistentů Václava Talicha v Českém komorním orchestru a spolupracoval také s jeho komorními soubory.\n\nV téže době se také začal věnovat studiu staré hudby a otázkám její interpretace. V roce 1951 založil spolu se svou ženou, cembalistkou Viktorií Švihlíkovou komorní soubor Ars rediviva, který sehrál významnou roli při znovuobjevování hudby baroku. Přeložil Dolmetschovu knihu \"The Interpretation of the Music of the 17th and 18th Centuries Revealed by Contemporary Evidence\" a některé další prameny o historicky poučené interpretaci, vydal a uvedl řadu skladeb z českých a německých archivů (jako editor pracoval zejména pro hudební nakladatelství Supraphon, Bärenreiter Kassel a IMC New York).\n\nStal se spoluzakladatelem české \"Společnosti pro starou hudbu\", vystupoval na mezinárodních symposiích (Československo, Německo, Rakousko, Francie) věnovaných editaci a interpretaci předklasických skladeb. Byl porotcem interpretačních soutěží (např. \"Concours de flûte Jean-Pierre Rampal\" v Paříži, 1980 a 1983), lektorem interpretačních kurzů v Bayreuthu. Pravidelně vyučoval na \"Académie Internationale d'Été\" Jean-Pierre Rampala v Nice.\n\nVěnoval se zároveň i jazzové improvizaci, objevoval pro české publikum moderní autory, např. francouzského skladatele André Joliveta. Založil soubory \"Munclingerovo dechové kvarteto\" a \"Aulos\". Učil na Pražské konzervatoři, patřil k zakladatelům Hudební mládeže.\n\nJako dirigent spolupracoval mj. s Orchestrem československého rozhlasu, Pražským komorním orchestrem, Komorním orchestrem Bohuslava Martinů, Musici de Praga. Podílel se na edici \"Musica Antiqua Bohemica\", oceněné \"Grand Prix du Disque de l'Académie Charles Cros\" – jeho realizace a nastudování Bendova a Richterova flétnového koncertu bylo zároveň jednou z prvních nahrávek uskutečněných společně s francouzským flétnistou Jean-Pierre Rampalem (1955), s nímž ho později pojilo celoživotní přátelství a jemuž připsal některé své práce (např. rekonstrukce Bachových koncertů BWV 1055, 1056 a 1059; v roce 1983 nahrávka pro CBS Masterworks). Rampal píše o Munclingerovi ve vzpomínkové knize \"Musique, ma vie\" a věnoval jeho památce své interpretace hudby Carla Philippa Emanuela Bacha.\n\n\n"}
{"id": "128687", "url": "https://cs.wikipedia.org/wiki?curid=128687", "title": "Ústavní vývoj v Česku", "text": "Ústavní vývoj v Česku\n\nTento článek sleduje vývoj ústavního práva na území dnešní České republiky.\n\nAž do roku 1848 byla habsburská monarchie absolutistickým státem a české země byly spravovány v souladu s Obnoveným zřízením zemským. S ohledem na revoluční události ve Francii, Rakousku a Polsku slíbil císař Ferdinand I. vydat ústavu. Tato ústava pro neuherské země byla vydána 25. dubna 1848 a je známa jako Pillersdorfova či Dubnová ústava, avšak nikdy v platnost nevešla.\n\nÚstava reflektovala požadavky revoluce v otázce svobod a práv – nelze však hovořit o úpravě lidskoprávní problematiky; zaváděla princip ústnosti a veřejnosti pro jednání před soudem. Byla založena odpovědnost vlády parlamentu, který byl pojat jako dvoukomorový. Členové horní komory měly být ustavováni jmenováním, členové dolní komory volbou. Dělnictvo, služebníci a sociálně potřební měli být zbaveni volebního práva, což se stalo rozbuškou dalších revolučních událostí ve Vídni. Panovník před revolucí odešel do Innsbrucku, říšský sněm do Kroměříže.\n\nÚstavodárný říšský sněm zahájil činnost v červenci 1848 ve Vídni, počátkem října 1848 však musel být přesunut do Kroměříže, v srpnu 1848 zrušil poddanství a počátkem října začal připravovat novou ústavu. Její konečný návrh, na kterém se podílel i František Palacký, nebyl projednán, neboť panovník nakonec v březnu 1849 Kroměřížský sněm rozpustil a rozehnal.\n\nPanovník měl mít jen taková práva, která mu ústava přiznávala. Návrh ústavy proklamoval zásadu suverenity lidu, obsahoval soubor základních občanských práv. Zákonodárná moc měla být rozdělena mezi dvoukomorový říšský sněm a zemské sněmy.\n\nDen po rozehnání Kroměřížského sněmu – 4. března 1849 – vydal císař novou oktrojovanou „Březnovou neboli Stadionovu ústavu“, jež byla založena na myšlence jednotného monarchistického státu. Panovník měl spolu s parlamentem zákonodárnou moc a spolu s ministry měl i výkonnou moc. Zřízeny byly nezávislé soudy a Říšský soud jako soud ústavní. Ústava byla zrušena 31. prosince 1851. Nebyla nikdy realizována.\n\nÚstava byla důsledně centralistická a počítala i se zrušením dosavadního českého státu, vytvořením jednotného občanství, jednotného právního řádu. Rakousko mělo být dědičná monarchie v čele s císařem. Zákonodárná moc příslušela dvoukomorovému říšskému sněmu (dolní komora je volená, horní jmenovaná císařem) a císaři. Ústava ustanovuje nezávislost soudů a rovnost před zákonem. K ústavě byla vydána i listina základních občanských práv, jež však mohla být pozastavena vládou. Ústava také zaváděla obecní samosprávu.\n\nPo potlačení revoluce však došlo prostřednictvím kabinetních listů k obnovení absolutismu. 31. prosince 1851 jsou přijaty tři silvestrovské patenty, které ruší březnovou ústavu, katalog občanských práv a upravují státní organizaci a činnost soudů. Silvestrovské patenty ale potvrzují zrušení poddanství a rovnost občanů před zákonem.\n\nToto období bylo spojeno se jménem ministra vnitra Alexandra Bacha, který nahradil politická práva právy ekonomickými.\n\nV r. 1859 je Bach v důsledku neúspěchů jeho neoabsolutismu a vojenských porážek v Itálii odvolán z funkce. 20. října 1860 slibuje panovník František Josef I. prostřednictví Říjnového diplomu znovuzavedení parlamentarismu. Realizace konkrétních kroků je svěřena baronu Schmerlingovi.\n\nK návratu k parlamentarismu došlo v únoru 1861, kdy byla vydána „Únorová nebo též Schmerlingova ústava“, která jako jediná z ústav v dobách habsburské monarchie neupravovala občanská práva. Platila pouze pro Předlitavsko, ale její pojetí naznačovalo budoucí dualistické uspořádání (užší a širší říšská rada). Ústava odkazovala na Říjnový diplom a Pragmatickou sankci. Zřízen byl říšský zákonodárný sbor, Poslanecká sněmovna (volena zemskými sněmy) a Panská sněmovna (jmenovaná císařem). Výkonnou moc měl císař.\n\nK důležité ústavní změně došlo v roce 1867 rakousko-uherským vyrovnáním, které bylo porážkou českých státoprávních tendencí. Na  konci roku 1867 byl vydán soubor právních předpisů tvořících Prosincovou ústavu, která formálně navazovala na únorovou ústavu. Tvořilo ji 7 zákonů, vymezujících zákonodárnou pravomoc říšské rady, zahrnujících katalog základních práv občana, zřízení říšského soudu, nezávislost soudů, postavení císaře a vyrovnávací zákon. Platila do přijetí recepčního zákona (č. 11/1918 Sb. z. a n.).\n\nV roce 1873 bylo zavedeno přímé volební právo do říšské rady. Významným se stal rok 1907 kdy bylo zavedeno všeobecné, tajné, rovné a přímé hlasovací právo. Aktivní od 24 let a pasivní od 30 let. Z hlasování však byly ještě až do roku 1918 vyloučeny ženy.\n\nČeskoslovensko vzniklo jako samostatný svrchovaný stát dne 28. října 1918. 30. října 1918 podpořila společný stát i Martinská deklarace. Jako republiku lze československý stát označit po 13. listopadu 1918 v souvislosti s ustanoveními, která se týkají prezidenta v druhém ústavním provizoriu 37/1918 Sb. z. a n.\n\nČeskoslovenská republika měla tzv. polylegální ústavu, což znamená, že \"ústavní pořádek\" je tvořen více právními předpisy.\n\nČeskoslovenský stát vznikl dne ­28. října 1918, kdy Národní výbor československý převzal státní moc a proklamoval československý stát. Národní výbor vydal zákon o zřízení samostatného státu československého. Ačkoliv se jedná o první zákon, číselně je až jedenáctý (č. 11/1918 Sb. z. a n.), neboť je před něj zařazeno deset zákonů z 2. listopadu 1918, kdy byl přijat předpis upravující vyhlašování zákonů a nařízení.\n\nZákonem Národního výboru československého č. 11/1918 Sb. z. a n., o zřízení samostatného státu československého, který je označován jako první ústavní provizorium nebo jako recepční zákon, bylo recipováno právo i správa dosavadní monarchie. Při konstrukci zákona však byly opomenuty soudy, které byly pod předpis podřazeny rozšiřujícím výkladem jako správní orgány. Recepční norma zakládala v zemi právní trialismus (rakouské právo v Čechách, na Moravě a ve Slezsku, uherské právo na Slovensku – o osudu Podkarpatské Rusi nebylo v této době ještě rozhodnuto – a německé právo v Hlučínsku).\n\nNárodní výbor schválil dne 13. listopadu 1918 Zákon č. 37/1918 Sb., o prozatímní ústavě (označovaný někdy jako druhé ústavní provizorium).\n\nProzatímní ústava upravovala pouze nejnutnější zásady ve vztahu k jednokomorovému (revolučnímu) Národnímu shromáždění, vládě a prezidentu republiky. Poprvé a naposledy v ústavních dějinách země měla být vláda volena parlamentem (§ 14 do května 1919).\n\nVzhledem ke konstrukci ustanovení §§ 7-13 prozatímní ústavy lze po 13. listopadu 1918, kdy se stala účinnou, hovořit o Československé republice.\n\nCílem Národního shromáždění však bylo vypracovat novou ústavu. Ta byla schválena dne 29. února 1920 spolu se zákonem č. 121/1920 Sb., kterým se uvozuje ústavní listina Československé republiky.\n\nAutorem vlastního textu ústavy, která vycházela z ústavy USA, rakousko-uherské Prosincové ústavy a Ústavy Třetí Francouzské republiky, je především profesor Jiří Hoetzel.\n\nÚstava byla tvořena třemi částmi: preambulí, uvozovacím zákonem a samotnou ústavní listinou.\n\nSlavnostně laděná preambule začínala slovy \"My, národ Československý...\" a neměla právní či normotvorný význam. Uvozovací zákon byl tvořen deseti články, které upravovaly postavení Ústavního soudu a rušily vše (recipované i nově vytvořené), co bylo v rozporu s ústavou, což bylo s ohledem na absenci pojmu ústavní zákon v rakouské právní terminologii ve vztahu k recipovaným předpisům složitě aplikovatelné.\n\nÚstavní listina vytvářela dvoukomorový parlament a parlamentní republiku v čele s prezidentem jako hlavou státu. V této ústavě byla zakotvena dělba moci, která se dělila na moc zákonodárnou, moc vládní a výkonnou (moc výkonnou utvářela vláda a prezident republiky) a moc soudcovskou. Ústava přispěla k demokratickému rozvoji první československé republiky jako silného, uznávaného a vyspělého mnohonárodnostního státu.\n\nVzhledem ke skutečnosti, že Československo mělo polylegální ústavu, lze do ní – kromě výše uvedené Ústavní listiny – zahrnout:\nA s ohledem na události druhé světové války a fakt, že ústava z roku 1920 platila formálně až do května 1948 také:\n\nNa základě ústavního dekretu prezidenta republiky ze dne 3. srpna 1944, č. 11 Úř. věst. čsl. o obnovení právního pořádku (republikováno jako 30/1945 Sb.) a vládního nařízení č. 31/1945 Sb. je doba nesvobody obdobím od 30. září 1938 do 4. května 1945.\n\nPodle čl. 1 odst. 2 ústavního dekretu o obnovení právního pořádku nejsou předpisy vydané v této době součástí československého právního řádu s výjimkou těch, které se nepříčí svým obsahem znění nebo demokratickým zásadám československé ústavy (ústavní listiny, jejích součástek a zákonů ji měnících a doplňujících, vydaných do 29. září 1938).\n\nO vzniku druhé republiky hovoříme v souvislosti se změnami, které byly provedeny přijetím Mnichovské dohody. Samotné odstoupení pohraničních území bez ústavního zákona bylo porušením ústavy. Přijetím ústavních zákonů o autonomii Slovenska a Podkarpatské Rusi došlo k faktickému vytvoření federace.\n\nHlubokým zásahem do právního státu bylo přijetí Opatření Stálého výboru ze dne 27. října 1938 č. 253/1938 Sb. z. a n., o zániku mandátů některých členů Národního shromáždění, kterým Stálý výbor – protiústavně – zbavil mandátu poslance a senátory z území, která připadla sousedním státům.\n\nDalším podstatným zásahem bylo narušení principu dělby moci, když Národní shromáždění přijalo zmocňovací zákon, kterým se vzdalo na dva roky části svých pravomocí ve prospěch vlády a prezidenta.\n\nÚstava byla porušena také skutečností, že se volby nového prezidenta neuskutečnila do čtrnácti dní po abdikaci předchozího.\n\nÚstavní změny zavádějící Česko-Slovensko provedlo Národní shromáždění schválením ústavního zákona č. 299/1938 Sb. z. a n., o autonomii Slovenskej krajiny, a Ústavního zákona č. 328/1938 Sb. z. a n., o autonomii Podkarpatské Rusi.\n\nNárodní shromáždění schválilo zmocňovací zákon, tj. Ústavný zákon č. 330/1938 Sb. z. a n., o zmocnení ku zmenám ústavnej listiny a ústavných zákonov republiky Česko-Slovenskej a o mimoriadnej moci nariaďovacej, 15. prosince 1938. Tento ústavní zákon umožňoval po dva roky prezidentovi vydávat \"dekrety\" se silou ústavního zákona a vládě vydávat \"nařízení\" se silou zákona.\n\nV prosinci 1940 bylo nařízením Říšského protektora toto oprávnění vlády až na další prodlouženo.\n\nPo německém nátlaku musel Hácha přistoupit na okupaci zbytku republiky Německem. Dne 16. března 1939 byl přijat Výnos o zřízení Protektorátu Čechy a Morava, publikovaný jako Výnos Vůdce a říšského kancléře ze dne 16. března 1939 č. 75/1939 Sb. z. a n., \no Protektorátu Čechy a Morava.\n\nZ hlediska ústavního práva mohl nové ústavní předpisy vydávat na základě zmocňovacího ústavního zákona státní prezident, který tak učinil v jediném případě (Dekret státního presidenta ze dne 8. března 1940 č. 83/1940 Sb. z. a n., o slibu členů vlády, veřejných zaměstnanců a jiných orgánů veřejné správy).\n\nZánik Československa nebyl de iure uznán západními mocnostmi. Po vypuknutí druhé světové války se vytvořila ve Francii (později v Londýně) exilová vláda. Československá exilová reprezentace vycházela z teze právní kontinuity republiky.\n\nProzatímní státní zřízení bylo vytvořeno 9. července 1940 a bylo tvořeno prezidentem, vládou a od 21. července 1940 Státní radou.\n\nPrincipy obnovení státu:\n\nVzhledem ke skutečnosti, že se stát a jeho ústavní instituce nacházely v situaci, která nebyla předpokládána československou ústavou z roku 1920, ani jejími doplňky či změnami, získal prezident zákonodárnou pravomoc, kterou mohl vykonávat prostřednictvím dekretů, avšak jen k návrhu vlády a za kontrasignace premiéra či pověřeného člena vlády. Prezident republiky měl dekretální pravomoc až do 27. října 1945.\n\nÚstavní dekrety prezidenta republiky z období od 21. července 1940 do 27. října 1945 – celkem patnáct dekretů – byly ústavním zákonem č. 57/1946 Sb., kterým se schvalují a prohlašují za zákon dekrety presidenta republiky, prohlášeny za ústavní zákony.\n\nPodle Vánoční dohody byla odbojovými organizacemi na Slovensku vytvořena Slovenská národní rada (SNR). Při zahájení Slovenského národního povstání bylo vyhlášeno obnovení Československa a Slovenská národní rada (mimoústavně) začala vykonávat zákonodárnou moc formou nařízení a hned svým prvním nařízením (č. 1/1944 Sb. n. SNR) vyvolala rozpor s ústavním dekretem č. 11/1944 Úř. věst. čs. Umocněný právní dualismus, který si republika nesla již od doby recepčního zákona, byl posléze upraven nařízením č. 30/1945 Sb. n. SNR, o zákonodárnej moci na Slovensku, podle něhož vykonávala SNR zákonodárnou moc v duchu upřímné shody s prezidentem republiky. Zvláštní postavení Slovenska se neslo i v asymetrii unitárního Československa až do vzniku federace (1969).\n\nÚstavní zákon ze dne 9. května 1948 č. 150/1948 Sb., Ústava Československé republiky, vycházela z prvorepublikové ústavní listiny. Parlament (Národní shromáždění) byl jednokomorový, ústavní soud byl zrušen. Zvláštní postavení měly slovenské národní orgány (sbor pověřenců, Slovenská národní rada). Ústava obsahovala předpisy o soukromém vlastnictví a státním hospodářství.\n\nZřízeny byly národní výbory, zrušeny země (Česká, Moravskoslezská a Slovenská). Ústavu později doplňovala série ústavních zákonů.\n\nPrezident republiky Dr. Edvard Beneš ji odmítl podepsat a abdikoval, a proto ji podle § 60 ústavní listiny z roku 1920 podepsal premiér Klement Gottwald též na místě prezidenta.\n\nZákladní zásady nové – socialistické – ústavy připravil ústřední výbor Komunistické strany Československa (KSČ) k všelidové diskusi již v dubnu 1960. Ve dnech 5.-7. července 1960 schválila návrh ústavy celostátní konference KSČ. Národní shromáždění ústavu přijalo již 11. července 1960.\n\nÚstava, jež realizovala přechod od parlamentarismu k jednotě státní moci, ukončila období lidové demokracie a s provoláním \"Socialismus v naší vlasti zvítězil!\" zakotvila vizi jeho dalšího budování.\n\nHlava první \"Společenské zřízení\" mimo jiné zaváděla vedoucí úlohu KSČ. Hlava druhá \"Práva a povinnosti občanů\" definovala základní občanská práva občanů ČSSR. Hlava třetí upravovala jednokomorové Národní shromáždění, hlava čtvrtá prezidenta, hlava pátá vládu, hlava šestá Slovenskou národní radu, hlava sedmá Národní výbory. Hlava osmá \"Soudy a prokuratura\" upravovala otázku organizace soudů a prokuratur a mimo jiné stanovovala vázanost soudce právním řádem socialistického státu, který musel být vykládán v souladu se socialistickým právním vědomím. Hlava devátá \"Ustanovení obecná a závěrečná\" rušila předchozí ústavu, vytvářela odkaz na právní předpis řešící občanství, definovala hlavní město a státní symboly.\n\nÚstavním zákonem o čs. federaci (ústavní zákon č. 143/1968 Sb., o československé federaci) došlo ke zrušení rozsáhlých pasáží ústavy z roku 1960. Další změny přinesl vývoj po listopadu 1989, kdy byla odstraněna vedoucí úloha strany. Do listopadu 1989 byla ústava měněna osmkrát, od listopadu 1989 do zániku federace byla měněna dvanáctkrát.\n\nOd 29. března 1990 do 23. dubna 1990 byla tato – zásadně změněná – ústava ústavou Československé federativní republiky, od 23. dubna 1990 do 1. ledna 1993 ústavou České a Slovenské Federativní Republiky.\n\nKonečným zřízením federace bylo přijetí ústavního zákona o československé federaci (143/1968 Sb.). Od 1. ledna 1969 se Československá socialistická republika skládala z České socialistické republiky a Slovenské socialistické republiky.\n\nÚstavní zákon měl osm hlav a 151 článků. Hlava první upravovala základní instituty státu (území, občanství), který je dobrovolným svazkem rovnoprávných států českého a slovenského národa, těmito státy byla Česká socialistická republika a Slovenská socialistická republika. Zásah do článku 4 v roce 1970 změnil československou federaci v pseudofederaci. Hlava druhá rozdělovala působnost mezi federaci, když definovala výlučnou působnost federace a společnou působnost federace a republik. Věci, které nebyly svěřeny do působnosti federace, patřily do působnosti republik. Hlava třetí vytvářela dvoukomorové Federální shromáždění: Sněmovna lidu měla 200 poslanců, Sněmovna národů, která reprezentovala rovné státoprávní postavení obou republik, měla 150 poslanců. Hlasování ve Sněmovně národů se ve vymezených případech řídilo principem zákazu majorizace, když poslanci zvolení v České socialistické republice a Slovenské socialistické republice hlasovali odděleně a pro přijetí byla potřeba většina všech poslanců zvolených v ČSR a většina všech poslanců zvolených v SSR. Z faktického hlediska se proto hovoří o dvou a půl komorovém parlamentu. Hlava čtvrtá upravovala postavení prezidenta ČSSR. Hlava pátá upravovala vládu ČSSR, do prosince 1970 fungovaly vedle federálních ministerstev i federální výbory. Hlava šestá po vzoru socialistické Jugoslávie zřizovala Ústavní soud. K jeho činnosti začaly být připravovány i potřebné ústavní zákony, ale práce na nich byla zastavena v průběhu roku 1969. Federální ústavní soud poté fungoval na sklonku ČSFR. Hlava sedmá upravovala státní orgány České socialistické republiky a Slovenské socialistické republiky. Hlava osmá \"Ustanovení obecná, přechodná a závěrečná\" mimo jiné vymezovala území republik, hlavní města republik a federace, upravovala způsob změny ústavního zákona, rušila části ústavy z roku 1960, řešila úpravu organizace soudů a prokuratury.\n\nV roce 1990 vznikl spor o oficiální název státu. Ústavními zákony byl název Československa změněn dvakrát. Národní rady změnily obdobně názvy republik.\n\n\nFederální shromáždění ČSFR schválilo dne 9. ledna 1991 Ústavní zákon č. 23/1991 Sb., kterým se uvozuje LISTINA ZÁKLADNÍCH PRÁV A SVOBOD. Základní práva a svobody jsou zde deklarovány jako nezadatelné, nezcizitelné, nepromlčitelné a nezrušitelné.\n\nV souvislosti se vznikem samostatné České republiky v roce 1993 přijalo Předsednictvo České národní rady Usnesení č. 2/1993 Sb., o vyhlášení LISTINY ZÁKLADNÍCH PRÁV A SVOBOD jako součásti ústavního pořádku České republiky. U Listiny základních práv a svobod došlo dosud k jediné změně (Ústavním zákonem č. 162/1998 Sb. kterým byla prodloužena doba zadržení osoby ze 24 na 48 hodin).\n\nÚstavním zákonem č. 542/1992 Sb., o zániku České a Slovenské Federativní Republiky, zanikl o půlnoci na Silvestra roku 1992 společný stát Čechů a Slováků. Nástupnickými státy se staly Česká republika a Slovenská republika.\n\nÚstava České republiky byla přijata dne 16. prosince 1992 Českou národní radou a byla dosud změněna šestkrát. Nabyla účinnosti dne 1. ledna 1993. Zrušila dřívější Ústavu Československé socialistické republiky z r. 1960, ústavní zákon o československé federaci z r. 1968 a ústavní zákon ČNR z roku 1990 o státních symbolech České republiky (67/1990 Sb.).\n\nNálezem Pl. ÚS 27/09 ze září 2009 Ústavní soud zrušil ad hoc přijatý ústavní zákon č. 195/2009 Sb., který – podobně jako jeho předobraz z roku 1998 – popíral základní pojmové znaky právní normy (obecnost) a  údajně zasahoval do materiálního jádra ústavy obcházením ústavních konstrukcí, zasahováním do nedotknutelnosti poslaneckého mandátu a retroaktivitou. Část odborné veřejnosti však následně kritizovala ÚS, neboť tento – dle jejich názoru – nemá právo rušit ústavní zákony. Existují i publikace určené široké veřejnosti, které nález kritizují pro údajné praktické vyloučení Listiny základních práv a svobod z ústavního pořádku ČR.\n\n\n\n"}
{"id": "128688", "url": "https://cs.wikipedia.org/wiki?curid=128688", "title": "Chrysalis Records", "text": "Chrysalis Records\n\nChrysalis Records je britské hudební vydavatelství založené v roce 1969. Jeho název je sloučením jmen zakladatelů Chrise Wrighta a Terryho Ellise. \n\nZnačka Chrysalis vznikla jako sublabel Island Records díky úspěchu jí produkovaných skupin Jethro Tull a Procol Harum. Ve své další historii se Chrysalis stala vydavatelstvím pro některá alba Genesis, v osmdesátých letech pak zázemím novoromantických kapel Ultravox a Spandau Ballet, novovlné skupiny Blondie a jedné z nejslavnějších kapel, hrajících ska, Madness. \n\nVydavatelství zaniklo v roce 1991, kdy bylo prodáno superlabelu EMI.\n\n\n"}
{"id": "128694", "url": "https://cs.wikipedia.org/wiki?curid=128694", "title": "Love Don't Cost a Thing", "text": "Love Don't Cost a Thing\n\nLove Don't Cost A Thing (Láska nic nestojí) je první singl z druhého alba Jennifer López nazvaného J. Lo.\n\nPíseň se stala ve světě velice úspěšnou a její španělská verze nazvaná \"Amor Se Paga Con Amor\" se dočkala ocenění i v zemích Latinské Ameriky.\nText písně směřuje k různým typům lidí jak k chudým tak k bohatým, se kterými si zahrávají jejich vlastní i platonické city.\n"}
{"id": "128695", "url": "https://cs.wikipedia.org/wiki?curid=128695", "title": "Pentium M", "text": "Pentium M\n\nPentium M je procesor architektury x86 představený firmou Intel v březnu 2003. Procesor byl původně určen pro použití v laptopech (M jako mobilní). Před uvolněním bylo jeho kódové jméno „\"Banias\"“.\n\nPentium M představuje od Intelu radikální změnu přístupu, protože tento procesor není variantou desktopového Pentia 4, jak by se mohlo očekávat, ale místo toho modifikací procesoru Pentium III Tualatin (který byl založen na jádru Pentia Pro). Je optimalizován pro nižší odběr elektrické energie a nižší produkované teplo než desktopové procesory a tím umožňuje delší chod na baterie v noteboocích. Pentium M běží na nižších frekvencích než Pentium 4, ale jejich výkon je srovnatelný (díky lepší architektuře Pentia M). Například Pentium M 1,6 GHz má podobný výkon jako Pentium 4 na 2,4 GHz.\n\nNa základě tohoto procesoru začal Intel vyvíjet novou architekturu, kterou v lednu 2006 představil pod názvem Intel Core.\n\n"}
{"id": "128699", "url": "https://cs.wikipedia.org/wiki?curid=128699", "title": "Play (píseň, Jennifer López)", "text": "Play (píseň, Jennifer López)\n\nPlay (Hraj) je druhá píseň z druhého řadového alba J. Lo, které vyšlo v roce 2001.\n\nZpěvačka Christina Milian napsala tuto píseň pro Jennifer López ještě dříve než se sama stala slavnou a většina hudebních odborníků se shoduje nad tím, že refrén této písně nenazpívala López, ale Milian. Nikdo to ale nikdy oficiálně nepotvrdil ani nevyvrátil.\n"}
{"id": "128701", "url": "https://cs.wikipedia.org/wiki?curid=128701", "title": "Intel 80186", "text": "Intel 80186\n\n80186 je procesor architektury x86 vyvinutý firmou Intel kolem roku 1982. 80186 bylo vylepšené jádro založené na starších procesorech Intel 8086 a Intel 8088. Stejně jako 8086 měl 16bitovou sběrnici a byl dostupný i ve verzi Intel 80188 s 8bitovou sběrnicí. Původní takt těchto procesorů byl 6 MHz. Byly většinou používány jako mikrořadiče ( , \"MCU\", \"µC\"). V osobních počítačích nebyly moc používány, ale existuje pár výjimek: počítače Mindset, Siemens PC-D, Compis, Unisys ICON, HP 2001x, Tandy 2000, Philips . Společnost Acorn vytvořila plugin \"Master 512\" pro svou řadu domácích počítačů \"BBC Master\", který nesl čip 80186 na 10 MHz s 512 KiB RAM, umožňující běh DOSu Plus i grafické nadstavby GEM.\n\nJeden z hlavních rysů procesorů série 80186/80188 byla integrace funkcí jako DMA řadič, řadič přerušení, časovač atd., předtím realizovaných samostatnými obvody.\n\nV tabulce je výčet nových instrukcí 80186/80188. Ty měl implementovány i klon 8088ky, NEC V20:\n\nLiší se tím, že má externí datovou sběrnici pouze 8bitovou.\n\n"}
{"id": "128705", "url": "https://cs.wikipedia.org/wiki?curid=128705", "title": "Borovice Lambertova", "text": "Borovice Lambertova\n\nBorovice Lambertova (\"Pinus lambertiana\") je severoamerický druh pětijehličné borovice, která je největší borovicí vůbec. Dorůstá do výšky 40–60, výjimečně 80 metrů, průměr jejího kmene dosahuje 3–6 m a šišky jsou až 50 cm dlouhé. Ve střední Evropě roste velmi vzácně, většinou mladí jedinci, popř. roubovaná.\n\n\nJedna z největších borovic. Kůra mladých stromů je hladká, světlehnědá, na starých kmenech nepravidelně rozbrázděná. Jehlice po 5 ve svazku, 7–10 (14cm) dlouhé, tuhé, více než 1,5 mm široké, s průduchy na všech stranách. Při bázi jehlic je blanitá pochva až 2 cm dlouhá, která později (2.–3. rokem) opadává. Letorosty jsou silnější, měkce a řídce hnědě chlupaté. Pupeny malé, tupé, zasmolené. Šišky na 1 cm dlouhých stopkách, 30–50 cm dlouhé, 8–11 cm široké – největší ze všech jehličnanů. Semena jsou jedlá a nasládlá, 10 x 15 mm, černá, s krátkým tupým křídlem.\n\nRoste převážně v horách na jihozápadě USA (Kalifornie, Oregon, Nevada, Mexiko). Špatně snáší naše klima a je velmi citlivá na rez vejmutovkovou (\"Cronartium ribicola\").\n\nV ČR: V arboretu Sofronka (Plzeň) rostl 20letý roubovanec tehdy nejstaršího stromu (z arboreta Kysihýbel u Bánské Štiavnice), ale v r. 2002 uhynul na rez vejmutovkovou. Předtím však byl přeroubován na Dendrologickou zahradu v Průhonicích. Na soukromé zahradě v Doubravčicích u Kostelce n. Č. l. dosáhl roubovanec výšky 10 m a byl nejvyšším jedincem tohoto druhu v ČR. Začátkem roku 2011 oba roubovanci podlehli napadení rzí vejmutovkou a jinými patogeny.\n\nRoste v horách od 1000 m n. m. a vystupuje až do nadmořské výšky 2700 m. Netvoří souvislé lesy, ale vyskytuje se roztroušeně jako příměs v porostech jiných jehličnatých druhů. Vyžaduje lehkou propustnou hlinitopísčitou půdu.\n\nJe to jedna z pěti hospodářsky nejdůležitějších borovic USA, její červenohnědé dřevo je dobře zpracovatelné. Na poraněných místech vylučuje tzv. kalifornskou manu, obsahující sladký pinit (metylester d-inositu), který byl sbírán a používán jako sladidlo a lék proti kašli. (Odtud amer. název Sugar Pine = borovice sladká.)\n\n\n"}
{"id": "128710", "url": "https://cs.wikipedia.org/wiki?curid=128710", "title": "Kijevskaja (stanice metra v Moskvě)", "text": "Kijevskaja (stanice metra v Moskvě)\n\nKijevskaja () je přestupní stanice moskevského metra. Kříží se zde linky Filjovskaja, Arbatsko-Pokrovskaja a Kolcevaja (3,4,5). Umístěna je pod Kyjevským nádražím.\n\nSoučástí stanice jsou tři nástupiště, každá linka má vlastní. Nástupiště Filjovské linky je mělce založené, u obou zbývajících stanic pak trojlodní, ražené. Všechny tři nástupiště jsou vybudované jako ostrovní.\n\nNa Arbatsko-Pokrovské lince je Kijevskaja, jak již bylo uvedeno, raženou trojlodní stanicí. Nemá vlastní vestibul, jediný výstup z ní vychází do společného povrchového s Filjovskou linkou. V provozu je od 5. dubna 1953, do roku 2002 pak plnila funkci konečné, než byl otevřen traťový úsek do stanice Park Pobědy.\n\nTato část stanice je starší než na okružní (Kolcevské) lince, mladší však než ta patřící lince Filjovské.\n\nArbasko-Pokrovská část stanice je bohatě zdobená. Obklad sloupů a stěn za nástupištěm tvoří uralský mramor, klenby jsou vyzdobeny výjevy z života na Ukrajině. Osvětlení zajišťují lustry. Vše je v pseudobarokním stylu, který byl ve Stalinově éře velmi rozšířený. Na slepém konci střední lodě pak je umístěna velká mozaika, umístěna k výročí 300 let od sjednocení Ruska a Ukrajiny.\n\nTato část stanice je nejstarší, a na rozdíl od dvou předchozích mělce založená. Nástupiště podpírají dvě řady osmibokých sloupů, které jsou obložené mramorem (původně arménským onyxem). Otevřena byla jako první, 20. března 1937. Mezi lety 1953 a 1958 bylo nástupiště uzavřeno; vlaky tak končily na nástupišti Arbatsko-Pokrovské linky.\n\nV roce 1958 spolu s novou Filjovskou linkou se rozhodlo nejstarší nástupiště stanice opět zprovoznit.\n\nToto nástupiště stanice je nejmladší, nejhlouběji založené, a také nejspíše nejznámější. A to hlavně díky svému architektonickému ztvárnění, které vzniklo z veřejné soutěže, konající se na Ukrajině. Spodní část pilířů a stěn za nástupištěm je obložena bílým mramorem, zbytek stanice je omítnutý bíle a vyzdoben velkými mozaikami s tématem ukrajinsko-ruského přátelství, ty jsou stejně jako prostupy zlatě lemované. Na slepém konci střední lodi je pak portrét Lenina.\n\nNa Kolcevské lince je nástupiště Kijevské stanice v provozu od 14. března 1954 jako součást posledního prodloužení linky a uzavření jejího kruhu.\n\nSystém přestupních chodeb této stanice je jeden z nejsložitějších v celé síti metra v Moskvě. Z každé stanice vycházejí dvě přestupní chodby; spojení jednotlivých nástupišť tak lze interpretovat jako trojúhelník, jehož rohy jsou nástupiště a strany pak přestupy.\n\nVzhledem k významnosti celého uzlu zde však neexistují žádné manipulační spojky. Nejbližší spojení třetí a čtvrté linky se nachází u stanice Aleksandrovskij sad, Filjovskaja a Arbatsko-Pokrovskaja nejsou s okružní linkou spojené v Moskvě nikde.\n\n"}
{"id": "128720", "url": "https://cs.wikipedia.org/wiki?curid=128720", "title": "Gustav Mahler", "text": "Gustav Mahler\n\nGustav Mahler (7. července 1860 Kaliště, Čechy – 18. května 1911 Vídeň, Rakousko) byl rakouský hudební skladatel a dirigent. Je pokládán za jednoho z největších skladatelů symfonické hudby: složil devět symfonií (a jednu nedokončil), v některých uplatnil i vokální složky. Písně a písňové cykly zaujímají v jeho tvorbě mimořádné postavení. \n\nMahler patří společně s Franzem Schubertem a se svým učitelem Antonem Brucknerem mezi nejvýznamnější rakouské skladatele pozdního romantismu. Jeho dílo vytvořilo základ pro moderní hudbu 20. století. Částečně se inspiroval vlivy českého prostředí, v němž vyrůstal. \n\nGustav Mahler se narodil majiteli hostince s palírnou Bernardu Mahlerovi a jeho ženě Marii jako nejstarší ze 14 dětí (osm jich zemřelo v dětském věku). Mahlerovi byli židovská, německy hovořící rodina žijící na Vysočině v obci Kaliště (okres Pelhřimov) na česko-moravském pomezí v tehdejším Rakouském císařství. Rodiče se krátce po jeho narození usadili v Jihlavě v domě č. 265 (dnes Dům Gustava Mahlera. Již od dětství projevoval výjimečný hudební talent, od dědečka dostal darem starý klavír a učil se na něj hrát. Byl vychováván jihlavskými hudebníky a velmi citlivě vnímal hudební kulturu tohoto kraje, která se později zčásti odrážela i v jeho tvorbě, vedle prvků lidové hudby židovské (\"klezmer\"). V Jihlavě, kde měl svá první veřejná vystoupení jako klavírista, žil do roku 1875.\n\nV patnácti letech začal studovat na konzervatoři ve Vídni hru na klavír u profesora Epsteina a navštěvoval přednášky o harmonii a kompozici. Se svými spolužáky obdivoval tvorbu Richarda Wagnera a Antona Brucknera. Prázdniny trávil v Jihlavě, kde koncertoval a toulal se po okolí (tehdy obývaném německy mluvícími lidmi). Kromě hudby si doplňoval vzdělání samostudiem, byl vášnivý čtenář a v Jihlavě nakonec složil maturitu. Na filozofické fakultě vídeňské univerzity studoval v letech 1877–1879 filozofii, historii a dějiny hudby. V červenci 1878 konzervatoř ukončil s vyznamenáním absolventským koncertem, na kterém přednesl svou vlastní skladbu pro klavír. Všechny své rané skladby však později zničil. Z tohoto období si ponechal jedinou skladbu, nazvanou \"Žalobná píseň\", kterou označil jako svůj opus č. 1.\n\nVe svých dvaceti letech nastoupil Mahler dirigentskou dráhu v divadelních orchestrech, která jej zavedla nejprve v květnu 1880 do hornorakouských lázní Bad Hall. Ve stejném roce také dokončil hudbu ke své první skladbě - kantátě \"Žalobná píseň\", jejíž text vznikl v roce 1878. Pak působil v Lublani, Olomouci, Jihlavě, Praze a hesenském Kasselu, kde v roce 1883 začal komponovat \"Písně potulného tovaryše\" a také svou \"První symfonii\". Jako dirigent se vyznačoval vysokými nároky na výkonné umělce, velkou intenzitou práce a energií, nekompromisně prosazoval vlastní uměleckou představu uváděných inscenací. Vzhledem ke svému mládí byl mnohdy přijímán s nedůvěrou, dostával se do konfliktů s vedením i členy souborů. Úroveň divadelních scén se však pod jeho působením zvyšovala a dostavil se také úspěch u diváků.\n\nV letech 1886–1888 působil v Lipsku a v následujících třech letech byl uměleckým ředitelem Královské uherské opery v Budapešti. Uvedl zde Wagnerovy opery \"Zlato Rýna\" a \"Valkýru\" v maďarštině, velkým úspěchem bylo jeho nastudování Mozartova \"Dona Giovanniho\". Představil se zde také jako skladatel - uvedl svou \"První symfonii Titan\", ale premiéra skončila fiaskem.\n\nV roce 1889 zemřeli Mahlerovi oba rodiče a on jako nejstarší z dětí se musel postarat o své sourozence. Dědictví se vzdal v jejich prospěch. Dům v Jihlavě prodal a sestra Justina se stala jeho hospodyní.Rodičům nechal postavit velký pomník na hřbitově v Jihlavě. \n\nV roce 1891 nastoupil jako šéf opery do Městského divadla v Hamburku, kde setrval šest let. Spřátelil se zde s J. B. Foersterem a na jeho podnět prosadil uvedení Smetanovy \"Prodané nevěsty\" (zpívané německy), které bylo velmi úspěšné. Pohostinsky vystupoval jako dirigent v Londýně, Výmaru, Moskvě, Petrohradu, Budapešti a Berlíně. Překonal epidemii cholery, která Hamburk zasáhla roku 1892 a během rekonvalescence u jezera Attersee v malém altánu komponoval. Nejznámějším dílem z tohoto období je \"Druhá symfonie\". Začal pracovat na své \"Třetí symfonii\".\n\nVzhledem ke svému již značnému věhlasu v hudebním světě jako skladatel a dirigent byl Mahler v roce 1897 povolán na nejdůležitější místo svého působení - do Vídně jako umělecký ředitel (\"Generalmusikdirektor\", GMD) tehdejší Dvorní opery a zároveň šéfdirigent Vídeňských filharmoniků. Ve Vídni musel někdy čelit antisemitským výpadům. I jeho jmenování uměleckým ředitelem a šéfdirigentem bylo podmíněno přestupem na katolickou víru, což učinil, neboť se necítil být ortodoxním židem. Vídeňská opera pod jeho vedením prožívala v letech 1898–1907 dobu svého největšího rozkvětu. Také zde uváděl díla českých skladatelů: Smetanova \"Dalibora\" a \"Prodanou nevěstu\", Nedbalův balet \"Pohádka o Honzovi\". \"Nechal si postavit vilu a domek pro komponování na břehu jezera Wörthersee, kde každý rok během prázdnin pracoval na nové symfonii. V letech 1901-1904 vytvořil \"Písně o mrtvých dětech\" a 1901-1902 pět písní na slova Friedricha Rückerta. Jeho hudba byla stále častěji uváděna v Evropě i Americe a jako skladatel byl již velmi uznáván.\n\nDne 9. března 1902 se v kostele svatého Karla Boromejského ve Vídni oženil s mladou intelektuálkou Almou Schindlerovou, s níž měl posléze dvě dcery – Marii Annu (1902–1907) a Annu Justine (1904–1988). Šťastné životní i tvůrčí období skončilo v létě 1907, kdy jeho starší milovaná dcera Marie zemřela na záškrt. Mahler utrpěl srdeční kolaps a lékaři mu zjistili vážnou srdeční vadu, nedomykavost chlopní. Ve vídeňské opeře sílily intriky nepřátel: byl kritizován, že údajně dává přednost vlastní tvorbě a koncertní činnosti na úkor práce v divadle. Rozhodl se proto přijmout nabídku na hostování ve Spojených státech. Mahlerovi prodali vilu ve Wörthersee a odjeli z Evropy parníkem do New Yorku.\n\nOd roku 1908 byl Gustav Mahler šéfdirigentem Metropolitní opery v New Yorku, která tehdy – v neposlední řadě díky svým finančním možnostem – získávala stále větší důležitost v celosvětovém měřítku. Mahler zde dirigoval nejen opery běžného repertoáru včetně děl Richarda Wagnera, ale například i americkou premiéru Smetanovy opery \"Prodaná nevěsta\" dne 19. února 1909. Roli Mařenky zpívala Ema Destinnová, která se rovněž zasloužila o uvedení tohoto díla v Metropolitní opeře. Velmi úspěšné bylo uvedení oper \"Tristan a Isolda, \"Don Giovanni\" a \"Fidelio\" pod Mahlerovou taktovkou.\n\nV letním období se Mahler vracel do Evropy, kde pobýval na samotě u Toblachu. Pracoval na své šestidílné symfonické \"Písni o zemi\" inspirované verši starých čínských básníků. Toto dílo dokončoval v Hodoníně ve vile svého obdivovatele Fritze Redlicha. V roce 1908 přijal pozvání do Prahy, aby tam dirigoval na jubilejní výstavě k 60. výročí panování císaře Františka Josefa I. Mahler v Praze uvedl ve světové premiéře svou \"Sedmou symfonii\".\n\nV roce 1910 za pobytu v Evropě prošlo manželství Gustava a Almy Mahlerových vážnou krizí, když se Alma zamilovala do architekta Waltera Gropiuse, později zakladatele výtvarné školy Bauhaus. \n\nV roce 1909 se Mahler stal uměleckým vedoucím newyorské \"Philharmonic Society,\" tj. orchestru, který pro něj sestavili bohatí příznivci. Koncem roku 1910 zahájil turné po amerických velkoměstech, které však ze zdravotních důvodů nemohl dokončit. Svůj poslední koncert (čtyřicátý šestý) v New Yorku dirigoval Mahler v horečce dne 21. února 1911.\n\nNejprve se uvažovalo o chřipce, ale nakonec se ukázalo, že jde o bakteriální onemocnění srdce (streptokoková sepse). Nepomohli mu lékaři v Americe, Paříži v ústavu Louise Pasteura a nakonec ani ve Vídni, kam se po několikaletém pobytu ve Spojených státech vrátil. Ve Vídni dne 18. května 1911 ve věku 50 let Mahler zemřel na sepsi v důsledku komplikací vyvolaných základní chorobou. Přál si, aby byl pochován bez proslovů a bez hudby, jeho pohřeb však byl velmi slavný. Jeho hrob na hřbitově v Grinzingu ve Vídni zdobí jednoduchý náhrobek, který navrhl architekt Josef Hoffmann.\n\nMahler byl vegetariánem, vegetariánství přičítal velký význam pro rozvoj své duše. Byl znám svou velkou pracovitostí a snahou o neustálé zlepšování svých již dokončených děl.\n\nOd roku 1955 pracuje ve Vídni Mezinárodní společnost Gustava Mahlera, od roku 1966 se udělují medaile Gustava Mahlera. O světovou proslulost Mahlerovy renesance v 80. letech 20. století se zasloužil svým vlivem Leonard Bernstein a též i čeští dirigenti Rafael Kubelík (v emigraci) a Václav Neumann svými nahrávkami Mahlerových symfonií.\n\nV roce 1994 byla v rámci Muzea Vysočiny otevřena pobočka se stálou expozicí „Mladý Gustav Mahler a Jihlava“. Od roku 1996 pečuje i v České republice o odkaz skladatele Společnost Gustava Mahlera MAHLER 2000, která obnovila jeho rodný dům v Kalištích u Humpolce (je zde expozice \"Mahler a Čechy\") a organizuje v Jihlavě a na Vysočině pravidelný festival „Hudba tisíců“. \n\nPro Mahlerovu tvorbu je příznačná zjitřelá senzitivita a vnitřní střet protikladů, reprezentující nepochybně autorův autobiografický model. Kompoziční styl vychází z pozdního romantismu a pocitově osciluje mezi ironií a melancholií. Mahlerova hudba je plná filosofických úvah, pesimismu, někdy až určitého bolestínství. Složil deset symfonií, které jsou pilíři jeho díla a celou řadu skladeb písňové formy, jak v obsazení ryze vokálním, tak v kombinaci se sólovými nástroji, především však s doprovodem orchestru. Mahlerovo dílo charakterizuje monumentalita, spolu s výrazně prominujícím (výše popsaným) citovým laděním. V několika symfoniích používá sólového zpěvu i sborů a neváhal rozšířit symfonickou hudební formu nejen co do počtu nástrojů, ale i co do rozsahu vlastní skladby (užívá až šest vět). Charakteristická je též inspirace lidovou hudbou a na tehdejší dobu nová instrumentace, kdy nástroje v orchestru sdružuje v nové, netradiční kombinace.\n\n\n\n\n\nTiskem vyšly Rückertovy písně spolu se dvěma posledními písněmi z cyklu Chlapcův kouzelný roh pod názvem \"Sedm posledních písní\" (Sieben Lieder aus letzter Zeit).\n\n\n\n\n\n"}
{"id": "128722", "url": "https://cs.wikipedia.org/wiki?curid=128722", "title": "Čibčské jazyky", "text": "Čibčské jazyky\n\nČibčské jazyky jsou rodinou jazyků, kterými mluví domorodí obyvatelé Střední Americe a v Kolumbii. Tato jazyková rodina má své jméno po vymřelém jazyce čibča, kterým se hovořilo v dnešní Bogotě, před španělskou conquistou. Dříve se uvažovalo, že tyto jazyky mají svůj původ v Kolumbii, v současnosti se jazykovědci spíše kloní k názoru, že geneze těchto jazyků začíná v Kostarice a Panamě.\n\nNásleduje řazení podle kostarického lingvisty Adolfa Constenla Umaña:\n\nSeverní skupina\n\nVotická subskupina (pojmenována po vyhynulém kmeni Votů ze severu Kostariky)\n\nMagdalenská subskupina\n\nJihovýchodní skupina\n\nNásledující jazyky mohou být příbuzné čibčským jazykům:\n\n\n\n"}
{"id": "128723", "url": "https://cs.wikipedia.org/wiki?curid=128723", "title": "Daron Malakian", "text": "Daron Malakian\n\nDaron Vartan Malakian ( * 18. července 1975) je kytarista arménsko-americké skupiny System of a Down, která se dále skládá ze zpěváka Serje Tankiana, basáka Shava Odadjiana a bubeníka Johna Dolmayana. Malakian pro skupinu napsal většinu hudby a na posledních albech se také hodně angažoval v psaní textů a zpěvu. Na koncertech je známý svým výstředním chováním, oblékáním, makeupy a tanci.\n\nDaron se narodil 18. července 1975 v Hollywoodu v Kalifornii. Už ve velmi mladém věku začal poslouchat heavy metal. Jeho vzdálený bratranec mu ve věku 4 let pustil skupinu KISS a Daron byl okamžitě unešen. Začal poslouchat kapely jako Van Halen, Iron Maiden, Judas Priest, Metallica, Black Sabbath, Led Zeppelin, Ozzy Osbourne a další. Vždycky chtěl hrát na bicí, ale rodiče mu koupili kytaru, protože „bicí nejde vypnout“ a na svou kytaru zpočátku trénoval prý až 8 hodin denně. Jako teenager začal poslouchat extrémní metalové skupiny jako Slayer, Venom, Napalm Death a Cannibal Corpse. Kolem 17 let začal také poslouchat The Beatles. John Lennon jej velmi ovlivnil při psaní textů. Daron chodil do školy \"Rose & Alex Pilibos' Armenian school\" v Los Feliz, kterou navštěvovali i jeho spoluhráči Serj Tankian a Shavo Odadjian. Old School Hollywood je o znechucení a zklamání z jeho snu zahrát si baseball s hollywoodskými hvězdami. Lost In Hollywood popisuje jeho zkušenost z dětství a městem Hollywood - město plné prostitutek a \"červů\" (all you maggots smoking fags on Santa Monica Boulevard - Vy červi kouřící cigára na ...). Jeho život nebyl lehký a Hollywood ho zradil. Daron je velký workoholik a kouří marihuanu. Jeho otec, Vartan Malakian, se podílel na artdesignu alb Mezmerize a Hypnotize skupiny System of a Down a na designu debutu skupiny Scars on Broadway.\n\nDaron potkal Serje Tankiana v roce 1993, když oba sdíleli stejnou zkušební místnost, zatímco hráli každý v jiné kapele. Serj hrál na klávesy a Daron zpíval. Vytvořili jamovou skupinu Soil. Shavo se stal jejich basákem. Později změnili jméno na Victims of a Down (pojmenované podle stejnojmenné Daronovy básně o arménské genocidě), ale brzy název změnili na System of a Down, protože „System“ bylo podle Shavo Odadjiana chytlavější a silnější slovo. Na bicí hrál původně Andy Khachaturian, byl ale brzy vyměněn Johnem Dolmayanem.\n\nMalakian dnes žije v Glendale v Kalifornii, má také rodinu v Iráku. Sbírá svíčky, perské koberce, kouřící pomůcky ze středovýchodu, hudební nástroje a lebky. Daron byl zvolen jako čtvrtý nejlepší kytarista roku magazínem \"Metal Edge Magazine\". Daron prohlásil, že nesnáší nálepku nu metal víc, než cokoli jiného. Řekl: „Mnoho kapel kopíruje KoRn. Nejsme jedni z nich, ale respektuji KoRn pro jejich originalitu. Jenom si myslím, že je hanba, že tak mnoho lidí je chce napodobovat.“. Malakian produkoval alba System of a Down spolu s Rickem Rubinem, stejně jako alba The Ambulance a Bad Acid Trip. Založil své vlastní produkční studio eatURmusic. První kapelou labelu byla skupina Amen, ale činnost labelu byla již dávno zrušena.\n\nV živém vystoupení po vydání alba Hypnotize Daron prohlásil: „Ani všechny peníze v Izraeli nemohou koupit naši kapelu“. Tento výrok odkryl kousek z odporu Darona a dalších členů kapely vůči chování Izraele k Palestincům. Kvůli tomuto výroku několik skupin pro ochranu lidských práv hrozilo bojkotovat kapelu. Zdroj?\n\nV prosinci 2005 Daron v interview řekl: „Mohl bych vydat deset sólových desek klidně zítra. Mám tunu materiálu. Po těchto albech (Mezmerize a Hypnotize) se chystám vypadnout a udělat něco sám, stejně jako Serj. Ne, System of a Down se nerozpadají. Jen si dáme chvíli přestávku, během které vydáme svá sólová alba.“ Jeho nová hudba měla být hodně elektronická a experimentální. Od začátku pauzy SOAD stihl založit kapelu Scars on Broadway. V roce 2010 měly Scars on Broadway jen dvě vystoupení. V roce 2012 měl nastat návrat kapely - vydání druhého alba a koncertní turné, avšak k ničemu nedošlo. Daron sice tvrdil, že má veškerý materiál nahraný a album čeká jen na zmixování, ale fanoušci se dosud ničeho nedočkali. Až do roku 2018, kdy vydal se Scars On Broadway single \"Lives\" a později \"Dictator\". Album \"Dictator\" vyšlo 20.7. 2018.\n\n\n\"Scars On Broadway\" (2008)\n\n\"Dictator\" (2018)\n"}
{"id": "128728", "url": "https://cs.wikipedia.org/wiki?curid=128728", "title": "Jiří Kovařík (malíř)", "text": "Jiří Kovařík (malíř)\n\nJiří Kovařík (13. října 1932 Plzeň – 27. října 1994 Plzeň) byl český akademický malíř působící v Plzni. Jako dílo je označováno jako projev magického realismu. Námětem jeho děl často bývá cizokrajné prostředí, antika, ale i erotické akty.\n\nByl znám svým nekompromisním postojem vůči komunistickému režimu, kvůli němuž nemohl až na výjimky 20 let vystavovat. Investoři měli zákaz dávat mu zakázky, takže mnohé realizace v architektuře vznikaly pod jmény přátel z umělecké branže. Komunistický režim se snažil malíře s klasickým vzděláním – hovořil řecky i latinsky – donutit jít pracovat manuálně. Směřovaly k tomu časté výslechy a pohrůžky, že bude uvězněn pro příživnictví.\n\nZemřel na následky dopravní nehody, když jej nedaleko jeho ateliéru srazil automobil.\n\n\n\n"}
{"id": "128730", "url": "https://cs.wikipedia.org/wiki?curid=128730", "title": "John Dolmayan", "text": "John Dolmayan\n\nJohn Dolmayan ( * 15. července 1973 v Libanonu) je bubeník arménsko-americké metalové kapely System of a Down. John momentálně žije v Las Vegas v Nevadě.\n\nJohn je současným bubeníkem kapely System of a Down, na této pozici vystřídal svého předchůdce Andyho Khachaturiana. Jeho styl hry na bicí ovlivnil novou generaci bubeníků a přilákal velkou část fanoušků kapely. John je známý pro své výrazy v obličeji, díky nimž vypadá neustále naštvaně. Hlavní zpěvák Serj Tankian řekl pro magazín Kerrang, že se vždycky snažil přinutit Johna, aby se na pódiu usmíval. Na to mu ale John odpověděl, že na toto nemá dostatek energie, kterou musí vynaložit na udržení se v rytmu.\n\n1. listopadu 2007 John otevřel svůj internetový obchod s komiksy Torpedo Comics. John je totiž od svých 12 let nadšeným sběratelem Marvelových komiksů. Řekl, že komiksy a hudba byly jeho oblíbenými věcmi jeho dětství. Vlastní také bicí pomalované komiksovými motivy od známých komiksových malířů. Sklad obchodu Torpedocomics se nachází v Las Vegas a disponuje množstvím kusů zboží s komiksovou tematikou (knihy, hračky, obrázkové příběhy, figurky akčních hrdinů, …). Po ekonomické krizi v roce 2010 byl obchod uzavřen.\n\nBěhem pauzy System of a down spolupracoval na projektu Scars on Broadway a pomohl nahrát několik písní na album Elect the Dead od Serje Tankiana.\n\nDolmayan vyhrál cenu bubeníka roku 2006 magazínu „DRUM!“.\n\n"}
{"id": "128735", "url": "https://cs.wikipedia.org/wiki?curid=128735", "title": "Seimas", "text": "Seimas\n\nSeimas je název litevského parlamentu. Je jednokomorový a je tvořen 141 poslanci volenými na dobu čtyř let.\n\n"}
{"id": "128736", "url": "https://cs.wikipedia.org/wiki?curid=128736", "title": "Opatření obecné povahy", "text": "Opatření obecné povahy\n\nOpatření obecné povahy je konkrétně-abstraktní správní akt s konkrétně určeným předmětem a s obecně vymezeným okruhem adresátů, který stojí na pomezí mezi právním předpisem a individuálním rozhodnutím.\n\nV českém právu (§ 171–174 správního řádu) je opatření obecné povahy vymezeno pouze jako správní akt s konkrétně vymezeným předmětem a s obecně určenými adresáty (nikoli s konkrétními adresáty a abstraktním předmětem). Vztahuje se tedy vždy k určité konkrétní situaci v oblasti veřejné správy, přičemž okruh adresátů je vymezen obecně, nelze je předem a kompletně určit. Od právního předpisu se liší tím, že není obecné, upravuje jedinečnou věc, a od rozhodnutí se liší zase tím, že nesměřuje vůči konkrétní osobě (osobám).\n\nOpatření obecné povahy nemůže nahrazovat podzákonnou normotvorbu (stejně tak právní předpis zase nemůže vzhledem ke své obecnosti regulovat pouze jednu určitou situaci), ani nad rámec zákona stanovovat nové povinnosti, slouží tedy jen ke konkretizaci již existujících povinností vyplývajících ze zákona. Na druhou stranu pokud takové zákonem stanovené povinnosti dále specifikuje, lze je exekučně vymáhat jen tehdy, bylo-li ve věci vydáno navíc klasické správní rozhodnutí.\n\nTypickými příklady opatření obecné povahy jsou zásady územního rozvoje nebo územní plán. Dalšími příklady jsou stanovení záplavového území nebo ochranného pásma vodních zdrojů, návštěvní řád národního parku, omezení vstupu z důvodu ochrany přírody či zákaz vstupu do honitby. Opatření obecné povahy musí vždy obsahovat odůvodnění a oznamuje se veřejnou vyhláškou, vyvěšenou mj. vždy na úřední desce. Nabývá pak účinnosti po 15 dnech od vyvěšení, přičemž v případech, kdy hrozí vážná újma veřejnému zájmu, může jí nabýt již dnem vyvěšení. Proti opatření obecné povahy nelze podat opravný prostředek, lze je ale do 1 roku od účinnosti posoudit v přezkumném řízení. \n\nOpatřením obecné povahy je stanovení místní nebo přechodné úpravy provozu na pozemních komunikacích dopravními značkami a dopravními zařízeními, tedy de facto rozhodování o umístění těch dopravních značek a dopravních zařízení, z nichž řidičům vyplývají nějaké povinnosti (zejména zákazové a příkazové značky a značky upravující přednost v jízdě, ale i některé z informativních značek). Toto materiální pojetí potvrdil Ústavní soud v nálezu ze dne 19. listopadu 2008, sp. zn. Pl. ÚS 14/07, a následně i Nejvyšší správní soud v rozsudku ze 7. ledna 2009, č. j. 2 Ao 3/2008-100. Nejvyšší správní soud dospěl k závěru, že jako opatření obecné povahy je možno přezkoumat i rozhodnutí z doby před účinností nového správního řádu, tedy z doby, kdy tento pojem ještě v právním řádu neexistoval. Naproti tomu souhlas správního orgánu s místní úpravou provozu na veřejně přístupné účelové komunikaci je individuální správní akt ve vztahu k vlastníku komunikace, přičemž rozhodnutí vlastníka účelové komunikace je akt soukromého práva a vlastník účelové komunikace není považován za správní orgán, přestože jím umístěné dopravní značky mají veřejnou závaznost. \n\nPovahu opatření obecné povahy by mohlo mít i rozhodnutí prezidenta republiky o amnestii, vzhledem k specifičnosti této ústavní pravomoci, chybějící explicitní úpravě a neexistenci precedentu však zatím není zřejmé, zda je toto rozhodnutí možné soudně přezkoumávat například z hlediska proporcionality. \n\nK řízení o zrušení vadného opatření obecné povahy nebo jeho částí je podle soudního řádu správního příslušný krajský soud (do roku 2012 byl příslušným Nejvyšší správní soud). Návrh může podat každý, kdo tvrdí, že jím byl zkrácen na svých právech. V případě, že bylo vydáno obcí či krajem, může takový návrh podat i Ministerstvo vnitra, v případě vydání krajem navíc i samotná obec.\n\nÚčastníky řízení jsou pouze navrhovatel a odpůrce, tedy ten, kdo napadené opatření obecné povahy vydal. Při hodnocení tvrzené vadnosti aplikuje soud pětistupňový tzv. \"algoritmus přezkumu opatření obecné povahy\", ve kterém postupně hodnotí, zda měl daný správní orgán vůbec pravomoc napadené opatření obecné povahy vydat, zda při jeho vydání nepřekročil meze své zákonem vymezené působnosti, zda byl dodržen správný procesní postup, zda není v rozporu s hmotným právem a nakonec zda je proporcionální. Tedy zda je taková právní regulace přiměřená, zda tedy umožňuje dosáhnout sledovaný cíl, zda s tímto cílem vůbec souvisí a zda případně nelze sledovaného cíle dosáhnout jinými, mírnějšími prostředky.\n\nDojde-li soud k závěru, že opatření obecné povahy tímto testem prošlo, návrh zamítne. Jinak je celé (či jen jeho část) zruší, a to ke dni, který v rozsudku určí. Takové rozhodnutí však působí jen \"ex nunc\", tzn. že práva a povinnosti z právních vztahů vzniklých před jeho zrušením zůstanou nedotčena.\n\nPozitivní definice tzv. obecného opatření (\"Allgemeinverfügung\") je normována v § 35 německého zákona o správním řízení (Verwaltungsverfahrensgesetz) – jde o správní akt, který je namířen na obecnými znaky určený nebo určitelný okruh osob nebo se týká veřejnoprávní vlastnosti určité věci nebo jejího užívání veřejností. Pojmově přitom jde o zvláštní druh správního aktu, takže i zde je nutné, aby upravovalo jednotlivý případ, konkrétní skutkový stav. \n\nNěmecké právo přitom rozlišuje tyto druhy obecných opatření:\n\n"}
{"id": "128737", "url": "https://cs.wikipedia.org/wiki?curid=128737", "title": "Jiří Malenovský", "text": "Jiří Malenovský\n\nJiří Malenovský (* 15. července 1950 Kroměříž) je český právník, univerzitní profesor a soudce.\n\nStřední školy studoval v Brně a v Dijonu. Od roku 1974, kdy zde promoval, působí na Právnické fakultě Masarykovy univerzity v Brně, od roku 2001 jako profesor v oboru mezinárodního práva veřejného. V letech 1995–1998 byl člen Redakčního kruhu \"Politologického časopisu\". Do roku 2000 pracoval na Ministerstvu zahraničních věcí, byl velvyslancem a stálým představitelem České republiky u Rady Evropy.\n\nRoku 1992 zastával funkci soudce československého Ústavního soudu, od roku 2000 je členem Stálého rozhodčího soudu v Haagu a 4. dubna téhož roku se stal soudcem Ústavního soudu České republiky. Na tuto funkci rezignoval 8. května 2004 a stal se soudcem Soudního dvora Evropské unie. Mimoto zastával i jiné veřejné funkce v České republice a v Radě Evropy.\n\nK jeho nejvýznamnějším monografiím patří učebnice \"Mezinárodní právo veřejné, jeho obecná část a poměr k vnitrostátnímu právu, zvláště k právu českému\".\n\n"}
{"id": "128738", "url": "https://cs.wikipedia.org/wiki?curid=128738", "title": "Rez vejmutovková", "text": "Rez vejmutovková\n\nRez vejmutovková (\"Cronartium ribicola\") je dvoubytná rez, napadající pětijehličné druhy borovic a hostující na druzích rodu \"Ribes\", nejčastěji na černém rybízu. Potřebující ke svému životu střídání hostitelů.\n\nCRONRI\n\n\nPůvodní v Asii. (Foster and Wallis, 1974). Scharpf (1993) uvádí, že nákaza byla zavlečena do Severní Ameriky v roce 1900 na sazenicích \"Pinus strobus\" pěstovaných v Evropě. Věřil že byla zavlečena do Evropy z Asie. \"C. ribicola\" je nyní rozšířen v západní a severovýchodní části USA. C. ribicola byla nalezena i v Britské Kolumbii v roce 1910 a rozšířila se odtamtud na většinu borovice bělokmenných (\"Pinus albicaulis\") v regionech Washington, Idaho, Montana, Wyoming, Oregon, a Kalifornie.\n\nTato rez se vyskytuje běžně na euroasijském kontinentu. Nejčastěji byla sledována u borovice limby a jejím sibiřském poddruhu.\n\nRez vejmutovková v Česku škodí téměř výlučně pouze na vejmutovce, borovice limba v ČR není rzí vejmutovkovou vážněji ohrožována.\n\nEuroasijské druhy pětijehličných borovic, které prodělaly koevoluci s touto rzí, nebývají napadány. V případě, že ano, infekce napadá pouze větve, které usychají a infekce se dále nešíří.\nV případě amerických druhů, (které se ve svém vývoji s touto rzí nikdy nesetkaly), se však rez šíří dále ke kmeni a je-li napadena bazální část kmene, usychá celý strom nad napadenou částí. Nejcitlivější je borovice bělokmenná (\"Pinus albicaulis\"), dále borovice Lambertova, borovice vejmutovka, borovice ohebná a nejméně napadaná je borovice osinatá.\n\nRod borovice \"Pinus\", zde se tvoří na jaře aecidospory.\n\nNa hostiteli se tvoří uredospory a teleutospory.\n\nPodle Fostera a Wallise (1974), houba roste v lýka a kůry bez viditelných příznaků po dobu nejméně tří let, než jako houbové plodnice (aecia) prorazí kůru. C. ribicola je obzvláště závažné u mladých stromů, velmi málo přežije infekci a uhyne během několika let. Vředy na mladých stromech se obvykle vyskytují ve výšce 2,5 m nad zemí, kde jsou příznivé podmínky prostředí. Vzrostlé stromy na otevřeném prostranství budou pravděpodobněji napadeny než stromy v hustých porostech. U starších stromů se rez často omezuje na izolované větve nebo horní část koruny, takže pouze část stromu je zničena. Podle Scharpf (1993), některé oblasti výskytu borovice byly kompletně zničeny v západních Spojených státech a Kanadě. C. ribicola způsobila více škody a je nákladnější na ošetření než jakákoliv jiná choroba jehličnanů v Severní Americe.\n\nVlivem předčasného opadávání listů u rybízu dochází k postupnému snižování výnosů a ke špatnému vyzrávání dřeva, což má vliv zejména na následnou mrazuvzdornost rybízů.\n\n\nNa borovicích může být prvním příznakem malé, žluté nebo červené skvrny na jehlicích, ale ty je těžké najít. Na větvích a kmenech se do roka tvoří nápadné zduřeniny. Ty mohou být trochu oteklé a mohou mít nažloutlé okolí. Během jednoho roku nebo dvou, jsou zřetelné nádory na větvích. Vředy v blízkosti kmene mohou přecházet na kmen.\n\nPři napadení celého obvodu dochází ke strangulaci. Pokud je kmen nebo větve ohraničena po celém obvodu, všechna vodivá pletiva na napadeném místě borovice jsou nevratně porušena a celá část větve (stromu) nad tímto místem usychá. Z dálky je vidět příznaky jako je chloróza, zakrslost nebo odumřelé větve a mrtvé vrcholky.\n\nRez přezimuje jako mycelium v postižených dřevních částech borovice. Na jaře se na větvích tvoří spormogonie a aecidie. Aecidiospory vítr přenáší během května na listy rybízu. Na listech rybízu se tvoří uredospory jimiž se rozšiřuje patogen dále v porostu. Od června se na spodní straně listů rybízu tvoří teleutospory. Teleutospory klíčí na větvích borovic a basidiospory infikuji jehlice hostitele. Mycelium prorůstá do dřevních částí, kde vznikají nápadné zduřeniny.\n\nBasidiospory této rzi, vylétající z listů rybízu, infikují nejčastěji větev borovice a tvoří podhoubí, které časem způsobuje ztloustnutí napadené části. Brzy na jaře (počátkem května) se zde vytvářejí žlutooranžové měchýřky, které po 2 týdnech pukají a z nich se sype žlutý prášek – aeciospory, které jsou unášeny větrem a infikují rybíz.\n\nPředevším větrem. Prášivé kupky aecidospor na hostiteli jsou uvolňovány a neseny větrem. Tyto spory jsou trvanlivé a bylo známo, že infikují \"Ribes\" spp. ve vzdálenosti větší než 160 km. Jarní výtrusy, infikující druhy rodu \"Ribes\", jsou však podle některých zdrojů schopné infekce i na vzdálenost více než 500 km.(Uhlířová, H.)Z rybízu podle jiných zdrojů se zřídkakdy spory rozšíří do vzdálenosti přes 1,5 km.\n\nNa zvířatech. Člověkem s infikovanými rostlinami.\n\nInfekce je ovlivněna topografickými prvky v kombinaci s mikroklimatem, jako například v sedlech nebo na vrcholcích hor bývají v pozdním létě mlhy (NRC), které zřejmě fungují jako přenašeč pro spory.\n\nSpolehlivá ochrana není dosud známa.\n\nRez vejmutovková je rez s úplným životním cyklem, potřebující ke svému životu střídání hostitelů. Proto se nabízí možnost odstranění druhého hostitele (nejčastěji černého rybízu) a tím i přerušení vývojového cyklu parazita. V praxi však lze rozsáhlejší likvidaci černého rybízu těžko požadovat vzhledem k tomu, že se jedná o ovocnářsky významnou bobulovinu. Vzdálenost nejméně 1,5 km je třeba dodržet u rostlin černého rybízu pěstovaných v okolí školkařských zařízení, kde se pěstují vejmutovky. Tak, aby nedocházelo k masivním infekcím již ve školkách.\n\nNevysazovat náchylné odrůdy rybízu. \n\nVe školkách lze zároveň ještě provést v pozdním létě a na podzim, tedy v době produkce basidiospor rzi, opakované preventivní postřiky mladých vejmutovek fungicidními přípravky.\n\nVzhledem k nízké odolnosti basidiospor vůči suchu a slunečnímu záření lze doporučit pěstovat vejmutovky nejlépe s významnější příměsí jiných dřevin, přednostně na sušších a teplejších lokalitách, v nepřehoustlých porostech. I vyvětvování snižuje riziko jejich napadení rzí.\n\nNejvětší naděje do budoucna jsou vkládány do vyšlechtění rybízů a borovic rezistentních vůči rzi. V roce 2013 nejsou rezistentní odrůdy dostupné.\n\nJedním ze směrů ochrany rostlin byla snaha využít biologického boje pomocí hyperparazitické houby \"Tubercularia maxima\" Rostr., která roste na ložiscích jarních výtrusů - zatím však bez větších úspěchů. \n\nChemická ochrana není zcela účinná. Lze aplikovat postříky rybízu už před květem, opakované postřiky po odkvětu, zejména v červnu. Počet postřiků a interval by měl zohlednit skutečné ohrožení. \n\nOdřezání napadených větví borovice.\n\n\n"}
{"id": "128740", "url": "https://cs.wikipedia.org/wiki?curid=128740", "title": "Ondřej Soukup", "text": "Ondřej Soukup\n\nOndřej Soukup (* 2. května 1951 Praha) je český baskytarista a hudební skladatel.\n\nV roce 1975 absolvoval Pražskou konzervatoř, poté působil v mnoha jazzových a popových kapelách jako baskytarista (např. v Pražském výběru, spolupracoval i s Pavlem Fořtem v jeho studiové skupině Labyrint), ale počátkem 80. let 20. století přestoupil ke Karlu Gottovi a současně skládal a aranžoval hudbu. Poté se komponování začal věnovat naplno a zároveň se pustil do produkování desek.\n\nV roce 1983 složil hudbu ke svému prvnímu celovečernímu filmu \"Druhý tah pěšcem\". Od té doby je podepsán pod hudbou ke dvaceti dalším celovečerním snímkům, mezi které patří i Oscarový film \"Kolja\" režiséra Jana Svěráka. V roce 1998 získal Českého lva za nejlepší skladbu k filmu Juraje Jakubiska \"Nejasná zpráva o konci světa\" a o tři roky později ho získal i za hudbu k filmu Jana Svěráka \"Tmavomodrý svět\".\n\nV roce 1989 složil pro baletní představení souboru UNO \"Šachmat\" hudbu na pomezí vážné a populární hudby (crossover) na latinské texty Jaromíra Wolfa. Na úspěšném projektu se jako zpěváci a pěvci podíleli Lucie Bílá, Michael Kocáb, Gabriela Osvaldová, Olga Orolinová, Ivan Kusnjer a Ivona Škvárová, jako recitátor také Jiří Bartoška.\n\nKromě muzikálů a scénické hudby pro televizi a film skládá popové písně. Spolu s bývalou manželkou a textařkou Gábinou Osvaldovou úzce spolupracují s Lucií Bílou, pro kterou složil album \"Missariel\" oceněné pěti cenami Gramy. V roce 2000 měl premiéru jeho muzikál \"Johanka z Arku\", který se i po více než dvou letech hrál v divadle Ta Fantastika osmkrát týdně.\n\nV historicky první řadě soutěže \"Česko hledá Superstar\" byl členem poroty, jako porotce se zúčastnil i druhé řady této soutěže a první řady české verze soutěže X-factor.\n\nS bývalou manželkou Gábinou Osvaldovou má syna Františka, který je také hudebníkem (je spoluzakladatelem kapely NightWork). V lednu 2017 se oženil se slovenskou zpěvačkou Lucií Šoralovou, se kterou má dceru a syna.\n\n"}
{"id": "128743", "url": "https://cs.wikipedia.org/wiki?curid=128743", "title": "Octave Mirbeau", "text": "Octave Mirbeau\n\nOctave Mirbeau (vlastním jménem Octave Henri Marie Mirbeau, 16. února 1848, Trévieres (Calvados) - 16. února 1917, Paříž) byl francouzský žurnalista, kritik, dramatik, romanopisec a aktivista konce 19. století. Od roku 1896 byl členem Goncourtovy akademie. Zemřel v den svých 69. narozenin v roce 1917. Psal však také satirické, ironické povídky plné černého humoru.\n\nPoté, co napsal deset anonymně podepsaných románů, debutoval se svým vlastním \"Le Calvaire\" (\"Kalvárie\", 1886), ve kterém mu psaní dovolilo překonat traumatické vzpomínky na jeho zničující poměr s Judith Vimmer, pokládanou za nemocnou,kterou v románu přejmenoval na Juliette Roux. V roce 1888 publikoval \"L'Abbé Jules\" (\"Pater Julius\"), první pre-Freudovský román psaný pod vlivem Dostojevského, který se objevil ve francouzské literatuře. Tento text představoval dva hlavní zajímavé charaktery: abbé Jules a otec Pamphile. V knize \"Sébastien Roch\" (1890) očistil své traumatické zážitky z Jezuitské školy ve Vannes. V románu je třináctiletý Sébastien pohlavně zneužíván knězem, což mu zničí život.\n\nPoté se dostavila existenciální a literární krize, přesto během této doby ještě publikoval v ročníku pre-existencialistický román o uměleckém osudu, \"Dans le ciel\" (\"Na nebi\"), kde představil postavu malíře přímo postavenou na Vincent van Gogh. V dozvucích Dreyfusovy aféry - kde vydráždil Mirbeau svůj pesimismus - vydal dva romány jež byly pokládány za skandální svým pojetím ctností : \"Le Jardin des supplices\" (\"Zahrada muk\") (1899) a \"Le Journal d'une femme de chambre\" (\"Deník komorné\") (1900), pak \"Les Vingt et un Jours d'un neurasthénique\" (1901). V těchto dílech vyrušil tradiční novelistické konvence, cvičil techniku koláže, překračoval zákon pravděpodobnosti a předstírané důvěřivosti a vzpíral se pokryteckým pravidlům slušnosti.\n\nV jeho posledních dvou románů - \"La 628-E8\" (1907) a \"Dingo\" (1913) - se vzdaloval ještě více realismu. Popustil uzdu své fantazii a použil fantastické elementy jako svůj automobil a vlastního psa v roli hrdinů. Jejich neurčitostí žánrového propojení, tyto jeho poslední romány ukazují jak kompletně rozbil konvence realistické beletrie.\n\nV divadle učinil své první kroky s proletářským dramatem a moderní tragédií, \"Les Mauvais bergers\" (\"Špatní pastýři\") (1897). Pak zažil celosvětovou slávu s \"Les affaires sont les affaires\" (\"Obchod je obchod\") (1903) - klasická komedie mravů a charakterů v tradici Molière. Zde představil postavu Isidora Lechata, předchůdce moderního mistra intrik obchodu, produkt nového světa, kde staví peníze nad všechno ostatní, které rozprostírají svá pomyslná chapadla přes celý svět.\n\nV roce 1908 - na konci své dlouhé mediální bitvy - viděl svou hru \"Le Foyer\" (\"Domov\") v podání Comédie-Française. V této hře se pustil do nového společenského tabu - ekonomické a sexuální zneužívání dospívajících lidí v napohled laskavém domově.\n\nŠest malých jednoaktových her, publikoval pod titulem \"Farces et moralités\" (1904), které byly považovány za neobyčejně pokrokové. Mezi nimi, \"L'Épidémie\". Zde může považován za pokračovatele divadla Bertolt Brecht, Marcel Aymé, Harold Pinter, a Eugène Ionesco. Provokuje v jazyku samotném, klade otázky, demystifikuje právo, vysmívá se projevům politiků a dělá si legraci z jazyka lásky.\n\nPo více než půlstoletí zapomnění došlo na opožděné uznání jeho génia. Jednalo se nejen o pamfletistu, uměleckého kritika, romanopisce a dramatika, kromě toho byl také velice schopný demystifikátor. Spisovatelům připisoval úlohu donutit ty, kteří byli „záměrně slepí“, aby se podívali „Medúze zpříma do očí“. V očích „správně smýšlejícího lidu“ a Tartuffů všeho druhu byla jeho snaha dohnat veškerou společnost, aby se zhlédla v tom opravdovém, ohromujícím světle, a aby se sama nad sebou zděsila a uvědomila si své chyby, viděna jako zločin.\n\nSpolupracoval s nositelem Nobelovy ceny Mauricem Maeterlinckem, a významně napomohl umělecké činnosti Camilla Pissarra, Augusta Rodina, Clauda Moneta, Vincenta van Gogha, Camille Claudelové, Aristida Maillola, Félixe Vallottona a jiných důležitých umělců tehdejší doby.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "128747", "url": "https://cs.wikipedia.org/wiki?curid=128747", "title": "Mulhacén", "text": "Mulhacén\n\nMulhacén je španělská hora, ležící v pohoří Sierra Nevada na jihu Pyrenejského poloostrova v provincii Granada. S nadmořskou výškou 3478,6 m je nejvyšší horou pevninského Španělska (nejvyšší horou celého Španělského království je Pico de Teide na Kanárských ostrovech) i celého Pyrenejského poloostrova. Zároveň je nejvyšší nealpskou horou Evropy a s prominencí 3285 m i třetí nejprominentnější horou celé Evropy (po Mont Blancu a Etně).\n\nNa strmém severním svahu pramení řeka Genil, v jejímž povodí se Mulhacén nachází.\n\nMulhacén je pojmenován po Muley Hacénovi, muslimském králi Granady v 15. století, který byl podle legendy na vrcholu pohřben.\n\nNa vrchol Mulhacénu se dá vystoupat ze tří směrů - od západu, jihu nebo od jihovýchodu. Cesta od západu vede od konečné lanovky (3300 m n. m.) z horského střediska \"Pradollano\" (přístupné po silnici A-395 z Granady) na Veletu. Cesta pokračuje po hřebeni směrem na východ a po celkem 6 km od konečné lanovky dojde k horské chatě \"Refugio Vivac de la Caldera\" nad plesem \"Laguna de la Caldera\". Od chaty vede na východ závěrečné stoupání na vrchol (1,5 km s převýšením 400 metrů).\n\nOd jihu se dá jít z vesnice \"Capileira\" k chatě \"Refugio de Poqueira\" ve výšce 2500 m n. m. (9 km s převýšením 1100 metrů), kde se dá přespat a druhý den pokračovat na vrchol (dalších 5 km s převýšením 1000 metrů).\n\nOd jihovýchodu se dá jít z vesnice \"Trevélez\", kde je kemp. První možností je prudké stoupání na západ na předvrchol \"Alto del Chorrillo\" a z něj na sever na vrchol. Druhou možností je mírnější (ale delší) stoupání na severozápad na krásnou plošinu \"Siete Lagunas\" (česky Sedm lagun, největší je \"Laguna Hondera\" ve výšce 2900 m n. m.), ze které cesta stoupá nejprve na jihozápad a pak na sever, přes další předvrchol \"Mulhacén II\" až na vrchol. Na \"Siete Lagunas\" lze vcelku pohodlně pod širým nebem přečkat noc, stejně jako se odsud dá vystoupat na Alcazabu, třetí nejvyšší horu Sierra Nevady.\n\n"}
{"id": "128750", "url": "https://cs.wikipedia.org/wiki?curid=128750", "title": "Fundované jádro", "text": "Fundované jádro\n\nFundované jádro (ozn. WF) je matematický pojem z oblasti teorie množin. V axiomatizaci ZF_ (Zermelo-Fraenkelovy teorie množin bez axiomu fundovanosti) vymezuje třídu množin, která je vnitřním modelem ZF v ZF_.\n\nFundované jádro lze definovat transfinitní rekurzí iterováním operace potence z prázdné množiny takto:\n\nNejprve definujeme posloupnost množin formula_1 pro formula_2 (On je třída všech ordinálních čísel).\n\nFundované jádro (WF) pak definujeme formula_7.\n\nTřída WF má mnoho důležitých vlastností.\n\nTřída WF je uzavřená na všechny definovatelné množinové operace a v důsledku tedy obsahuje i všechny definovatelné množinové konstanty (nulární operace), mezi něž patří speciálně všechny základní číselné obory. Dokonce množiny formula_8 všech po řadě přirozených, celých, racionálních, reálných a komplexních čísel jsou prvky již množiny formula_9 z definice WF.\n\nTřída WF je vnitřním modelem ZF v ZF_ (tj. ve WF platí všechny (do WF relativizované) axiomy ZF, včetně axiomu fundovanosti).\n\nTřída WF je největší (vzhledem k inkluzi) tranzitivní třída, na níž je relace formula_10 fundovaná.\n\nMostovského věta o kolapsu říká, že ve WF lze pomocí ∈ simulovat všechny myslitelné binární relační struktury „příjemných“ vlastností. Zní takto:\n\n\"Pro každou úzkou extenzionální (na A) a fundovanou (na A) relaci R na třídě A existuje jednoznačně určená tranzitivní podtřída T třídy WF taková, že struktury <R,A> a <∈,T> jsou izomorfní.\"\n\nV ZF_ je dokazatelné formula_11, kde formula_12 je třída všech konstruovatelných množin a formula_13 je univerzální třída.\n\nAxiom fundovanosti platí ve WF (tj. platí zde jeho relativizace do WF). Axiom fundovanosti je dokonce ekvivalentní s tvrzením, že každá množina leží ve WF (tj. formula_14).\n\n"}
{"id": "128751", "url": "https://cs.wikipedia.org/wiki?curid=128751", "title": "Alexej Petrovič Maresjev", "text": "Alexej Petrovič Maresjev\n\nAlexej Petrovič Maresjev (rusky: Алексе́й Петро́вич Маре́сьев; 20. května 1916 – 19. května 2001) byl legendární sovětský pilot z doby Velké vlastenecké války, který bojoval jako stíhač i po amputaci obou nohou. V literárním zpracování bylo jeho příjmení pozměněno na Meresjev.\n\nNarodil se 20. května 1916 v Kamyšině. Do armády vstoupil v roce 1937. V roce 1940 absolvoval sovětskou leteckou vojenskou školu. V srpnu 1941 začal létat jako vojenský stíhač. Měl na svém kontě čtyři sestřelená německá letadla, když byl sám v březnu 1942 sestřelen nedaleko města Staraja Russa. \n\nPo pádu stroje se ocitl těžce raněný v nepřátelském týlu. Přesto se rozhodl vrátit se sám na území kontrolované sovětskou armádou. Cesta zpět trvala celých 18 dnů. Jeho zranění se zhoršila tak, že po návratu mu musely být pod kolenem obě nohy amputovány. \n\nMaresjev udělal všechno pro to, aby se mohl i s amputovanýma nohama vrátit k létání. Po ročním úsilí se naučil ovládat své protézy tak, že se mohl v červnu 1943 vrátit do činné služby.\n\nBěhem vzdušných soubojů v srpnu 1943 sestřelil tři německá letadla Focke-Wulf Fw 190. Celkem absolvoval 86 vzdušných soubojů, při kterých sestřelil 11 bojových letadel; mj. se zúčastnil i bitvy o Kursk. 24. srpna 1943 byl vyznamenán Zlatou hvězdou Hrdiny Sovětského svazu, nejvyšším vyznamenáním SSSR. V roce 1944 vstoupil Maresjev do KSSS a o dva roky později opustil armádu.\n\nV roce 1952 absolvoval Maresjev Vysokou školu politickou, následně se věnoval práci ve výboru válečných veteránů a stal se členem Nejvyššího sovětu SSSR. Byl vyznamenán Leninovým řádem, Řádem Říjnové revoluce, Řádem práce, Řádem Rudé hvězdy a celou řadou dalších vyznamenání.\n\nZemřel na zástavu srdce několik hodin před oficiální oslavou svých 85. narozenin.\n\nJeho životní příběh se stal základem pro novelu \"Příběh opravdového člověka\" od Borise Polevého, ve které však vystupuje pod pozměněným jménem Meresjev, a stejnojmennou operu Sergeje Prokofjeva, dílo bylo následně i zfilmováno Alexandrem Stolperem.\n\n"}
{"id": "128752", "url": "https://cs.wikipedia.org/wiki?curid=128752", "title": "Antonín Holý", "text": "Antonín Holý\n\nAntonín Holý ( Praha – ) byl český chemik a jeden z nejvýznamnějších českých přírodovědců 20. století. Je objevitelem řady antivirotik využívaných při léčbě HIV/AIDS, hepatitidy typu B či oparů.\n\nV letech 1954 až 1959 vystudoval organickou chemii na Matematicko-fyzikální fakultě Univerzity Karlovy v Praze. V letech 1960 až 1963 byl vědeckým aspirantem oboru organické chemie na Ústavu organické chemie a biochemie (ÚOCHB) ČSAV v Praze. V roce 1963 se stal vědeckým pracovníkem ÚOCHB, v roce 1967 se stal vedoucím vědeckým pracovníkem, v roce 1983 vedoucím skupiny chemie nukleových kyselin a od roku 1987 stál v čele oddělení chemie nukleových kyselin. V letech 1994 až 2002 vykonával funkci ředitele ústavu. Habilitoval se v roce 2004 na Přírodovědecké fakultě Univerzity Palackého v Olomouci prací \"Acyklické nukleosidfosfonáty: představy a skutečnost\", tamtéž byl v roce 2005 jmenován profesorem organické chemie.\n\nOd roku 1976 spolupracoval na vývoji antivirových preparátů s Erikem De Clercqem z Katolické univerzity v belgické Lovani, který je i spoluautorem 15 Holého patentů. Podle databáze Web of Science byl Holý autorem nebo spoluautorem 604 publikací, 11 609 jejich citací a Hirschův index 49 (ke dni 17. 7. 2012; o 6 let později, ke dni 19. 7. 2018, to bylo již 768 publikací, 16 979 citací, Hirschův index 57; v lednu 2020 se ve všech databázích Web of Science jednalo o 975 prací, 20 131 citací, Hirschův index 60. Jde také o autora či spoluautora 60 českých i zahraničních patentů.\n\nPrvním lékem vyvinutým na základě práce Holého týmu bylo antiherpetikum Duviragel, vyvinuté ÚOCHB a společností Léčiva. Do časově a finančně náročného vývoje antiviriotik z látek vyvinutých Holého týmem se však nebyla ochotna pustit žádná společnost z ČSSR ani z Evropy, vývoj tak začal v americké farmaceutické společnosti Bristol-Myers. Později však byl zastaven jako neperspektivní.\n\nPatenty však v roce 1990 odkoupila malá americká společnost Gilead Sciences (tehdy měla asi jen 15 zaměstnanců), kam se přesunuli i někteří zaměstnanci Bristol-Myers, kteří považovali Holého látky za perspektivní. V roce 1996 byl z USA a Evropské unii schválen pro léčení virového zánětu oční sliznice cidofovir (prodáván pod názvem \"Vistide\"), který působí i proti viru pásového oparu a viru pravých neštovic. V roce 2001 pak byl pro léčbu AIDS schválen tenofovir-disoproxil, prodávaný jako \"Viread\", v roce 2008 byl schválen i pro léčbu hepatitidy B. Dalším schváleným lékem měl být adefovir, prodávaný k léčbě AIDS pod názvem \"Preveon\", v roce 1999 však schválen nebyl, zejména kvůli vážným vedlejším účinkům. Vývoj látky však pokračoval a v roce 2002 byla schválena k léčbě hepatitidy B, prodávaná pod názvem \"Hepsera\". Kombinace tenofoviru s emtricitabinem pak byla v roce 2004 schválena k léčbě AIDS (prodávána pod názvem \"Truvada\") a v roce 2012 i jako prevenci k nakažení virem HIV. Kombinace této kombinace s látkou efavirenz byla pak v roce 2006 schválena k léčbě AIDS (prodávána pod názvem \"Atripla\"), v roce 2011 pak k témuž účelu kombinace tenofoviru, emtricitabinu a rilpivirinu (prodávána pod názvy \"Complera\" a \"Eviplera\"). Další látky jsou ve stádiu vývoje nebo klinických zkoušek.\n\nZa licenční poplatky a patenty, které jsou výsledkem práce Antonína Holého a jeho týmu, získává ÚOCHB od společnosti Gilead téměř 2 mld. Kč ročně. V roce 2006 pak Gilead uzavřela s ÚOCHB smlouvu, pro zřízení nového společného výzkumného centra na výzkum nových látek, když k tomuto účelu ústavu věnuje ročně 1,1 milionu dolarů po dobu 5 let, v roce 2011 byla smlouva prodloužena o dalších pět let.\n\n\n\n"}
{"id": "128758", "url": "https://cs.wikipedia.org/wiki?curid=128758", "title": "Salmar", "text": "Salmar\n\nSalmar byl jedním z Maiar ve světě J.R.R.Tolkiena. Salmar byl Ulmovým přítelem, jemuž vyrobil i proslulé rohy Ulumúri. Nežil však s Ulmem v jeho domě v hlubinách moře, ale žil ve Valimaru, jejž naplnil svou hudbou. Salmar byl harfeníkem Valar, a jeho bratr Ómar byl zpěvákem.\n\nSalmar je nazýván též Lirillo (analogicky jako Ómar je (v tomto případě častěji) nazýván Amillo). Jeho další jméno je Noldorin\n\nO Salmarovi se příliš nevypráví. Na úsvitu věků stvořil Ulumúri, Ulmovy rohy. Salmar se stal přítelem Noldor a vypravil se s prvním zástupem do Války hněvu. Po Válce hněvu se usadil na Osamělém ostrově.\n"}
{"id": "128762", "url": "https://cs.wikipedia.org/wiki?curid=128762", "title": "WO", "text": "WO\n\nSpojení písmen W a O může mít různé významy:\n\n"}
{"id": "128764", "url": "https://cs.wikipedia.org/wiki?curid=128764", "title": "WF", "text": "WF\n\nSpojení písmen W a F může mít různé významy:\n\n"}
{"id": "128770", "url": "https://cs.wikipedia.org/wiki?curid=128770", "title": "Komančština", "text": "Komančština\n\nKomančština (anglicky \"Comanche\", komančsky \"nʉmʉ tekwapʉ̱\") je severoamerický indiánský jazyk, který patří do skupiny numických jazyků, jež spadají do juto-aztécké jazykové rodiny. V roce 2000 jím mluvilo 200 osob z celkového počtu 10 000 Komančů, kteří žijí v komančsko-kajovsko-apačské rezervaci v jihozápadní části amerického státu Oklahoma. Nejvíce mluvčích představují staří lidé. \n\nKomančština se vyvinula z šošonštiny. Stalo se tak po roce 1650, tedy v době, kdy se Komančové odtrhli od Šošonů žijících v dnešním Wyomingu a vydali se osídlit centrální a jižní Pláně. \n\nTento jazyk se zapisuje latinkou. Abecedu tvoří osmnáct písmen: a, b, e, h, i, k, m, n, o, p, r, s, t, u, ʉ, w, y, ˀ.\n\nb \n\nh \n\nk \n\nm \n\nn \n\np \n\nr \n\ns \n\nt \n\nw \n\ny \n\nˀ \n\n"}
{"id": "128771", "url": "https://cs.wikipedia.org/wiki?curid=128771", "title": "Velké kardinály", "text": "Velké kardinály\n\nVelké kardinály či velká kardinální čísla je v teorii množin souhrnné označení pro kardinální čísla, jejichž existence je nezávislá na axiomech Zermelo-Fraenkelovy teorie s axiomem výběru (ZFC). Existence či neexistence každého z těchto čísel má v ZF závažné důsledky týkající se zejména nekonečné kombinatoriky. Často však přijetí axiomu postulujícího existenci nějakého velkého kardinálu zásadně ovlivňuje vlastnosti o kardinálech malých (formula_1 …).\n\nPočátky studia velkých kardinálů sahají do poloviny 20. století, kdy začaly být zkoumány Alfredem Tarskim a později jeho žáky.\n\nJe jistě zajímavé, že velké kardinály jsou téměř lineárně uspořádány relací inkluze (a ještě „lineárněji“ relací relativní bezespornosti existence), a to přesto, že pocházejí často z velmi vzdálených částí matematiky.\n\nV následujícím výčtu jsou velké kardinály seřazeny podle velikosti od nejmenšího (v některých případech není přesné zařazení dle velikosti známo, pak je příslušný kardinál uveden někde v oblasti nejužšího známého omezení):\n"}
{"id": "128778", "url": "https://cs.wikipedia.org/wiki?curid=128778", "title": "Animals (album)", "text": "Animals (album)\n\nAnimals je desáté studiové album anglické skupiny Pink Floyd. Bylo vydáno v lednu 1977 (viz 1977 v hudbě), v britském žebříčku prodejnosti se umístilo nejlépe na druhém místě. Jedná se o koncepční album, které je založeno na příběhu z novely \"Farma zvířat\" od George Orwella.\n\n\"Animals\" je po autorské stránce téměř celé dílem baskytaristy, zpěváka, textaře a tehdejšího hlavního frontmana skupiny Rogera Waterse. Zpěvák a kytarista David Gilmour se autorsky podílel jen na skladbě „Dogs“, autorský podíl klávesisty Ricka Wrighta je nulový (ačkoliv přispěl k celkovému aranžmá a ve dvou skladbách hraje sólo). Na \"Animals\" se nachází celkem pět skladeb, album otevírají a uzavírají dvě části akustické písně „Pigs on the Wing“, mezi nimi se nacházejí tři dlouhé skladby „Dogs“, „Pigs“ a „Sheep“.\n\nSkladba „Dogs“ se původně jmenovala „You Gotta Be Crazy“, „Sheep“ byla na koncertech hrána pod názvem „Raving and Drolling“. Obě vznikly již v roce 1974 společně se „Shine On You Crazy Diamond“ a původně měly být zařazeny na album \"Wish You Were Here\". Skladby „Pigs (Three Different Ones)“ a „Pigs on the Wing“ vznikly později, už speciálně pro koncepci alba \"Animals\". V období nahrávaní \"Animals\" docházelo k prvním náznakům vznikajícího napětí mezi členy skupiny.\n\nKoncepce alba je inspirována \"Farmou zvířat\" od George Orwella. Každá ze tří hlavních skladeb odráží víru v třídní systém, který je v kapitalistické společnosti. Skladby jsou o třech druzích zvířat, které mají lidské vlastnosti podobně jako ve zmíněné knize:\n\n\nTyto tři skladby jsou ohraničeny dvěma částmi Watersovy skladby „Pigs on the Wing“, kterou věnoval své tehdejší manželce Caroline. Oba dva části jsou v kontrastu s nenávistně laděnými skladbami uprostřed alba, jakoby chtěly naznačit myšlenku, že jejich téma a spojitost dokáže pomoci překonat naznačené rozdíly.\n\nObal navrhl Storm Thorgerson ze skupiny Hipgnosis. Zobrazuje londýnskou elektrárnu Battersea se vznášejícím se prasetem.\n\nObrovské nafukovací prase naplněné heliem bylo skutečně vypuštěno a třikrát vyfoceno nad elektrárnou. První den měli pro případ, kdyby prase uletělo, k dispozici odstřelovače. Thorgenson jej považoval jen za pojistku a na druhý den fotografování (3. prosince 1976) ho už nepřizval. V tento den ale nevydržela kotvící lana a prase uletělo, kvůli čemuž musel být pozastaven provoz na letišti Heathrow. Prase nakonec bez většího poškození přistálo asi 50 km od Londýna. Po opravě bylo nad elektrárnu vypuštěno i třetí den.\n\nS výslednými fotografiemi ale autoři nebyli spokojení. Modrá obloha z třetího dne nebyla vhodná a tak se nakonec rozhodli pro koláž fotografií elektrárny se zamračenou oblohou z prvního dne a prasete z dne třetího.\n\nAlbum \"Animals\" vyšlo 23. ledna 1977 ve Spojeném království a 2. února téhož roku v USA. I když bylo v USA relativně úspěšné (dosáhlo třetí příčky v žebříčku Billboard 200), ze strany kritiky bylo bráno za určité zklamání vzhledem k úrovni předchozích alb skupiny. V amerických žebříčcích se album udrželo pouze šest měsíců. V Británii dosáhlo v žebříčku druhého místa.\n\n\"Animals\" vyšlo i na tzv. osmistopé kazetě (8-track cartridge). Tato verze má odlišné pořadí skladeb, „Dogs“ je rozdělena do dvou částí, naopak „Pigs on the Wing“ spojena do jedné pomocí kytarového sóla Snowyho Whita.\n\nNa CD album poprvé vyšlo v roce 1984, v roce 1994 v digitálně remasterované podobě.\n\n\n\n"}
{"id": "128780", "url": "https://cs.wikipedia.org/wiki?curid=128780", "title": "Slabě nedosažitelný kardinál", "text": "Slabě nedosažitelný kardinál\n\nSlabě nedosažitelný kardinál je matematický pojem z oblasti teorie množin (kardinální aritmetiky). Je nejmenším z velkých kardinálů.\n\nSlabě nedosažitelný kardinál je takové kardinální číslo, které je nespočetné, limitní a regulární.\n\nPojem slabě nedosažitelného kardinálu zavedl Felix Hausdorff roku 1908.\n\nExistence slabě nedosažitelného kardinálu je nezávislá na axiomech ZFC. Za předpokladu zobecněné hypotézy kontinua (GCH) je kardinál slabě nedosažitelný právě když je nedosažitelný.\n\nNázev slabě nedosažitelný kardinál byl zvolen, kvůli vlastnostem takto definovaného kardinálu. Z limitnosti totiž plyne, že ho není možné dosáhnout pomocí operace kardinálního následníka (kardinálním přičtením jedničky). Díky regularitě nelze tohoto kardinálu dosáhnout ani sjednocením (resp. supremem) menšího počtu menších kardinálů. Nejmenším limitním regulárním kardinálem je již formula_1, jehož existence je vynucena axiomem nekonečna. Existence slabě nedosažitelného kardinálu není vynucena žádným axiomem ZFC a tento kardinál tvoří (nevlastní) horní hranici pro kardinály, jejichž existence je axiomy ZFC vynucena. Proto je tvrzení „\"Existuje slabě nedosažitelný kardinál\"“ v podstatě silnější formou axiomu nekonečna.\n\nPřestože je slabě nedosažitelný kardinál nejmenším ze všech velkých kardinálů, je mnohem větší, než jakékoli kardinální číslo, které lze v jazyce teorie množin zapsat.\nVšechny rozumně zapsatelné kardinály formula_2, … jsou menší. Dodejme ještě, že kvůli regularitě je slabě nedosažitelný kardinál nutně pevným bodem funkce formula_3 (funkce alef).\n\nPro každý slabě nedosažitelný kardinál formula_4, je množina formula_5 je pevný bod funkce formula_6 (viz funkce alef) uzavřená neomezená (v formula_4) a tedy stacionární.\n\n"}
{"id": "128781", "url": "https://cs.wikipedia.org/wiki?curid=128781", "title": "Animals", "text": "Animals\n\nPojem Animals může mít více významů:\n\n\nV obdobných formách pak také:\n"}
{"id": "128783", "url": "https://cs.wikipedia.org/wiki?curid=128783", "title": "Googol", "text": "Googol\n\nGoogol nebo též deset sexdeciliard je číslo 10.\n\nLze ho také zapsat jako: formula_1 neboli jako 1 následovanou sto nulami. Tento výraz byl poprvé použit v roce 1938 devítiletým Miltonem Sirrotou, synovcem amerického matematika Edwarda Kasnera. Číslo je nesmírně velké – natolik, že převyšuje odhad počtu elementárních částic ve známém vesmíru.\n\nNázev firmy Google je pravopisně chybný tvar slova „Googol,“ který vytvořili zakladatelé společnosti Larry Page a Sergey Brin.\n\nGoogolplex je číslo formula_2 .\n\nLze ho také zapsat jako formula_3, nebo\nnebo jako 1 následovaná googolem (10 ) nul.\n\nGoogolduplex je číslo formula_5, Je to vlastně 1 následovaná googolplexem nul. Název vychází z teorie, že každé číslo formula_6 je N-\"plex\". Pokud tedy napíšeme 1 googolplex do 29,76 biliard našich vesmírů, zkuste si představit 1 následovanou googolplexem nul.\n\nGoogol multiplex je velké číslo, jehož definice vychází z googolplexu. Pomocí Knuthova zápisu se dá zapsat jako:\n\nformula_7\n\nZde má ovšem Googolplex v základu Knuthovy tetrace zanedbatelný význam, jelikož je snadno nahraditelný např. číslem 2, aniž by se magnituda celého čísla jakkoliv výrazně změnila:\n\nformula_8\n\na speciálně\n\nformula_9\n\n"}
{"id": "128788", "url": "https://cs.wikipedia.org/wiki?curid=128788", "title": "Ernst Haeckel", "text": "Ernst Haeckel\n\nErnst Heinrich Philipp August Haeckel (16. února 1834 Postupim – 8. srpna 1919 Jena) byl německý biolog, představitel darwinismu, profesor na jenské univerzitě. Ve filozofii byl stoupencem naturalismu a monismu.\nNarodil se v Postupimi v evangelické rodině pruského právníka a státního úředníka. Absolvoval gymnázium v Merseburgu, kde ho zaujala hlavně botanika a přírodní vědy. Poté studoval medicínu a přírodní vědy na univerzitách v Berlíně a Würzburgu. Doktorát medicíny získal na Berlínské univerzitě v roce 1857; krátce působil jako praktický lékař. Po cestě do Itálie a na Sicílii, kde studoval mořské prvoky, se vzdal lékařské praxe a zcela se věnoval přírodním vědám. V roce 1861 se habilitoval na univerzitě v Jeně a v roce 1865 se na téže univerzitě stal řádným profesorem zoologie. I když mu byl nabízen přechod na větší univerzity, působil na jenské univerzitě až do odchodu na odpočinek v roce 1909.\nHaeckel se účastnil mnoha expedic s cílem poznat přírodu a její celistvost a bohatost. Jedna z prvních studijních výprav v italské Messině, jejímž cílem bylo studium podmořského světa, měla rozhodující vliv na jeho vědecké dílo. Svůj výzkum roku 1862 zúročil v dvousvazkové monografii \"Die Radiolarien (Rhizopoda radiata).\" Popsal více než 4000 druhů mořských živočichů, které i kreslil; jeho kresby obsahuje známá kniha \"Kunstformen der Natur\" (1904, Umělecké tvary přírody). Haeckel byl jedním z vůdčích zoologů své doby se zvláštním zaměřením na bezobratlé.\n\nVědecké renomé si získal též propagací Darwinovy evoluční teorie, kterou přijal jako první významný biolog v Německu a kterou obohatil mimo jiné tím, že definoval pojmy fylogeneze a ontogeneze, rozvinul učení o zákonitostech vzniku a vývoje živé přírody, sestavil fylogenetické rodokmeny a začlenil člověka do celkové evoluce. Ve spisu \"Generelle Morphologie der Organismen\" (1866, Všeobecná morfologie organismů) rozvíjel novou nauku o tvarech v biologii na evolučním základě a vyslovil tzv. biogenetický zákon, podle kterého je život každého organizmu v jeho raném vývoji nejprve rekapitulací jeho fylogeneze. V tomto spisu též vytvořil termín „ekologie\", jímž označoval vztah živočicha k prostředí a k jiným organizmům.\nDarwinovu teorii a ideu přirozeného vzniku živé přírody (včetně člověka) z anorganických látek rozvíjel i ve spisech \"Natürliche Schöpfungsgeschichte\" (1868, Přirozené dějiny stvoření), a \"Anthropogenie oder Entwicklungsgeschichte des Menschen\" (1874, Anthropogenie čili Dějiny vývoje lidí). Nauku o vývoji živočišných a rostlinných kmenů rozpracoval v trojsvazkové práci \"Systematische Phylogenie\" (1894–1896, Systematická fylogenie).\n (V oddílu „\"Haeckelovy náčrtky embryí\"\".)\nV prvním vydání spisu \"Natürliche Schöpfungsgeschichte\" (1868, Přirozené dějiny stvoření) použil Haeckel identický dřevořez pro zobrazení raného vývoje zárodků tří různých obratlovců – psa, kuřete a želvy. Když mu to bylo vytknuto, hájil se tím, že v takto raném stádiu vývoje není možné žádné rozdíly pozorovat. V dalším vydání knihy však chybu opravil. Na základě tohoto pochybení byl Haeckel odpůrci evoluce obviňován z podvodu. Četní odborníci ale vystoupili na obranu Haeckela. V roce 1909 podepsalo několik desítek přírodovědců prohlášení, ve kterém v zájmu vědy co nejostřeji odsuzují boj rozpoutaný proti Haeckelovi a konstatují, že myšlenka vývoje, jak je vyjádřena ve vývojové teorii, nemůže být ohrožena několika nesprávně provedenými vyobrazeními embryí.\n\nNa sjezdu německých přírodovědců a lékařů v Mnichově roku 1877 Haeckel promluvil na téma „\"O vztahu dnešní vývojové nauky ke vědě vůbec\"\". Jeho řeč obsahovala výklad Darwinovy teorie s důslednou aplikací na člověka a požadavek jejího zavedení do škol. Výklad zjevených náboženských pravd (např. starozákonní popis stvoření) by měl být ze školy vyloučen a na jeho místo má být postaveno přirozené poznání vývojových zákonů. Haeckelovy názory vzbudily nelibost nejen v církevních kruzích, ale i u některých vědců. Přímo na sjezdu proti nim vystoupil Virchow, který mimo jiné namítal, že vývojová nauka nesmí být zavedena do škol už i proto, že má patrné socialistické tendence. Haeckel se pak v práci \"Freie Wissenschaft und freie Lehre\" (1878, Volná věda a volné učení) obhajoval proti tvrzení, že by darwinismus měl něco společného se socialismem. Podle něho je darwinismus spíše aristokratickou naukou, učí prvenství lepších jedinců a není ani demokratický, natož socialistický.\n\nI v dalších letech neustal Haeckel propagovat evoluční teorii, přičemž zvlášť ostře vystupoval proti církevním dogmatům. Křesťanský Bůh je podle něho jen zosobněním lidských vlastností, papežství je „zahanbující zjev devatenáctého století\". Staré pověry chtěl Haeckel nahradit vědeckým učením, zejména tzv. monismem, podle kterého svět vznikal pozvolna z prahmoty.\n\nMonismus propagoval zejména v knize \"Die Welträthsel. Gemeinverständliche Studien über monistische Philosophie\" (1899, Záhady světa. Populární studie o monistické filosofii; česky 1905). V této práci, jež se stala bestsellerem, reagoval na sedm záhad světa, které v roce 1880 formuloval Emil Du Bois-Reymond (podstata látky a síly, počátek pohybu, prvopočáteční vznik života, účelnost přírody, vznik prostého smyslového vnímání, počátek řeči a svoboda vůle). Podle Haeckela jsou všechny tyto problémy v zásadě vědecky řešitelné. Výklad těchto záhad Haeckel podle Spinozova vzoru opřel o panteistické pojetí světa, zahrnující jedinou univerzální substanci, jež se projevuje prostřednictvím látky a energie a je uspořádána podle všeobecného kauzálního zákona. Hmota je podle něj „oduševnělá“ již ve svých nejjednodušších formách, a příroda je tudíž ve všech svých podobách v zásadě živá; jeho názory lze tedy označit i jako hylozoismus. Vývojové dějiny lidstva jakožto složku všeobecné evoluce Haeckel vzal za základ naturalistického výkladu vnímání, vědomí a myšlení. Volným pokračováním knihy \"Záhady světa\" se stal spis \"Die Lebenswunder\" (1904, Zázraky života). Konečnou podobu své ontologii dal Haeckel ve spisu \"Kristallseelen: Studien über das anorganische Leben\" (1917, Duše krystalů: studie o anorganickém životě).\n\nHaeckel působil nejen skrze své spisy, ale ve 20. století také skrze \"Německý svaz monistů\" (Deutscher Monistenbund). Toto sdružení intelektuálů pro upevnění přírodovědeckého světového názoru bylo založeno v roce 1906 v Jeně pod Haeckelovým vedením. V roce 1911 se předsedou svazu stal nositel Nobelovy ceny Wilhelm Ostwald. Téměř všichni členové svazu byli ateisté a spojovalo je zaměření proti křesťanskému zjevení, mystice a idealistickým spekulacím; snažili se odvodit všechny věci a jevy z přirozených příčin. \"Německý svaz monistů\" působil až do roku 1933, kdy byl rozpuštěn nacisty. Haeckel dovršil svůj rozchod s křesťanstvím tím, že v roce 1910 vystoupil z evangelické církve. \n\nHaeckel je někdy označován jako „německý Darwin“. V době první světové války podporoval imperiální snahy Německa a v říjnu 1914 podepsal Manifest 93. V oblasti etiky a společnosti se hlásil k umírněnému sociálnímu darwinismu, na nějž později navázala eugenika, kterou praktikovali nacisté.\n\n\n\n"}
{"id": "128800", "url": "https://cs.wikipedia.org/wiki?curid=128800", "title": "Děvín a Ostrý", "text": "Děvín a Ostrý\n\nDěvín a Ostrý je přírodní památka ev. č. 1794, která se nachází v okrese Česká Lípa jihovýchodně od obce Hamr na Jezeře na území Ralské pahorkatiny. Zahrnuje i sousední vrchol Schachtenstein a společně se jedná o trojici kopců, kde probíhala ve středověku těžba železné rudy.\n\nNa dnes opět zalesněném území ve východní části okresu Česká Lípa, na jih od obce Hamr na Jezeře bylo vyhlášeno několik přírodních památek. Jedna z nich je tvořena trojicí samostatných kopců - Děvín (421 m n. m.) se zříceninou hradu Děvín, Hamerský Špičák čili Ostrý (452 m n. m.) a Schachtenstein (372 m n. m.). Všechny kopce jsou na katastru obce Hamr na Jezeře. Blízko jsou další přírodní památky - Divadlo, Široký kámen, Rašeliniště Černého rybníka a Stohánek. Všechny se dají projít po okružní zeleně vyznačené turistické cestě z Hamru dlouhé 9 km.\n\nOchrana v přírodní rezervaci se týká vrcholové bučiny, reliktního boru a ukázek středověké těžby železné rudy. Chráněná plocha se rozprostírá na ploše 33,7 ha ve výšce 335 až 452 m. n.m. Těžba zde probíhala v 17. a 18. století a zůstaly po ní zachovány štoly, studny, vytěžené příkopy. Kopce byly kvůli těžbě odlesněny, dnes jsou již zarostlé, mimo stromů se zde vyskytuje řada chráněných bylin. Žijí zde ve velkém i netopýři (7 druhů) a ptactvo, obojživelníci, měkkýši a mnoho druhů hmyzu. Území bylo mnoho let ve vojenském výcvikovém prostoru Ralsko. \n\nPotřebnou dokumentaci zaregistroval Okresní úřad Česká Lípa 5. ledna 1996, platná je od 20. ledna 1996, což je datum vyhlášení památky Děvín, Ostrý a Schachtstein [sic]. Památku má na starosti Ministerstvo životního prostředí prostřednictvím své Agentury pro ochranu přírody a krajiny ČR - AOPK Ústí nad Labem. V roce 2012 došlo k přehlášení chráněného území, které nově pod názvem Děvín a Ostrý vyhlásil Liberecký kraj k 14. srpnu 2012.\n\nV září 2013 převzal do své správy starou štolu \"Hornicko-historický spolek pod Ralskem\" se záměrem ji obnovit a zpřístupnit za určitých podmínek veřejnosti.\n\n\n"}
{"id": "128803", "url": "https://cs.wikipedia.org/wiki?curid=128803", "title": "Grand Prix Belgie 2000", "text": "Grand Prix Belgie 2000\n\n LVIII Foster's Grand Prix de Belgique\n\n\n\n\n\n\n"}
{"id": "128804", "url": "https://cs.wikipedia.org/wiki?curid=128804", "title": "Přídavná raketa", "text": "Přídavná raketa\n\nPřídavná raketa je raketa, která pomáhá vynešení nějakého objektu na oběžnou dráhu. Typem přídavné rakety je např. SRB (Space Shuttle Solid Rocket Booster), pomocný startovní blok u raketoplánu Space Shuttle.\n\nTyto rakety se po dohoření svých pohonných látek odpojí od rakety a buď se odpojí od objektu, který vynášely a na padácích spadnou do moře, kde jsou vyloveny (příkladem takového využití jsou právě stupně SRB), nebo za se odpojí už v takové výšce, že zůstanou „viset“ ve vesmíru nebo se odpojí na suborbitální dráze, kde po několika obězích Země spadnou do atmosféry a tam shoří.\n"}
{"id": "128805", "url": "https://cs.wikipedia.org/wiki?curid=128805", "title": "Farář (přírodní památka)", "text": "Farář (přírodní památka)\n\nFarář je přírodní památka u obce Bítovany (jižně od obce) v okrese Chrudim v Pardubickém kraji a současně i rybník nacházející se na stejném místě.\n\nRybník a okolí je od roku 1990 chráněn jako přírodní památka o výměře 8,87 ha správou AOPK Havlíčkův Brod. Důvodem ochrany je výskyt kotvice plovoucí, který po odbahnění rybníku v roce 1997 byl potvrzen až v roce 2009.\n"}
{"id": "128808", "url": "https://cs.wikipedia.org/wiki?curid=128808", "title": "Laktoovovegetariánství", "text": "Laktoovovegetariánství\n\nLakto-ovo vegetariáni (někdy \"laktoovovegetariáni\" nebo \"lakto ovo vegetariáni\") jsou vegetariáni, kteří sice nejedí maso ani ryby, ale jedí vejce i mléčné výrobky (například mléko, sýr, máslo nebo jogurt). Název pochází z latiny, kde \"lacto\" znamená mléko a \"ovo\" vejce. Tento druh vegetariánství je v Evropě a Spojených státech nejrozšířenější. Proto když se hovoří o vegetariánství bez bližšího určení, myslí se jím toto. \n\nVše další podstatné o laktovovegetariánství proto najdete v článku Vegetariánství.\n\nV některých národech se můžeme setkat s označením vegetarián pro pouze částečného vegetariána. Například japonští vegetariáni běžně jedí ryby. Na druhou stranu indičtí vegetariáni běžně nejedí vejce a ty, co vejce jedí, běžně označují za nevegetariány nebo \"eggetariány\".\n"}
{"id": "128812", "url": "https://cs.wikipedia.org/wiki?curid=128812", "title": "Farářský rybník", "text": "Farářský rybník\n\nFarářský rybník je přírodní památka ev. č. 1072, která se nachází 1 km západně od obce Drahov v okrese Tábor. Správa Jihočeský kraj.\n\nDůvodem ochrany je ojedinělé naleziště leknínu bílého (\"Nymphaea alba\").\n"}
{"id": "128813", "url": "https://cs.wikipedia.org/wiki?curid=128813", "title": "Miroslav Tichý", "text": "Miroslav Tichý\n\nMiroslav Tichý (20. listopadu 1926, Nětčice – 12. dubna 2011 Kyjov) byl český amatérský fotograf a malíř.\n\nNarodil se 20. listopadu 1926 v moravských Nětčicích (dnešní součást města Kyjov), zemřel 12. dubna 2011. Od roku 1930 s malými přestávkami žil v Kyjově, kde vystudoval gymnázium. Po válce, v letech 1945–1948, studoval na pražské Akademii výtvarných umění v ateliéru Jána Želibského. Z toho v letech 1945–1946 absolvoval přípravný ročník, následující dva roky pak už regulérní studium ve zmíněném ateliéru. V něm byl uznáván jako dobrý kreslíř a mezi spolužáky byl oblíben především pro svůj humor. V létě 1948 odešel ze studií, zřejmě z osobních a politických důvodů.\n\nV padesátých letech se obracel k avantgardě, impresionismu a kubismu. Ke svým vzorům počítá především Picassa, Matisse a Cézanna. V druhé polovině 50. let přestal malovat. Naposledy vystavoval na skupinové výstavě „Umění mladých umělců Československa“ v Brně.\nV šedesátých letech došlo k jeho definitivní rezignaci na aktuální společenské a kulturní dění. V této době vznikají pouze kresby, jejichž tématem je převážně žena. Zachovalo se jich několik set. V tomto období vytvořil také 100 až 200 kusů olejomaleb.\n\nJeho kresby se během 20 let tvůrčí činnosti postupně zjednodušovaly a rozvíjelo se v nich soustředění na detail.\nV 70. a 80. letech došlo k výraznému útlumu tvorby kreseb (výjimkou je krátké období, ve kterém vytvářel grafiky).\n\nPřechod k fotografii byl urychlen v 70. letech, když byl nucen opustit ateliér nacházející se ve znárodněném domě jeho rodiny, neboť ten měl napříště sloužit potřebám výrobního družstva. Tichý doplňuje: „\"Obrazy už byly namalovaný, kresby nakreslený. Tak co jsem měl dělat? Hledal jsem nové prostředky. Pomocí fotografování jsem spatřil všechno nově, byl to nový svět.\"“\n\nFotografií se zabýval od konce 60. let. Aparáty i zvětšovací přístroje si konstruoval sám z vyřazeného vybavení, plechovek, pivních zátek, brýlových skel a dalších materiálů.\n\nObjektem focení byly téměř výhradně ženy, které zachycoval na kyjovských ulicích a koupališti. Kromě tohoto převažujícího motivu zachycoval oblíbená místa v Kyjově a domácí zátiší.\n\nFotografii se věnoval až do počátku 90. let, kdy s tvorbou definitivně přestal.\nSám k tomu říkal: „\"Já jsem měl normu: tolik a tolik udělám snímků za den, tolik a tolik udělám snímků za pět roků, a když jsem to udělal, tak jsem s tím skončil.\"“\n\nKupoval 60 mm filmy a aby ušetřil, stříhal je na dva pruhy. Aparáty byly (až na jeho první, který zdědil po svém otci) zásadně vlastní výroby. Vyráběl si je pro potěchu, protože ho to bavilo, nikoliv z nedostatku financí. Své fotografie (i s odstupem mnoha let) někdy „vylepšoval“ tužkou (zvýraznění kontur).\n\nPracoval jako voyeur – fotografie pořizoval fotoaparátem většinou schovaným pod svetrem. Ve vhodném okamžiku aparát odkryl a stiskl spoušť, aniž by se díval hledáčkem. Říká, že tímto způsobem „\"trefí i vlaštovku v letu.\"“\n\nCharakteristické rysy jeho fotografií: vše je přesvětleno nebo podsvětleno, nedoostřeno, negativy poškrábané.\n\nPřišel do povědomí mimo Kyjov (kde byl vnímán jako podivín a šmírák a kde mnozí myslí, že fotografování je pouze zástěrkou pro jeho voyeurství) teprve na konci 90. let zásluhou Romana Buxbauma, který vlastní některé jeho fotografie. A převážně z nich vzniklo několik výstav, se kterými pan Tichý nesouhlasil a nikdy nedal k výstavám svolení. Buxbauma neměl rád, tento ho nesměl navštěvovat a posledních pět let života s ním nebyl v kontaktu. Pan Tichý tvrdil, že Buxbaum není lékař, jen se za něho vydává, a také ručně vyrobené fotoaparáty mu nikdy nepůjčil.\nPrvní samostatná výstava se uskutečnila v roce 2004 na Bienále v Seville. V roce 2005 následovala velká retrospektiva ve výstavní síni Kunsthaus v Curychu.\nV roce 2006 pak vznikla v Domě umění města Brna jeho první výstava v České republice, kde mu vzdal hold i známý britský skladatel Michael Nyman, který na výstavu osobně přijel a uskutečnil zde jeden ze svých koncertů.\nNa prestižním festivalu fotografie v Arles v roce 2005 získal cenu objev roku.\n\nJeho fotografie se v současné době prodávají až za 10 000 eur (kolem 250 000 korun). Jemu samotnému byly fotografie i peníze, co se kolem nich točily, lhostejné.\n\nOdmítal se podrobovat všem vnějším tlakům a konvencím. Vlasy si nestříhal, nemyl se, oděv nosil pouze jeden. Když se roztrhl nebo prodřel, zalátal ho provázkem nebo drátem.\nVe svém odmítání okolního světa byl důsledný. Nevystavoval své malby (vyjma několika raných výstav v padesátých letech) a později ani fotografie. Choval se k nim s náležitým odstupem – fotky a malby se porůznu povalovaly v jeho domku, prášilo se na ně, bylo po nich šlapáno, svačil na nich. Spousta jich byla potrhaných a okousaných od myší či politých kávou. Na jeho obrazech se nacházela silná vrstva prachu, jejíž odstranění je bez restaurátorských postupu zřejmě nemožné. On sám si s tím poradil po svém. Když chtěl některý „neviditelný“ obraz někomu ukázat, přetřel jej vlhkým hadříkem, „\"čímž se stal průsvitným.\"“\n\nPro své podivínství byl v době temného stalinismu 50. let i později terčem represí státních složek. Sám k tomu říkal: „\"Já jsem celý život za komunistů dbal na to, abych byl co nejmíň zavřený, a přesto jsem byl osm roků zavřený. Toto není pravda, byl pouze ve vazbě , a to 6 měsíců, vše je v archívu VS Pankrác. K tomu pan Tichý dodává: to bylo tak, já jsem dostal odsouzení na dvanáct měsíců a matka dostala strach, že když mě dají do výkonu trestu, že mě tam ti gauneři zabijou. Pak se domluvila s advokátem, aby mě z tama dostal. Tož, co udělal advokát? Advokát mě nechal vyšetřit od psychiatrů.\"“\nV období kolem jeho odchodu ze studií došlo ke změnám jeho psychiky, pobýval delší dobu v psychiatrické léčebně v Opavě u strýce již zmiňovaného R. Buxbauma. Jak to tedy bylo s jeho psychikou? On sám o tom říkal: „\"Blázni jsou ti, kterých je míň.\"“\n\nLze jej označit za stoika, skeptika, asketu, soliptika, či nihilistu se smyslem pro humor.\nJeho svébytný smysl pro humor ilustruje příhoda z doby, kdy se ho státní orgány v 70. letech pokoušely dostat do kriminálu. Během jednoho soudního přelíčení se ve zprávě uvádělo, že v jeho oděvu byly „\"s jistotou nalezeny dvě vši a kuchyňský šváb.\"“ Na soudcův dotaz, co může říci k tomuto obvinění, odpověděl: „\"Povolejte je jako svědky!\"“\nTakto přesně to nebylo, příhodu znám přímo od pana Tichého. Jeho pověstný kabát doporučili vyčistit, vyprat nebo spálit, a to proto, že v něm byl nalezen šváb a blecha. Pan Tichý požádal, že by je chtěl vidět jako předmět doličný a soudce na to odvětil:\" To jste ještě neviděl švába a blechu?\"\nPři vyprávění se tomu pan Tichý velmi smál způsobem sobě vlastním.\nPan Tichý byl proti autoritám jako takovým. Po roce 1989 mu bylo naznačeno, že doba se změnila, tudíž by měl změnit svůj vzhled. Na to odpověděl, že doba se sice změnila, ale lidi zůstali stejní.\n\nJedni odborníci jeho dílo označují za úžasný objev a originální dílo. Druzí hovoří o dokonale zvládnuté kurátorské manipulaci, která se opírá o jeho osobní (mediálně velmi dobře prodejný) a Buxbaumem změněný životní příběh. Buxbaum věděl, co v zemích na západ od našich hranic nejvíc zapůsobí, bojovník proti totalitě, vláčený po věznicích a psychiatrických léčebnách. To však není případ Miroslava Tichého.\n\nV Praze v roce 2006 proběhla největší výstava české fotografie dvacátého století. Proč nebyl na výstavě zastoupen Miroslav Tichý, fotograf, který byl představen nedávno před tím se slávou v Arles jako význačný objev? Na tuto otázku v rozhovoru pro portál photorevue.com odpověděl prof. Vladimír Birgus, jeden z autorů výstavy a historik fotografie: „\"Jsem trochu na rozpacích, i v Arles jsem slyšel názory, že je to příklad dokonale zvládnuté kurátorské manipulace, která význam amatérského autora z Kyjova, fotografujícího primitivními aparáty dívky na koupališti nebo při nakupování, přeceňuje. Druzí jej obdivují jako spontánní, úžasný objev. Pomáhal v tom i Harald Szeemann, jeden z nejvýznamnějších světových kurátorů umění, vystavoval ho v Seville. Samozřejmě známe obrovské objevy, kvůli kterým se musela přepisovat historie fotografie. Když se v šedesátých letech minulého století objevil Jacques Henri Lartigue, musel se pozměnit začátek živé fotografie: nejprogresivnější autor začátku dvacátého století už nebyl Atget. Nejsem si ale jist, jestli je případ rozostřených nevyretušovaných snímků od Miroslava Tichého ten, kvůli němuž se bude měnit historie české fotografie.\"“\n\nPavel Vančát v monografii Miroslav Tichý (vydal Torst) píše, že v případě jeho fotografií „\"můžeme mluvit o návratu nejen před modernu, ale i před samotné zakladatele fotografie; o příbuznosti s piktorialismem či dokonce s jeskynními malbami. Nic z toho však plně nevystihuje radikální autonomii a izolovanost jeho artefaktů od projektu ‚fotografie‘ jako moderního sociálního i uměleckého fenoménu, od oné fotografie, do níž jsme všichni zrozeni.\"“\n\n\n\n\n\n"}
{"id": "128818", "url": "https://cs.wikipedia.org/wiki?curid=128818", "title": "Kardinální aritmetika", "text": "Kardinální aritmetika\n\nKardinální aritmetika je součást teorie množin, která definuje operace kardinálního součtu, kardinálního součinu a kardinální mocniny jako rozšíření běžných aritmetických operací s přirozenými čísly na všechna kardinální čísla a zabývá se jejich vlastnostmi především na nekonečných množinách.\n\nJsou-li formula_1 dvě kardinální čísla, pak definujeme jejich kardinální součet a kardinální součin vztahy:\n\nLidsky řečeno:\nKardinálním součtem dvou kardinálů je mohutnost jejich sjednocení, ve kterém si pomocí operace kartézského součinu s jednoprvkovou množinou zajistím jejich disjunktnost. Kardinálním součinem dvou kardinálů je mohutnost jejich kartézského součinu.\n\nZápis kardinálního součtu a součinu se nápadně podobá definici ordinálního součtu a ordinálního součinu (viz článek Ordinální aritmetika). Rozdíl je v tom, že u ordinálních operací se zajímám o typ dobrého uspořádání výsledné množiny - a dostávám tedy ze dvou ordinálních čísel opět ordinální číslo, zatímco u kardinálních operací se zajímám o mohutnost výsledné množiny - a dostávám tedy ze dvou kardinálních čísel opět kardinální číslo.\n\nProtože každé kardinální číslo je zároveň ordinálním číslem, je třeba mezi oběma sadami operací rozlišovat, neboť výsledky se mohou lišit - shodují se pouze na konečných množinách.\n\nSnadno se můžeme přesvědčit, že následující vztahy platí pro kardinální i pro ordinální operace stejně (stačí si dosadit použité množiny do definice součtu a součinu):\n\nExistují ale poměrně jednoduché příklady, kde se ordinální a kardinální operace neshodují:\n\nKardinální součet a součin jsou poměrně triviální a nezajímavé (z pohledu teorie množin) operace. Jejich vlastnosti se dají shrnout do dvou řádků:\n\nPokud použiji zápis nekonečných kardinálů pomocí funkce alef, dostávám tvrzení\n\nJsou-li formula_1 dvě kardinální čísla, pak definujeme jejich kardinální mocninu formula_15 jako mohutnost množiny všech zobrazení množiny formula_16 do množiny formula_17.\n\nKardinální mocnina má podobné základní vlastnosti jako běžná mocnina na přirozených číslech nebo ordinální mocnina:\nStejně jako součet a součin, i mocnina se na oboru nekonečných kardinálů začíná podstatně lišit od ordinální mocniny:\n\nPrvní z těchto dvou vztahů nám říká, že konečné exponenty pro nekonečný základ nejsou zajímavé, neboť dostanu opět původní číslo.\n\nPokud do druhého vzorce dosadím formula_31 a formula_32, dostávám výsledek\nformula_33,\ncož znamená, že všech zobrazení z přirozených čísel do přirozených čísel je stejně jako zobrazení přirozených čísel do množiny formula_34 - a to je vlastně totéž, jako potenční množina formula_35\n\nDá se ukázat, že formula_35 má stejnou mohutnost jako množina formula_37 všech reálných čísel, tj. formula_38 - proto je tato mohutnost obvykle označována jako mohutnost kontinua.\n\nNabízí se zdánlivě jednoduchá otázka: který kardinál je mohutnost kontinua, tj. (přeloženo do značení pomocí funkce alef, kde formula_39 ) pro které formula_40 platí\nformula_41 ?\n\nTato zdánlivě jednoduchá otázka nemá z běžných axiomů teorie množin (ZF) odpověď. Jednu z možných odpovědí dává hypotéza kontinua: formula_42, což je intuitivně asi nejpřijatelnější. Tato hypotéza se nedá dokázat ani vyvrátit z axiomů teorie množin, je na nich nezávislá. Stejně tak je nezávislá i hypotéza formula_43 nebo formula_44 .\n\nJediné, co lze spolehlivě zjistit z axiomů teorie množin o průběhu funkce formula_45 jsou následující tři údaje:\nZobecněním hypotézy kontinua získáváme lepší představu o tom, jak se chovají kardinální mocniny čísla 2 pro všechny kardinály:\nformula_51 pro každý ordinál formula_40\n\nI tato hypotéza je však nezávislá na axiomech teorie množin. Nezávislé je dokonce i tvrzení, které vypadá na první pohled velice podezřele:\nKterýkoliv regulární kardinál může být první, na kterém bude porušena zobecněná hypotéza kontinua.\n\nNapříklad tedy můžeme klidně tvrdit, že\nale\n\nTakováto „hypotéza“ je opět nezávislá na axiomech teorie množin - udivující v tomto případě je především to, že ji nelze vyvrátit.\n\n"}
{"id": "128825", "url": "https://cs.wikipedia.org/wiki?curid=128825", "title": "Farská louka", "text": "Farská louka\n\nFarská louka je přírodní památka ev. č. 94, která se nachází v okrese Česká Lípa v centru obce Slunečná, v sousedství místního Kostela Nanebevzetí Panny Marie, kde se dříve nacházela farní zahrada.\n\nZájem německých historiků a botaniků sdružených v českolipském spolku Nordböhmischer Exkursions-Club vzbudil \"šafrán bělokvětý\" na Slunečné v roce 1890, když jej Emil Rösler, student reálného gymnázia v České Lípě, přinesl ukázat svému profesorovi Franzovi Wurmovi, který zprvu tuto vyloženě alpskou rostlinu považoval za květinu vypěstovanou v květináči.\n\nPrvní písemná zmínka o šafránu na Slunečné se objevila ve spolkovém věstníku v roce 1894 (\"Mitteilungen XVII, Eine Alpenpflanze in Sonneberg\"), kdy je zmíněno jeho první zaregistrování kolem roku 1860 a též naleziště šafránu jarního v Polevsku (Blottendorf). Ve svém věstníkovém botanickém průvodci (Botanischer Wegweiser) jej Franz Hantschel, redaktor věstníku do roku 1919, popsal až v roce 1896 (\"Mitteilungen XIX, S. 133—140\").\n\nV roce 1926 se k celé problematice naleziště vyjádřil též Ing. Karl Robert Paul von Zimmermann-Göllheim (\"Der weißblütigen Safran auf der Kirchwiese in Sonneberg\"), redaktor (Schriftleiter) spolkového věstníku do roku 1929, který se přikláněl k názoru Augusta Wabry, profesora na vyšší lesnické škole v Zákupech, jež považoval farskou louku za původní botanické zbytky z doby ledové.\n\nKarl Zimmermann reagoval na článek v německém českolipském deníku \"Leipaer Zeitung\" od A. Ullricha, ředitele měšťanky v Boru, z 14. března 1926 (\"Das Blütenwunder in Sonneberg\"). Teorie o \"zaslaných semenech\" Georgem a Josefem Jirschikem z Bilbaa (donátory Slunečné) nebo rozmnožení šafránu \"z vyhozeného květináče bývalého faráře\" považoval za velmi nepravděpodobné:\nJeště ve 30. letech 20. století si místní botanici a přírodovědní nadšenci lámali hlavu, jak se šafrán na louku dostal, podivovali se nad tím, že jej tak dlouho nikdo neregistroval a že se rozmnožil zrovna na louce v blízkosti rušné silnice do Kamenického Šenova. Podle článku K. Zimmermanna se to teoriemi jen hemžilo. V každém případě se od začátku shodovali na vzácném výskytu a usilovali o její ochranu, takže z popudu německého spolku Nordböhmischer Exkursions-Club byla louka ochráněna již za Rakouska-Uherska. Na základě zřizovacího výnosu Ministerstva školství a národní osvěty z 31. 12. 1933 o ochraně přírodních památek byla do té doby existující chráněná území úředně sepsána (tzv. Silvestrovský výnos), v roce 1937 to byla též \"louka u Sonneberku poseta květy šafránovými\". Státem chráněnou přírodní památkou se stala vyhláškou MŠVU č. 69.322/49 dne 24. května 1949, přírodní rezervací 3. května 1968, do seznamu Státních přírodních rezervací byla zapsána výnosem Ministerstva kultury ČSR dne 9. listopadu 1988 pod č. 14.200/88. Lokalita je nyní ve správě CHKO České středohoří, zařazena do II. ochranné zóny.\n\nDůvodem ochrany je naleziště šafránu bělokvětého (\"Crocus albiflorus\"). Roste zde a na jaře kvete také ohrožená bledule jarní a prvosenka vyšší. Počet květů šafránu v jednotlivých letech značně kolísá. Rozsah zčásti oploceného chráněného území je nyní 0,73 ha, nadmořská výška je 373–387 (louka má svah).\n\nTuristické výlety na Farskou loukou za \"šafránem bělokvětým\" podnikali nejprve členové spolku \"Nordböhmischer Exkursions-Club\", později převzal patronát nad farní loukou spolek Anpflanzungs- und Verschönerungsverein (Spolek pro výsadbu a okrašlování) ze Slunečné. Ten zde nechal v roce 1909 umístit cedulku, která zakazovala vyrýpávání šafránových cibulek a ničení. Turističtí průkopníci spolku Nordböhmischer Exkursions-Club také propojili turistické stezky České Lípy se Slunečnou (Žlutá tečka: Česká Lípa - Sonneberg - Kam. Šenov). Od českolipské pobočky spolku „Die Naturfreunde in der Tschechoslowakei” pak turistické trasy v nové čsl. republice převzal, doplnil novými trasami a označil českoněmeckými tabulkami českolipský odbor Lužickojizerské župy KČST (Zelená značka: Česká Lípa-Sonneberg-Kam. Šenov). Po roce 1989 vede od Práchně a Kamenického Šenova do Slunečné modře značená cesta pro pěší (dál pokračuje do České Lípy) a cyklotrasa 3062 od Skalice u České Lípy. Ve Skalici (zhruba 4 km) je nejbližší železniční zastávka na trati z České Lípy do Nového Boru\n\n\n"}
{"id": "128841", "url": "https://cs.wikipedia.org/wiki?curid=128841", "title": "Filipka (přírodní památka)", "text": "Filipka (přírodní památka)\n\nFilipka je přírodní památka ev. č. 1331, která se nachází v okrese Frýdek-Místek na jihozápadním svahu vrcholu Filipka poblíž obce Návsí (k. ú. Návsí u Jablunkova). Správuje ji AOPK Ostrava. Důvodem ochrany je bohatá lokalita jalovce obecného.\n\nJedná se o původní pastvinu, kde vzniklo náhradní travinné patro svazu \"Violion caninae\" (tzv. pasínek). Důsledkem neobhospodařování plochy lokalita pomalu zarůstá dřevinami. Mimo jalovce obecného se zde vyskytují náletové skupiny smrků, bez černý, jasan ztepilý, hloh, slivoň trnitá a další. Na složení rozvolněných pastvin se podílí mj. smilka tuhá, psineček obecný, třezalka tečkovaná, pupava bezlodyžná, hvozdík kropenatý, klinopád obecný či prasetník kořenatý.\n\nZ širšího okolí na toto území zalétá motýl batolec duhový, z plazů se objevuje zmije obecná.\n\nStromy jsou omezovány tak, aby zůstaly zachovány podmínky pro vývoj jalovce. Ideálním řešením pro zamezení rozšíření smrkových náletů by byla obnova pastvy.\n\n"}
{"id": "128847", "url": "https://cs.wikipedia.org/wiki?curid=128847", "title": "Galerie (přírodní památka)", "text": "Galerie (přírodní památka)\n\nGalerie je přírodní památka ev. č. 1751 v okrese Semily v Libereckém kraji na pravém břehu v soutěsce řeky Jizery. Přírodní památka, která je součástí evropsky významné lokality Údolí Jizery a Kamenice a přírodní rezervace Údolí Jizery, se nachází na katastrálním území Bítouchov u Semil, Chuchelna a Semily. Chráněné území o rozloze 5,5386 ha je v péči Krajského úřadu Libereckého kraje.\n\nPředmětem ochrany je skalnatá soutěska s lokalitou lomikámenu trsnatého (\"Saxifraga rosacea ssp. steinmannii\"), který roste na skalních stěnách. Dalšímí typickými druhy zdejších rostlin jsou sleziník červený (\"Asplenium\" \"trichomanes\"), sleziník zelený (\"Asplenium viride\"), osladič obecný (\"Polypodium vulgare\") nebo kostřava sivá (\"Festuca pallens\"). Na žulových skalních stěnách se nachází hnízdiště výra velkého.\n\nPřírodní památka Galerie je zároveň geologickou lokalitou národního významu. Soutěskou na pravém břehu řeky vede po visutém chodníku spolu s turistickou Riegrovou stezkou také naučná stezka se zaměřením na geologickou stavbou údolí Jizery.\n\nPřed rokem 1870 bývala tato soutěska široká přes 1 metr, která na jaře způsobovala zachytávání ker a tudíž i záplavy semilské kotliny. Škody na majetku přiměly továrníka Schmidta, aby rozsáhlým odstřelem rozšířil soutěsku na dnešních 10-20 metrů.\n\nRoku 1909 byla zpřístupněna visutá lávka pro pěší (galerie), po níž dnes vede Riegrova stezka.\n\n"}
{"id": "128852", "url": "https://cs.wikipedia.org/wiki?curid=128852", "title": "Goethova skalka", "text": "Goethova skalka\n\nGoethova skalka je přírodní památka ev. č. 577, která se nachází v okrese Cheb. Důvodem ochrany je bizarní křemencová skalka, která je tvořena skalním útvarem 400 m dlouhým a 10 m širokým. Chráněné území je ve správě Krajského úřadu Karlovarského kraje.\n\nLokalita se nachází přibližně 3 km severozápadně od obce Hazlov, na pravé straně silnice Hazlov – Aš pod Goethovo vrchem (670 m n. m.). Přírodní památka je situována při okraji lesa v oblasti přírodního parku Halštrov. V oblasti, přibližně 550 m od okraje přírodní památky, se nachází také pamětní deska připomínající pobyt německého básníka Johanna Wolfganga von Goethe.\n\nV délce přibližně 1 km se podél silnice zvedá nesouměrný skalnatý hřbet. Ten je tvořen dvojslídnou smrčinskou žulou. Ze skalnatého hřbetu vystupuje nad okolní povrch vypreparovaná křemenná žíla českého křemenného valu. Křemenná žíla se vlivem mrazového zvětrávání rozpadla na mnoho bizarních skalek. V okolí mrazových srubů doplňují na svazích balvany, skalní věže i viklany. Do roku 1946 se zde těžil kámen a štěrk v malých lomech. Největší lom, ležící mimo území chráněné památky, byl v provozu až do 60. let 20. století. \n\nOstrůvky borového lesa na křemenném hřbetu mají přirozený ráz. Borovici doplňují v podrostu kyselomilné rostliny, lišejníky a mechy. Z význačných druhů zde roste dutohlávka lesní (\"Cladonia arbuscula\"), pukléřka islandská (\"Cetraria islandica\") a dvouhrotec chvostnatý (\"Dicranum scaparium\").\n\n"}
{"id": "128859", "url": "https://cs.wikipedia.org/wiki?curid=128859", "title": "Kamerunská hora", "text": "Kamerunská hora\n\nKamerunská hora (místní název \"Mongo ma Ndemi\", nebo \"Fako\", což je název vyššího vrcholku) je nejaktivnější africká sopka v jihozápadním Kamerunu. Vrchol leží asi 20 km od pobřeží Guinejského zálivu a 60 km severozápadně od přístavu a největšího kamerunského města Douala. Její výška se odhaduje na 4 040 až 4 095 m n. m. a je nejvyšší horou Kamerunu i celé oblasti Guinejského zálivu. Nadmořská výška se může měnit v důsledku sopečné činnosti. Její vrchol bývá pokryt sněhem.\n\nBazaltový až latitový stratovulkán leží v tropickém pralese na prekambrických metamorfitech pokrytých druhohorními až čtvrtohorními sedimenty. V okolí se nachází okolo stovky parazitických kráterů. Na jižním svahu se nachází satelitní štít \"Etinde\" (nazývaný také \"Malý Kamerun\"). Na jihozápadním svahu dosahují roční srážky kolem 11 000 mm a patří mezi nejdeštivější místa světa.\n\nRoku 1922 dosáhla láva pobřeží Atlantského oceánu a v roce 1999 se zastavila 200 metrů od pobřeží. Poslední z častých erupcí proběhla 4. února 2012. Předchozí erupce byly zaznamenány v letech 1650, 1807, 1825, 1838, 1852, 1865, 1866, 1871, 1909, 1922, 1925, 1954, 1959, 1982, 1999 a 2000.\n\nErupce sopky byla zaznamenána kolem roku 470 př. n. l. kartaginským mořeplavcem Hannonem. Jako první cizinec zdolal vrchol jamajský misionář Joseph Merrick někdy v letech 1842–1849. Z Evropanů se první na vrchol dostal britský cestovatel Richard Francis Burton spolu s německým botanikem Gustavem Mannem v roce 1861. Jako první žena na vrchol vystoupala britská cestovatelka Mary Kingsley v roce 1895. V současné době putuje k vrcholu 1 000–2 000 turistů ročně.\n"}
{"id": "128860", "url": "https://cs.wikipedia.org/wiki?curid=128860", "title": "Granátová skála", "text": "Granátová skála\n\nGranátová skála je klínovitý skalní výchoz v centrální části města Tábor na pravém břehu řeky Lužnice, v parku pod Kotnovem, pod zdmi ulice Na Parkánech, u kostela svatého Filipa a Jakuba. Je chráněná již od roku 1940 jako přírodní památka ev. č. 2500, správu vykonává Krajský úřad Jihočeského kraje. Podnět k ochraně podal táborský přírodovědec Antonín Hnízdo.\n\nMigmatit, tvořící Granátovou skálu, vznikl ve dvou etapách, které lze rozeznat na základě odlišného zbarvení. Tmavé části jsou starší, zatímco světlejší úseky vznikly později. Obecně se předpokládá, že k vytvoření masivu vedl průnik horkého magmatu do původní rulové horniny. Ztuhlé magma se přitom projevilo světlými místy v jinak tmavém materiálu. Protože se ale starší a novější část horniny neliší ve svém chemickém složení, domnívá se geolog Petr Rajlich, že příčinou vzniku mohl být dopad meteoritu.\nZajímavé je, že ve světlých místech jsou hojně obsažené krystaly granátů. Ty největší dosahují téměř velikosti vlašského ořechu, většina je ale drobnější. Jedná se o běžnější typ (almandin) a nikoliv známý, ale vzácnější pyrop, tedy tzv. český granát.\n\nSkála v současnosti dosahuje v odhalené části výšky 23 m a šířky asi 10 m. V minulosti však byla zřejmě výrazně větší a podle záznamů z 19. století se totožné výchozy nalézaly i na druhém břehu řeky. Velká část materiálu byla odtěžena a použita především k vydláždění starých táborských ulic, hornina ale posloužila i k výstavbě domů či patníků. Také mnohé krystalky granátů byly ze skály v době před její památkovou ochranou odebrané, jak ukazují prázdné jamky v hornině.\n\n\n"}
{"id": "128867", "url": "https://cs.wikipedia.org/wiki?curid=128867", "title": "Nedosažitelný kardinál", "text": "Nedosažitelný kardinál\n\nNedosažitelný kardinál je matematický pojem z oblasti teorie množin (kardinální aritmetiky). Patří mezi velké kardinály.\n\nNedosažitelný kardinál je takové kardinální číslo formula_1, které je nespočetné, regulární a silně limitní (tj. pro každé formula_2 je také formula_3).\n\nZřejmě nedosažitelný kardinál je slabě nedosažitelný. Za předpokladu zobecněné hypotézy kontinua je kardinál nedosažitelný právě když je slabě nedosažitelný.\n\nNedosažitelný kardinál nelze zdola dosáhnout pomocí operace kardinálního následníka, pomocí sjednocení (resp. suprema) menšího počtu menších kardinálů, ani pomocí operace mohutnost potence z menšího kardinálu. Jeho nedosažitelnost je tedy ještě o něco větší než u kardinálu slabě nedosažitelného.\n\nDefinujme formula_4 (viz funkce alef, slabá kardinální mocnina). Pak kardinál je nedosažitelný, právě když je regulární a zároveň je pevným bodem funkce formula_5. \n\nNavíc pro každý nedosažitelný kardinál formula_1, je množina formula_7 je pevný bod funkce formula_8 uzavřená neomezená (v formula_1) a tedy stacionární.\n\n"}
{"id": "128871", "url": "https://cs.wikipedia.org/wiki?curid=128871", "title": "Maniny", "text": "Maniny\n\nManiny je prostor v ohybu Vltavy v Praze na území dnešní pražské čtvrti Holešovice. Dnes je to místo zastavěné domy a ulicemi, ale ještě na začátku 20. století tu bylo postaveno velké cvičiště, které mělo značky pro 8 000 cvičenců a tribuny pro 100 000 diváků. V roce 1921 se tu konala 1. dělnická spartakiáda.\n\nDnes již toto místo připomíná pouze ulice Na Maninách. Při regulaci Vltavy ve 20. letech 20. století bylo nové koryto vedeno středem Manin. Část původního území Manin byla zatopena a část ne. Ta se ocitla na pravém břehu Vltavy. \n\nPo rozkolu v řadách Svazu dělnických tělocvičných jednot (SDTJ) se odštěpila řada více levicově zaměřených jednot, které založily na jaře roku 1921 Federaci dělnických tělovýchovných jednot (FDTJ). Ta se rozhodla zviditelnit a 7. června 1921 si pronajala na Maninách od města pozemky kvůli záměru zde uspořádat svoji spartakiádu, obdobu všesokolského sletu Sokola, který proběhl právě před rokem (VII. všesokolský slet v červnu a červenci 1920 na letenské plání).\nBěhem necelého měsíce na (dnes již Vltavou zatopené) louce mezi Holešovicemi a Libní FDTJ podporovaná 16.5. 1921 založenou KSČ si svépomocí vybudovala stadion, schopný pojmout 100 000 diváků na dřevěných tribunách a plochu schopnou pojmout naráz 7360 cvičenců. I. dělnická spartakiáda zde proběhla formou řady cvičení různých věkových kategorií od 19. do 29. června 1921. Při hlavním spartakiádním dni 26. června zde bylo zhruba 100 000 diváků a asi 24 000 cvičenců. Tisk té doby uváděl i jiné údaje, větší i menší počty. Spartakiáda byla později označována jako Maninská spartakiáda. \n\nV době Pražského jara 1968, kdy bylo vážně předpokládáno, že Praha bude kandidovat na pořádání Olympijských her v roce 1980, byl vypracován návrh projektu výstavby nového Olympijského národního stadionu právě v těchto místech.\n\nPůvodní význam slova „manina“ je „neschůdné místo“. Podle jiného vysvětlení pochází název Maniny z doby před regulací Vltavy, kdy zde v nánosech písku vznikala náhodně - maně- proměnlivá říční ramena.\n\n"}
{"id": "128872", "url": "https://cs.wikipedia.org/wiki?curid=128872", "title": "Strossmayerovo náměstí", "text": "Strossmayerovo náměstí\n\nStrossmayerovo náměstí (lidově Štrosmajerák, \"Štrosmajrák\" nebo Štros(s)) je náměstí a důležitý dopravní uzel v pražských Holešovicích, či přesněji v někdejších Bubnech.\n\nNa podzim 2007 prošlo náměstí rekonstrukcí, kdy byla jeho jižní část změněna v pěší zónu a kompletně byla také vyměněna dlažba.\n\nV letech 1908 až 1925 se náměstí jmenovalo Bubenské náměstí. Do té doby se zdejšímu prostoru lidově říkalo \"Před kostelem\". V roce 1925 bylo na počest chorvatského biskupa, obrozence, podporovatele vztahů s Čechy a čestného občana Prahy Josipa Juraje Strossmayera přejmenováno Strossmayerovo náměstí a tento název neslo bez přerušení za okupace i po únoru 1948. Současně roku 1925 vznikla Strossmayerova ulice vedoucí k severu z dolního okraje náměstí (až pod kostelem), roku 1947 přejmenovaná Farského. (Od roku 1906 existovaly také Strossmayerovy ulice v Podolí a Karlíně, připojených k Velké Praze roku 1922; karlínská byla už roku 1933 přejmenována na Hybešovu, podolská během okupace byla přejmenována Veitmilova a roku 1947 v rámci odstraňování duplicit Nad sokolovnou.)\n\nPoté, co 5. srpna 1961 zemřel komunistický ideolog a ministr Václav Kopecký, na přelomu srpna a září ÚV KSČ a vláda ČSSR „na základě návrhů pracujících a společenských organizací“ rozhodly pojmenovat po něm několik institucí „a Strossmayerovo náměstí v Praze“. V neděli 24. září tak bylo na slavnostním shromáždění za účasti primátora Svobody přejmenováno náměstí Václava Kopeckého (někdy se užívalo též stručnější \"Kopeckého náměstí\"). Už roku 1968 bylo v rámci destalinizace náměstí přejmenováno zpět.\n\n14. února 2017 byla na náměstí (dům čp./čo. 987/3 nad rohem s Janovského) instalována Strossmayerovi pamětní deska. Desku odhalili předseda chorvatského parlamentu Božo Petrov a starosta Prahy 7 Jan Čižinský.\n\nPřestože náměstí je svojí rozlohou velmi malé, má velký dopravní význam (je to významná dopravní křižovatka). Kříží se zde dvě důležité tramvajové tratě a vede zde mnoho linek včetně jedné autobusové. Jižní část náměstí byla v roce 2007 přeměněna na pěší zónu.\n\n\n\n"}
{"id": "128878", "url": "https://cs.wikipedia.org/wiki?curid=128878", "title": "Josip Juraj Strossmayer", "text": "Josip Juraj Strossmayer\n\nJosip Juraj Strossmayer (4. února 1815 Osijek, Slavonie – 8. dubna 1905, Đakovo) byl chorvatský teolog, spisovatel, národopisec, vlastenecký pracovník a politik. V letech 1850 až 1905 působil jako biskup bosensko-srijemský ve východním Chorvatsku (v Đakově). Byl také významným mecenášem.\n\nNarodil se v chorvatské rodině. Jeho praděd pocházel z horního Rakouska se usadil v Osijeku, kde se oženil s Chorvatkou. Josip Juraj navštěvoval základní školu a gymnázium v Osijku a absolvoval dvouletý filosofický kurz v katolickém semináři. Poté studoval teologiiv Osijku, kde se oženil s Chorvatkou. Josip Juraj navštěvoval základní školu a gymnázium v Osijku a absolvoval dvouletý filosofický kurz v katolickém semináři v ovoakově. Poté studoval teologii v Pešti, kde v roce 1834 absolvoval filozofii. V roce 1838 byl vysvěcen a dva roky strávil v Petrovaradinu jako vikář. O dva roky později (1840) odešel do Augustinea ve Vídni a v roce 1842 se stal doktorem teologie a profesorem kanonického práva na vídeňské univerzitě, kde obhájil disertační práci na téma jednoty církve. fesorem semináře, poté dva roky ve Vídni, kaplanem v Augustineu. V té době také vyučoval kanonické právo na vídeňské univerzitě.\nv Pešti, kde se seznámil s Janem Kollárem, a též ve Vídni. Přátelil se i s Františkem Palackým. V stoupenec obnovy ilyrské kultury (zahrnující západní část balkánského poloostrova) usiloval o sjednocení slovanských kultur a literatur, zejména slovinské a chorvatské, také ve spolupráci se srbskou. Byl přesvědčen, že chorvatský národ může být rovnocenný ostatním evropským národům jen za předpokladu, že bude mít vlastní kulturní a vědecké instituce. Chorvatsko se v jeho záměrech mělo stát pro jižní Slovany jakýmsi Toskánskem. Jako obhájce slovanství byl odpůrcem násilné maďarizace Slovenska, která nastala po tzv. rakouském vyrovnání. Přispěl k hospodářskému povznesení biskupských statků, a výtěžku z nich použil k financování řady kulturních, vzdělávacích a politických podniků. V roce 1867 založil v Záhřebu, který pokládal za kulturní centrum širší \"Jugo-Slávie\", Jihoslovanskou akademii věd a umění, na jejíž činnost věnoval 50 tisíc zlatých, a později obrazárnu, která je základem dnešní Strossmayerovy galerie. Roku 1874 obnovil záhřebskou univerzitu, inicioval vydávání starobylých literárních památek, sběr mincí i lidových písní. Podporoval Matici illyrskou, která sloužila k vydávání chorvatských knih, sám založil 70 škol a mnohé další povznesl. Podpoře vzdělávání sloužil Strossmayerův fond, který finančně pomáhal budoucím spisovatelům, umělcům, právníkům a lékařům během studií. Ve svém sídelním městě vybudoval katedrálu sv. Cyrila a Metoděje, a k výchově kněžského dorostu založil kněžský seminář. Jeho heslem bylo „Osvětou ku svobodě!“.\n\nBiskup Strossmayer významně zasáhl do diskusí na prvním vatikánském koncilu, kde se přidal k odpůrcům vyhlášení dogmatu o neomylnosti papeže, tzv. antiinfallibilistům. Nebyl ovšem principiálním oponentem tohoto článku víry, zastával však mínění dalších významných církevních hodnostářů (Bedřicha Schwarzenberga, Othmara Rauschera aj.), že jeho vyhlášení je z politických důvodů nevhodné. Této vlivné skupině se na koncilu říkalo neoportunisté. Svým vystoupením dne 22. března 1870, ve kterém prohlásil, že „protestanté bloudí, ale bloudí v dobré víře“, vyvolal dvojí napomenutí ze strany prefekta Kongregace pro evangelizaci národů kardinála Capaltiho, a nakonec ho shromáždění biskupové hlukem donutili opustit řečnickou tribunu. Podle dobového publicisty R. de Cesareho přitom prý někteří volali: „Descendat haereticus! Damnamus eum!“. Dogmatu, které bylo nakonec schváleno, se podrobil jako jeden z posledních, a to až v roce 1873.\n\nPontifikát papeže Lva XIII. Strossmayerovi umožnil lépe prosazovat snahy o vstřícnější postoj k pravoslaví a o hlubší prosazení myšlenky slovanské vzájemnosti. Na jeho doporučení Lev XIII. v roce 1880 vydal encykliku Grande munus (\"Veliký úkol\"), v níž ocenil cyrilometodějskou úctu a doporučil její šíření. Ruského náboženského myslitele a filozofa Vladimíra Solovjova Strossmayer pohnul k sepsání spisu \"Quelques considérations sur l'union des Églises\" (\"Několik úvah o církevní unii\", 1886), které Solovjov poslal přímo papeži a jeho státnímu sekretáři. \"Úvahy\" se staly základem jeho velikého díla \"La Russie et l'Église universelle\" (\"Rusko a všeobecná církev\", Paříž 1889), jehož knižní vydání Strossmayer opatřil předmluvou. Kniha představovala „bod obratu“ v uvažování o církevní unii mezi katolicismem a pravoslavím.\n\nJako významný politik a jeden z vůdců Národní strany, kterou řídil v letech 1860–1873, byl Strossmayer členem rakouské Říšské rady ve Vídni. Vynikl jako znamenitý řečník. Stavěl se proti dualismu, prosazoval přebudování monarchie ve svaz samosprávných národních celků, a prosazoval tzv. jižní austroslavismus. Významně se zasloužil o dojednání konkordátu mezi Papežským státem a Černou Horou, který byl podepsán v roce 1866, nebyl ovšem úspěšný při jednáních o konkordátu se Srbskem (ten byl schválen až v roce 1913). Ve Vídni a Pešti nebyly jeho iniciativy a názory přijímány s pochopením. Strossmayerovi žáci proto byli pronásledování a museli utíkat z domova – mnoho z nich našlo útočiště v Praze, kde byl jejich patronem Tomáš Garrigue Masaryk. Praha mu v roce 1888 udělila pro jeho zásluhy o slovanskou spolupráci čestné občanství a později (1925) po něm pojmenovala významné náměstí.\n\nJe po něm pojmenováno pražské Strossmayerovo náměstí.\n"}
{"id": "128879", "url": "https://cs.wikipedia.org/wiki?curid=128879", "title": "Trichotomická relace", "text": "Trichotomická relace\n\nTrichotomická relace je pojem z teorie množin, používaný především v teorii uspořádání.\n\nRelace formula_1 na množině formula_2 je trichotomická, pokud platí:\nformula_3\n\nŘečeno lidsky: trichotomická relace je ten typ relace, kdy každé dva různé prvky jsou ve vztahu daném touto relací (v případě uspořádání bychom řekli, že jsou srovnatelné).\n\nRelace „je menší“ formula_4 i „je menší nebo rovno“ formula_5 jsou trichotomické na množině přirozených čísel, racionálních čísel i reálných čísel.\n\nRelace „je podmnožinou“ formula_6 není trichotomická na potenční množině žádné množiny, která obsahuje alespoň dva prvky.\nPokud jsou formula_7 potom formula_8, ale neplatí ani formula_9, ani formula_10, ani formula_11.\n\nTrichotomická relace svojí definicí trochu připomíná definici úplné relace, ale je o něco obecnější - zatímco pouze neostré uspořádání může být úplné, trichotomické může být i ostré uspořádání i neostré uspořádání.\nToho se využívá v obecné definici lineárního uspořádání, která je stejná pro ostré i neostré uspořádání.\n\n"}
{"id": "128883", "url": "https://cs.wikipedia.org/wiki?curid=128883", "title": "Lineární uspořádání", "text": "Lineární uspořádání\n\nLineární uspořádání (někdy také úplné uspořádání) je pojem z teorie uspořádání, který formálně zachycuje intuitivní představu o prvcích množiny, které jsou seřazeny „jeden za druhým“. To mimo jiné znamená, že každé dva prvky lineárně uspořádané množiny jsou porovnatelné.\n\nŘekneme, že uspořádání (ať již ostré nebo neostré) je lineární, pokud se (kromě ostatních vlastností požadovaných definicí uspořádání) jedná o trichotomickou relaci.\n\nRozepišme si podrobněji, co všechno musí být splněno, na příkladu ostrého lineárního uspořádání (pro neostré lineární uspořádání musí být antireflexivita nahrazena reflexivitou):\n\nPředpokládejme, že máme relaci formula_1 na množině formula_2, a formula_3 jsou nějaké její libovolné prvky. Abychom mohli prohlásit tuto relaci za lineární uspořádání množiny formula_2, musí být splněny tyto podmínky:\n\nRelace formula_8 je lineární uspořádání na množině přirozených čísel i reálných čísel.\nRelace „číslo \"a\" je násobek čísla \"b\"“ není neostré lineární uspořádání celých kladných čísel - sice je tranzitivní a reflexivní, ale není trichotomická (není pravda ani „2 je násobek 3“, ani „3 je násobek 2“, ani „2 = 3“).\nUvažujme o pětiprvkové množině \"X\" = {\"a\",\"b\",\"c\",\"d\",\"e\"} a relaci \"R\" = {[\"a\",\"c\"],[\"a\",\"d\"],[\"a\",\"e\"],[\"b\",\"c\"],[\"b\",\"d\"],[\"c\",\"d\"]}. Tato relace je tranzitivní, antireflexivní i antisymetrická. Není však trichotomická, protože například \"d\" a \"e\" jsou dva různé neporovnatelné prvky.\n\nAbecední řazení řetězců je lineární uspořádání.\n\nSprávně seskládané matrjošky (do žádné bábušky se nesmí vejít více malinkých vedle sebe). jsou lineárně uspořádané pomocí relace \"být uvnitř\".\n\n"}
{"id": "128885", "url": "https://cs.wikipedia.org/wiki?curid=128885", "title": "Valknut (program)", "text": "Valknut (program)\n\nValknut je program na sdílení souborů v peer-to-peer sítích používajících protokol Direct Connect. Od verze 0.3.7 se prakticky nevyvíjí.\n\nProgram je napsán pomocí C++ a Qt a je uvolněn pod licencí GNU GPL.\n\nPůvodně se program jmenoval DCGUI, ale jméno bylo příliš podobné jinému linuxovému programu na sdílení souborů protokolem Direct Connect. Byl přejmenován na \"dcgui-qt\", ale kvůli problémům s 'Qt' v názvu (ochranná známka společnosti Trolltech) byl přejmenován nakonec na \"Valknut\".\n"}
{"id": "128889", "url": "https://cs.wikipedia.org/wiki?curid=128889", "title": "Funkce gimel", "text": "Funkce gimel\n\nFunkce gimel je pojem z teorie množin, který tematicky patří do kardinální aritmetiky.\n\nFunkci gimel je definována pro nekonečný kardinál formula_1 jako\nformula_2 .\nSymbol formula_3 zde označuje kofinál kardinálu formula_1.\n\nFunkce gimel se používá při vyšetřování průběhu kardinální mocniny.\n\nPro regulární kardinály platí:\nformula_5\n\nPro singulární kardinály vyslovil v roce 1974 Robert Solovay tzv. hypotézu singulárních kardinálů:\nPro každý singulární kardinál formula_6 platí \nformula_7\n\nZ Königovy nerovnosti plyne formula_8 a také formula_9, tedy speciálně formula_10 pro každé formula_11.\n\n"}
{"id": "128890", "url": "https://cs.wikipedia.org/wiki?curid=128890", "title": "Hlinice", "text": "Hlinice\n\nHlinice je místní částí města Tábor. Nachází se 5 km severovýchodně od centra Tábora, vlevo od silnice č. 137 Tábor – Mladá Vožice – Načeradec. V roce 2011 zde trvale žilo 206 obyvatel.\n\nPrvní písemná zmínka o vesnici pochází z roku 1387. Roku 1400 Hlinice náležela Albertovi z Těchobuze. Roku 1442 zde sídlí Petřík z Hlinice, který si koupil dům na táborském předměstí za 7 kop grošů. Roku 1545 držel ves Prokop Hýlovec z Polkovic, ale následující rok ves vlastnil rod Sádlů z Vrážného. Jan Sádlo byl stoupencem hnutí Mikulášenců. Ten se též účastnil odboje českých stavů proti Habsburkům. Po jeho smrti (1619) byl majetek zkonfiskován a patřil Královské komoře. Od ní koupil Hlinici Josef Kořenský z Terešova. Byl zaměstnán jako císařský rada a zemský soudce a Hlinice byla připojena k jeho statku Meziříčí. Soupis poddaných podle víry zde byl v roce 1651 a uvádí jen 7 poddaných nad 11 let (sedlák Vavřinec se dvěma dcerami a sedlák Pavel Prchlík s manželkou Markytou a dva podruzi). V této době, byl v Hlinici jeden pustý mlýn o jednom kole. Roku 1689 přikoupil Ferdinand Filip z Ladronu Hlinici ke svému statku Červené Záhoří.\n\nVe vsi se pomalu zvyšovala populace. Přistěhoval se kovář Jakub Krejsa, pak zde bylo zbudováno sídlo pro myslivce a hospoda. V roce 1713 byl majitel vsi hrabě Deym. V této době zde byly tyto usedlosti: Tomáš Krejčí, ovčín, Pavel Šanda, chalupa Jiřího Valicha, Ondřej, myslivec Jan Dvořák, Václav Rybníkář, kovář Jan Krejsa, Josef Čáp, Adam Janáček, Jan Pokorný, hospoda na níž šenkoval Matěj Hesoun.\n\nRoku 1771 zde vypukl strašný hladomor, který postihl celé Čechy. Lidé umírali i na polích, hlinečtí se vypravovali do Tábora a prosili měšťany o pomoc. Krutý mor trval i roku 1772, kdy se v některých vesnicích okolo Tábora pochovávalo i 15–18 lidí denně. Roku 1775 císař Josef II. vydal robotní patent a obyvatelstvu zmírnil robotní povinnosti. Jména dalších hlinických sedláků: Jakub Voleman (čp. 1), Václav Studenovský (čp. 3), Josef Bílek (čp. 5), Mates Sviták (čp. 6), Jan Bril (čp. 7), Václav Mašek (čp. 9), Josef Dřevo (čp. 11), Jan Macháček (čp. 13), Kašpar Holej (čp. 14). Většina sedláků vykonávala letní ruční robotu jen jeden a půl dne týdně, ale obyvatelé čp. 3 a 7 ji vykonávaly dva dny v týdnu. Číslo popisné 2 byla pastouška, čp. 8 panský dvůr, čp. 10 byla hospoda a čp. 12 byla myslivna. Na čísle popisném 17 byla panská židovna.\n\nRoku 1837 se v Hlinici zřídila škola. Byla umístěna na čp. 2, která se za 120 zlatých upravila na učebnu a byt pro učitelského pomocníka. Škole byly poskytovány 4 sáhy dříví, které se používaly na vytápění. Roku 1854 byla škola zrušena a Hlinice byla přiškolena k Měšicím. Farností Hlinice vždy patřila a patří k Chotovinám. Popis diecéze z roku 1862 uvádí v Hlinici (psána Hlinec) 35 domů se 182 katolíky a 2 židy. Roku 1905 byla Hlinice součástí katastrální osady Čekanice. Bylo zde 37 domů s 242 českými obyvateli. Osada měla toho roku tyto části: Na Boubíně, Dvorec, Hlinice a na Kimlu.\n\n\n"}
{"id": "128892", "url": "https://cs.wikipedia.org/wiki?curid=128892", "title": "Ido Wikipedie", "text": "Ido Wikipedie\n\nIdo Wikipedie je jazyková verze Wikipedie v umělém jazyce ido. V srpnu 2017 obsahovala přes 27 200 článků a pracovali pro ni 4 správci. Registrováno bylo přes 21 500 uživatelů, z nichž bylo asi 35 aktivních. V počtu článků byla 101. největší Wikipedie.\n"}
{"id": "128893", "url": "https://cs.wikipedia.org/wiki?curid=128893", "title": "Grand Prix Itálie 2000", "text": "Grand Prix Itálie 2000\n\n LXXI Gran Premio Campari d'Italia\n\n\n\n\n\n\n"}
{"id": "128894", "url": "https://cs.wikipedia.org/wiki?curid=128894", "title": "Baskická Wikipedie", "text": "Baskická Wikipedie\n\nBaskická Wikipedie je jazyková verze Wikipedie v baskičtině. Byla založena 6. prosince 2001. V lednu 2020 obsahovala přes 348 000 článků a pracovalo pro ni 12 správců. Registrováno bylo přes 107 000 uživatelů, z nichž bylo asi 550 aktivních. V počtu článků byla 29. největší Wikipedie. Byla druhou největší verzí (po katalánské) v evropském regionálním jazyce.\n\n"}
{"id": "128895", "url": "https://cs.wikipedia.org/wiki?curid=128895", "title": "Hypotéza singulárních kardinálů", "text": "Hypotéza singulárních kardinálů\n\nHypotéza singulárních kardinálů (někdy také označovaná zkratkou SCH) je tvrzení z oboru teorie množin, které (pokud je přijato) zjednodušuje výpočet kardinální mocniny.\n\nToto tvrzení bylo formulováno R.Solovayem v roce 1974 v následujícím tvaru:\n\nPro každý singulární kardinál formula_1 platí\nformula_2\n\n\nHypotézu lze ekvivalentně formulovat také:\nJak sám název napovídá, jedná se o hypotézu – tj. tvrzení, které zatím nebylo dokázáno z axiomů teorie množin a jsou dobré důvody se domnívat, že ani dokazatelné není.\nSCH je důsledkem zobecněné hypotézy kontinua, což mimo jiné znamená, že je bezesporná s axiomy ZF – to vyplývá z bezespornosti samotné zobecněné hypotézy kontinua. Mezi oběma hypotézami ale neplatí ekvivalence – SCH je tedy „slabší“ tvrzení.\nMenachem Magidor roku 1977 dokázal, že SCH není dokazatelná v ZFC, pokud je existence superkompaktního kardinálu bezesporná s axiomy ZFC.\n\nHlavním významem SCH je, že podstatným způsobem zjednodušuje výpočet kardinální mocniny. Jsou-li formula_1 a formula_12 libovolné nekonečné kardinály, pak (za předpokladu přijetí SCH) platí:\n\n"}
{"id": "128897", "url": "https://cs.wikipedia.org/wiki?curid=128897", "title": "Tulkas", "text": "Tulkas\n\nTulkas je postava z fiktivního světa spisovatele J. R. R. Tolkiena. Je jedním z Valar – nejmocnějších duchů, kteří vstoupili na počátku času do Ardy. Tulkas je popisován jako nejsilnější bojovník mezi Valar. Jeho manželkou je Nessa. \n\nZmínky o Tulkasovi se nacházejí v Tolkienově \"Silmarillionu\", konkrétně v elfských zpěvech Valaquenta a Quenta silmarillion.\n\nTulkas byl pro svou moc přezdíván \"Silný\". Byl znám též jako Astaldo čili \"Udatný\".\n\nAčkoliv byl Tulkas největším válečníkem mezi Valar, nepoužíval žádné zbraně a vždy bojoval holýma rukama. Nepoužíval ani koně, neboť byl „rychlejší než cokoliv, co má nohy“. Liboval si v boji a v měření sil. Při hře i ve válce se stále smál a to dokonce i v souboji s Melkorem. O Tulkasově síle svědčil fakt, že během válek Valar s Melkorem se Tulkas s Temným pánem opakovaně utkal a vždy zvítězil. Tulkas byl vyrovnaný, nerozhněval se snadno. Stejně obtížně však zapomínal nebo odpouštěl. \n\nByl popisován jako zardělý muž se zlatými vlasy a vousy. \n\nTulkas vstoupil do Ardy jako poslední z Valar. Stalo se tak během první války mezi Valar a Temným pánem Melkorem. Díky Tulkasovu příchodu byl Melkor poprvé zahnán z Ardy do vnější temnoty. Tulkas si za to vysloužil Melkorovu věčnou nenávist. Poté co Valar vyhnali Melkora, sloužila Tulkasova síla k uklidnění rozbouřené Ardy. Po dokončení díla se Valar shromáždili na Almarenu a zde se Tulkas oženil s Oromëho sestrou Nessou. Když Tulkas po hostině usnul, překročil Melkor se svými služebníky Hradby Noci a na severu Středozemě vybudoval své sídlo Utumno. \n\nPo probuzení elfů se Tulkas účastnil bitvy mocností, v níž Valar zničili Utumno a zajali Melkora. Tulkas tehdy Melkora přemohl v osobním souboji.\n\n"}
{"id": "128903", "url": "https://cs.wikipedia.org/wiki?curid=128903", "title": "Habří", "text": "Habří\n\nNázev Habří má více míst:\n"}
{"id": "128904", "url": "https://cs.wikipedia.org/wiki?curid=128904", "title": "Habří (přírodní památka)", "text": "Habří (přírodní památka)\n\nHabří je přírodní památka ev. č. 102, která se nachází v okrese Třebíč západně od obce Horní Smrčné. Správa AOPK Havlíčkův Brod.\n\nDůvodem ochrany je velmi zachovalý nejvýše položený habrový les.\n"}
{"id": "128907", "url": "https://cs.wikipedia.org/wiki?curid=128907", "title": "Hádky", "text": "Hádky\n\nHádky je přírodní památka ev. č. 104, která se nachází v okrese Plzeň–jih v katastru obce Milínov, 1,5 km severně od obce Kornatice. Širší okolí památky spadá do přírodního parku Kornatického potoka. Správa AOPK Plzeň, byla zřízena výnosem ministerstva kultury a školství již v roce 1956.\n\nDůvodem ochrany je teplomilná stará doubrava se vzácnou květenou obklopená monokulturním lesem tvořeným smrky. Z bylin se zde nachází převážně třtina rákosová a z květeny pak ohrožené lilie zlatohlávek, okrotice dlouholistá, medovník velkokvětý, oměj vlčí, vemeník dvoulistý, dále lýkovec jedovatý či orlíček.\n\nV severní části přírodní památky se nachází pohřební mohyly. Na východ od Hádky se nachází další přírodní památka Zvoníčkovna a na západ pak hrad Lopata.\n\n"}
{"id": "128911", "url": "https://cs.wikipedia.org/wiki?curid=128911", "title": "Háj Petra Bezruče", "text": "Háj Petra Bezruče\n\nHáj Petra Bezruče je přírodní památka ev. č. 106, která se nachází jižně od obce Petrohrad v okrese Louny. Správa AOPK Ústí nad Labem. Původně vyhlášená památka byla v červenci 2011 zrušena a rozhodnutím Rady Ústeckého kraje vyhlášena znovu. Důvodem ochrany jsou biotopy a druhy xylofágního hmyzu, zejména páchník hnědý (\"Osmoderma barnabita\").\n\nNejstarší písemná zmínka o oblasti pochází z roku 1358. V neupřesněném roce před tímto datem zde nechal Petr z Janovic, zvaný Pešek, založit hrad Petršpurk. Hrad stál na vyvýšenině (460 m n. m.) zvané dříve Zámecký vrch. Po založení zámku (o 600 metrů severněji) Jaroslavem Libštejnským z Kolovrat v letech původní hrad zpustl. Od 17. století byla v jeho okolí budována tzv. divoká část zámeckého parku. Území bylo dotvářeno ale jen minimálními zásahy (schody, pěšiny, rybníček) a z valné části byl zachován původní ráz území. Roku 1650 nechal hrabě Heřman Černín na základech kruhové hradní věže vystavět kapli Všech svatých, jejíž jméno se přeneslo i na vrch, původně nazývaný Zámecký. Dnes je lokalita chráněná jako přírodní památka (vyhlášena k příležitosti 90. narozenin básníka Petra Bezruče), ale již v dřívějších letech byl park pod ochranou pánů Černínů a nikdy nebyl využíván k těžbě dřeva.\n\nZalesněný kopec jihozápadně od zámeckého parku v Petrohradě. Zahrnuje Ovčí vrch (kóta 451 m) a vrch Všech Svatých (kóta 460 m). Důvodem ochrany tohoto území je uchování významných stromů. Chráněné území navazuje na zámecký park a přechází v řídce zalesněný svah kopce Všech Svatých, na jehož vrcholu je menší rotunda a zřícenina hradu Petrohrad. Na svazích chráněného území jsou velké žulové balvany a skaliska. Řídký porost stromů má charakter upraveného parkového lesa s vynikajícími solitérami dubů, buků a lip. Některé stromy jsou staré 500 až 600 let. Dále tu najdeme například habry, staré jilmy a na skalách porosty borovic. Součástí chráněného území je registrovaný památkový objekt – zřícenina hradu Petrohrad. Ze zdejší věže je nádherný pohled na část Jesenicka, Malměřický les, Doupovské hory a při dobrém počasí i na Krušné hory. Hrad pochází z roku 1360 a je jednou ze zastávek naučné stezky Jesenicko (zastávka č. 6). V zámeckém parku v Petrohradě se vyskytuje 122 druhů dřevin, převládají krytosemenné (92 taxonů). Na okraji chráněného území roste na levé straně u silnice z Petrohradu do Stebna památný strom – dub, který má obvod kmene v prsní výši 900 cm. Chráněné území je pro veřejnost přístupné po lesních cestách. Není dovoleno poškozovat nebo ničit přírodu ani její jednotlivé složky.\n\nZ ekologického hlediska lze park charakterizovat jako hájová společenstva suchých acidofilních doubrav a dubohabřin. Vliv na celkový ráz území má žulové podloží (středně zrnitá a hrubozrnná biotitická žula), které vystupuje v podobě dvou skalních vrcholů a menších výchozů a rozvalů.\n\nNa území je možné rozlišit tři formace, severní dubohabrový háj, jižní suchou acidofilní doubravu a zlomky subxerofilní a xerofilní travinobylinné vegetace na vrcholech. Živočišné zastoupení reflektuje častou přítomnost člověka: veverka obecná, kuna lesní, šplhavé a zpěvné ptactvo. Ceněná je populace páchníka hnědého, brouka vázaného na stromové dutiny a tlející dřevo, který je u nás vlivem velkoplošného kácení stromů ohrožen.\n\nV době budování parku byly pro doplňkovou výsadbu voleny původní dřeviny, takže jsou zde mezi nejstaršími stromy zastoupeny duby, buky, habry, lípy a babyky. V určité míře se zde vyskytuje i olše a nepůvodní akát. Na kraji chráněného území roste památný strom – dub letní zvaný Selský dub, který patří k původním stromům (900 let).\n\n\n\n"}
{"id": "128913", "url": "https://cs.wikipedia.org/wiki?curid=128913", "title": "Háj u Lipova", "text": "Háj u Lipova\n\nHáj u Lipova je přírodní památka ev. č. 107, která se nachází v okrese Hodonín na jihovýchodním okraji obce Lipov. Správa AOPK Brno.\n\nDůvodem ochrany je lokalita vzácné ladoňky dvoulisté.\n"}
{"id": "128916", "url": "https://cs.wikipedia.org/wiki?curid=128916", "title": "Háj u Louky", "text": "Háj u Louky\n\nHáj u Louky je přírodní rezervace ev. č. 1739, která se nachází v okrese Hodonín na jihovýchodním okraji obce Louka. Rezervace je spravována regionálním pracovištěm AOPK v Brně.\n\nVe vyhlášce Okresního úřadu v Hodoníně o zřízení přírodní rezervace Háj u Louky je jako hlavní důvod uvedena ochrana jednoho z nejcennějších listnatých lesů v Bílých Karpatech. Ze stromů zde převažuje habr. V bohatém bylinném porostu se vyskytuje sněženka podsněžník, ladoňka dvoulistá, medovník meduňkolistý, lilie zlatohlavá a další vzácnější druhy rostlin.\n\nZ geomorfologického hlediska se rezervace nachází na území Vizovické vrchoviny. Lokalita je rozdělena na dvě části tělesem železniční trati z Veselí nad Moravou do Velké nad Veličkou, na severu je ohraničena říčkou Velička.\n\nLokalita je významná též z hlediska geologického, neboť zdejší výchozy nivnického souvrství v rámci tzv. svrchního oddílu bělokarpatské jednotky magurského flyše představují dosud nejrozsáhlejší známý profil tímto souvrstvím. Jedná se o přirozený nesouvislý odkryv, dlouhý zhruba 500 metrů, dosahující výšky až 20 metrů. V nivnickém souvrství převládají vápnité jílovce a slínovce nad pískovci. Jílovce v přírodní rezervaci se vyznačují pestrou paletou barev – vyskytují se zde jílovce bílošedé, hnědošedé, zelenošedé, žlutošedé a dokonce i okrově zbarvené, které nejsou z ostatních litostratigrafických jednotek bělokarpatského flyše známy.\n\nPřírodní rezervace se rozkládá při levém břehu říčky Velička, jejíž tok odděluje chráněný les od silnice č. 71 a od jižního okraje obce Louka. Od železniční zastávky \"Louka u Ostrohu\" je lokalita vzdálena 300 metrů východním směrem.\n\n\n"}
{"id": "128919", "url": "https://cs.wikipedia.org/wiki?curid=128919", "title": "Hájky (přírodní památka)", "text": "Hájky (přírodní památka)\n\nHájky či Hájky u Šebkovic je přírodní památka ev. č. 870, která se nachází v okrese Třebíč západně od obce Šebkovice. Správa AOPK Havlíčkův Brod.\n\nDůvodem ochrany je souvislý lipový háj s bohatým podrostem.\n\n"}
{"id": "128922", "url": "https://cs.wikipedia.org/wiki?curid=128922", "title": "Hamerská stráň", "text": "Hamerská stráň\n\nHamerská stráň je přírodní památka ev. č. 1456, která se nachází v okrese Prostějov na severovýchodním okraji vesnice Hamry – části obce Plumlov na svahu podél řeky Hloučela. Oblast spravuje Krajský úřad Olomouckého kraje.\n\nDůvodem ochrany je křovinatá stráň s teplomilnými společenstvy. Je to strmá stráň s místně vystupujícím skalním podložím, sevřená mezi soukromé chatové parcely a dvě cesty. Zraku turistů je přístupná při procházce po červené značce zdola a po polní cestě nahoře. Shora je zajímavější.\n\n"}
{"id": "128925", "url": "https://cs.wikipedia.org/wiki?curid=128925", "title": "Havránka", "text": "Havránka\n\nHavránka je přírodní památka (ev. č. 759) v Praze v katastrálním území Troja, na území městské části Praha-Troja v městském obvodě Praha 7. Správa AOPK Praha. Přírodní rezervace Havránka je tvořena dvěma jednotkami, kterými jsou \"Pustá vinice\" a \"Údolí potoka Haltýře\"\n\nDůvodem ochrany jsou společenstva vřesovišť a teplomilných pastvin a prameniště několika vodních pramenů.\n\nO území přírodní památky Havránka pečuje Botanická zahrada hl. m. Prahy. Je zřizovatelem tři kilometry dlouhé naučné stezky (s devíti zastaveními s informačními tabulemi), která vede touto oblastí vně placené části zahrady. Územím vede též zelená pásová turistická značka Klubu českých turistů.\n\nToto chráněné území se nachází na pravém břehu Vltavy v kopci na rozhraní pražské městské části Troja a sídliště Bohnice v těsné blízkosti Botanické zahrady Praha a nedaleko pražské ZOO.\n\nV oblasti Pusté vinice se zřejmě nacházela jedna z nejstarších trojských vinic. V rámci mapování území Natura 2000 bylo toto území navrženo k vyhlášení za evropsky významnou lokalitu (výskyt naturových biotopů, kterými jsou suchá vřesoviště nížin a pahorkatin).\nV roce 2000 zde byla provedena radikální probírka keřových porostů, což mělo za následek návrat některých významných rostlin. Již v roce 2001 zde byl botaniky zaznamenán výskyt chráněného křivatce českého (\"Gagea bohemica\"). V dalších letech byl počet keřů dále redukován.\n\nV roce 2006 zde došlo k zásadnímu negativnímu zásahu ze strany správce území, Botanické zahrady. Najatá firma, jež s podobně citlivými zásahy neměla zkušenosti, zde nevhodně provedla sanaci erozních rýh, a to závozem vrstvou ornice. Následkem toho vzhledem ke složení půdního horizontu zde rychle vzrostlo nepřeberné množství hojných druhů plevelů, se kterými původní suchomilná květena neměla šanci přežít. Substrát firma rozvezla po celé vinici a poté zde provedla výsev směsi vřesovištních rostlin neznámého složení.\n\nZlepšení stavu nebylo zjištěno ani v roce 2008. Území vinice opět zarůstalo keři, hlavně trnkou, a v místě sanace, v horní části území je patrná absolutní degradace. V níže umístěných polohách se pak objevuje například na živiny náročný ovsík vyvýšený (\"Arrhenatherum elatius\"), jehož růst zjevně podpořil splach živin z navezené ornice.\n\nV dnešní době je Botanickou zahradou každoročně provozováno vypásání travin a keřové omladiny stádem koz a ovcí, jež zde stráví v oploceném výběhu necelý měsíc a stávají se vždy vděčnou atrakcí pro kolemjdoucí. Prospěšnost tohoto konání je ovšem opět diskutabilní, neboť stádo svými výkaly následně opět hnojí povrch a dále se tak vytváří podmínky pro růst některých agresivních plevelů.\n\nPrameniště Haltýř v dobách minulých sloužilo jako zdroj pitné vody pro nedaleký Trojský zámek. Voda byla jímána dřevěným vodovodem a vedena do zámku. Haltýř je původně název pro dřevěný přístřešek, jenž se staví nad pramenem či na vtoku pramene do rybníka. Dřevo postupně nasává vodu, která se následně odpařuje, a vnitřní prostor stavby tak ochlazuje. V minulosti tak haltýř byl využíván jako místo k uchovávání potravin.\n\nPustá vinice je vřesoviště nacházející se na mělkých a chudých půdách původní vinice s výchozy břidlic, buližníků, sprašových hlín a vátých písků.\n\nPrameniště Haltýř jest mokřadní loučka, v jejímž prostoru pramení několik vodních pramenů, které jsou chráněny polorozpadlým artefaktem starého haltýře.\n\nGeologicky toto území náleží ke kralupsko-zbraslavské skupině, je tvořeno starohorními (proterozoickými) usazeninami silicitů (buližníků), fylitickými břidlicemi postiženými regionální metamorfozou a anchimetamorfozou, dále zde nalézáme kvartérní nánosy vátých písků a spraší.\n\nNa obnažených štěrkopískových terasách je běžný výskyt paličkovce šedavého (\"Corynephorus canescens\"), jež je typický pro chudé písčité půdy.\n\nČást území, kde je půda hlubší, zabírají teplomilné keře, především trnky (\"Prunus spinosa\") a hlohy (\"Crataegus\" sp.). Dále se zde vyskytují tisy (\"Taxus baccata\") a duby (\"Quercus\" sp.).\n\nV mokřadní vegetaci u prameniště dominuje sítina sivá (\"Juncus inflexus\") a vrbovka chlupatá (\"Epilobium hirsutum\"). Dále lze zmínit tužebník jilmový (\"Filipendula ulmaria\") a přesličku bahenní (\"Equisetum palustre\"). Ze vzácnějších rostlin je to např. devětsil bílý (\"Petasites albus\"), typický pro prameniště především v hornatých krajích; pro toto území je typičtější devětsil lékařský (\"Petasites hybridus\").\n\nNachází se zde bohaté naleziště blanokřídlého hmyzu, který využívá k hnízdění sprašové stěny na svazích. Byly zde zaznamenány bohaté výskyty stepních typů brouků střevlíkovitých. Například: \"Cymindis axillaris, Masoreus wetterhallii, Harpalus rufipalpi\", z mandelinkovitých pak dřepčíci \"Aphtona pygmaea\", \"Longitarsus echii\", z nosatcovitých \"Apion pubescent\", z rodu \"Trachyphloeus\" druhy \"spinimanus\", \"altemans\", \"bifoveolatus, Strophosoma faber, Cycloderes pilous, Otiorhynchus fullo, Peritelus leucogrammus, Sitona inops, Sibina subeliptica, Gronops lunatus, Mogulones austriacus\". Na vřesovišti jsou pak zdomácnělí střevlíkovití \"Bradycellus ruficollis, Amara infámy\" a přímo na vřes mandelinky \"Altica oleracea breddini\" a Lochmaea suturalis.\n\nNa prameništi Haltýř žije vzácný dřepčík \"Altica palustris\". Místní křoviny pak hojně slouží jako hnízdiště ptactva, například budníčků, pěnic či sýkor. Celkem zde hnízdí okolo třiceti druhů.\n\nPředmětem ochrany je prameniště vodních pramenů a rozsáhlé vřesoviště evropského významu.\n\nV horní části Pusté vinice se nachází plošina, jež je oblíbenou destinací výletníků. Lze odtud přehledně shlížet na přilehlé městské části, trojskou kotlinu etc.\n\nVzhůru do kopce stezka pokračuje k přírodní památce Velká skála, což je buližníkový hřeben starohorního stáří (600 milionů let), jenž vystupuje ze sprašových hlín. Dolů z kopce pak jdeme k zastávce autobusu 112 Kovárna. Nedaleko se také nachází další chráněný objekt, vinice Salabka.\n\n\n"}
{"id": "128928", "url": "https://cs.wikipedia.org/wiki?curid=128928", "title": "Házlův kříž", "text": "Házlův kříž\n\nHázlův kříž je přírodní památka v okrese Český Krumlov. Nachází se na Šumavě, jihozápadně od Horní Plané, 1 km jižně od osady Přední Zvonková, těsně u česko−rakouské státní hranice. Je součástí CHKO Šumava. Důvodem ochrany je komplex vlhkých luk a rašelinišť.\n\n"}
{"id": "128931", "url": "https://cs.wikipedia.org/wiki?curid=128931", "title": "Heraltický potok (přírodní památka)", "text": "Heraltický potok (přírodní památka)\n\nHeraltický potok je přírodní památka ev. č. 1515, která se nachází v okrese Opava, v jihozápadním sousedství vesnice Zadky zhruba 4 km východně od obce Velké Heraltice. Správa AOPK Ostrava.\n\nDůvodem ochrany jsou mokřady kolem Heraltického potoka s významnými rostlinnými společenstvy.\n"}
{"id": "128934", "url": "https://cs.wikipedia.org/wiki?curid=128934", "title": "Heraltický potok", "text": "Heraltický potok\n\nSlovo Heraltický potok má více významů:\n\n"}
{"id": "128935", "url": "https://cs.wikipedia.org/wiki?curid=128935", "title": "Hliníř", "text": "Hliníř\n\nHliníř je přírodní památka ev. č. 1388, která se nachází v okrese České Budějovice, katastrálním území Lhota u Dynína, příslušném k obci Dynín. Leží u stejnojmenného rybníka. Správa CHKO Třeboňsko. Výměra: 4,6 ha; včetně ochranného pásma 15,28 ha\n\nDůvodem ochrany je přechodové rašeliniště se vzácnou květenou.\n"}
{"id": "128938", "url": "https://cs.wikipedia.org/wiki?curid=128938", "title": "Hluchov", "text": "Hluchov\n\nSlovo Hluchov má více významů:\n\n"}
{"id": "128939", "url": "https://cs.wikipedia.org/wiki?curid=128939", "title": "Hluchov (přírodní památka)", "text": "Hluchov (přírodní památka)\n\nHluchov je přírodní památka (evidenční číslo 2006) nacházející se na katastrálním území obce Brandýs nad Labem – Stará Boleslav v okrese Praha-východ. Těsně sousedí s řekou Labe. Předmětem ochrany je výskyt lužního lesa s typickými zástupci fauny a flóry polabské nížiny. Tento les musel v historii čelit mnoha tlakům – např. jako lesopark a loviště brandýského zámku. Po početných úpravách splavnosti Labe  z této oblasti vymizely sezónní povodně. Za přírodní památku byl Hluchov vyhlášen 22. září 1995. Nachází se v nadmořské výšce okolo 170 m n. m. \n\nNejvýraznější dřevinou je dub letní (\"Quercus robur\"). V bylinném patře se nachází typické jarní lesní rostliny. Území funguje jako refugium mnohých ptačích druhů – i proto zde můžeme pozorovat silně ohrožený druh – ledňáčka říčního (\"Alcedo atthis\"). Mezi další silně ohrožené živočichy vyskytující se na tomto území patříužovka obojková (\"Natrix natrix\"), slepýš křehký (\"Angius fragilis\") nebo rosnička zelená (\"Hyla arborea\"). \n\nNegativní dopady na tuto přírodní památku vyplývají z jejího umístění. Hluchov se nachází mezi Brandýsem nad Labem a Starou Boleslaví, které tvoří souměstí. Následkem toho je Hluchovem vedená komunikace spojující města a veřejnost, přirozeně se pohybující z jedné části města do druhé tak vytváří tlak na toto území. Území je ze severu přirozeně ohraničeno tůní (slepé rameno Labe) a z jihu protékající řekou Labe. Komunikace rozděluje území na starší východní a mladší západní část. V oblasti se často vyskytují padlé kmeny či odumírající stromy, na několika místech můžeme pozorovat přirozenou obnovu lesa. Hluchov se nachází v nadmořské výšce 170 m n. m., nenajdeme zde žádný výrazný výškový útvar neživé přírody. Výměra území tvoří 7,12 ha.\n\nDíky sousedství Hluchova s řekou Labe, bylo toto území obýváno již od počátku neolitu. Přes dlouhodobé užívání člověkem se ale zdá, že zůstala zachována původní druhová skladba, protože les nebyl nikdy zcela degradován. V období středověku zůstal les zachován především díky tomu, že náležel ke královským lovištím. Za období vlády Habsburků patřil Hluchov, jako součást zámeckých zahrad, k brandýskému zámku. Po první světové válce byl Hluchov zestátněn a první chráněné území bylo vyhlášeno roku 1933. To ale zaniklo spolu s Československem roku 1939. \n\nVyužití Labe jako dopravní cesty si vyžádalo několik regulačních zásahů do toku řeky. První práce na zlepšení splavnění Labe v této oblasti proběhly již roku 1831. Od tohoto roku probíhaly další regulační zásahy nepravidelně. Dokončení stavby plavební komory v Brandýse nad Labem roku 1936 mělo za následek značný úbytek zaplavování Hluchova. Roku 1994 se pak plavební komora modernizovala a břeh řeky přiléhající k Hluchovu byl téměř celý zpevněn a vybetonován. Dne 22. září 1995 byl Hluchov vyhlášen za přírodní památku. \n\nOblast geologicky náleží kvartéru a hydrologicky spadá do povodí Labe. Mezi hlavní druhy půd patří nivní a glejové půdy, které leží na písčitých uloženinách. Průměrná roční teplota vzduchu je okolo 9,5 °C, což představuje jednu z nejvyšších průměrných teplot v České republice. Roční úhrn srážek činí 530 – 581 mm. \n\nHluchov je lužní les, kde se nachází tzv. tvrdý luh. Převládají zde dřeviny s tvrdým dřevem jako duby, jilmy či jasany. Tvrdý luh je ovlivněn zejména pravidelnými záplavami lesa, ale voda se zdržuje kratší dobu než v případě měkkého luhu. V minulosti bylo území zaplavováno každoročně, a to hlavně z jara. Po dokončení úprav splavnosti Labe povodně z této oblasti, až na pár výjimek, vymizely.\n\nMezi nejvýraznější dřeviny rostoucí na lokalitě patří dub letní (\"Quercus robur\"), který tvoří zároveň nejstarší zástupce. Hojně je zde i lípa malolistá (\"Tilia cordata\"), jasan ztepilý (\"Fraxinus excelsior\"), jilm polní a jilm vaz (\"Ulmus minor\" a \"Ulmus laevis\"), topol černý a bílý (\"Populus nigra\" a \"Populus alba\"), olše lepkavá (\"Alnus glutinosa\"). Značný antropogenní vliv je znát na výskytu jírovce maďalu (\"Aesculus hippocastanum\") podél bývalých alejových cest.\n\nV podrostu stromů nacházíme typické rostliny jarního aspektu (využívají doby, kdy stromy ještě nemají listy): česnek medvědí (\"Allium ursinum\"), česnáček lékařský (\"Alliaria officinalis\"), křivatec žlutý (\"Gagea lutea\") a dymnivka dutá (\"Corydalis cava\"). Mezi další typické lužní druhy patří orsej jarní (\"Ficaria bulbifera\"), sasanka hajní (\"Anemone nemorosa\"), bršlice kozí noha (\"Aegopodium podagraria\") a jiné.\n\nCo se fauny týče, je oblast velmi poznamenaná nedalekou a dlouho trvající lidskou činností. Původní druhy velkých obratlovců (např. bobr) byly nahrazeny druhy zavlečenými (zdivočelá domácí zvířata, norek americký aj.). Z ptáků se tu vyskytuje například ledňáček říční (\"Alcedo atthis\"), konipas horský (\"Motacilla cinerea\"), vlaštovka obecná (\"Hirundo rustica\") či lejsek bělokrký (\"Ficedula albicollis\"). Přírodní památka bez pochyby funguje jako refugium ptačích druhů a poskytuje vhodná místa ke hnízdění. Savci jsou zastoupeni netopýrem velkouchým (\"Myotis bechsteinii\") nebo třeba plšíkem lískovým (\"Muscardinus avellanarius\"). Žije zde i chráněná užovka obojková (\"Natrix natrix\") či skokan štíhlý (\"Rana dalmatina\").\n\nJako hlavní důvod vzniku této přírodní památky byla ochrana zbytku lužního lesa a jeho typické vegetace a fauny. V lese se také vytvořilo vhodné prostředí pro xylobionty. V areálu nebyly pozorovány žádné druhy kriticky ohrožené, ale vyskytuje se zde několik druhů silně ohrožených a to například: užovka obojková (\"Natrix natrix\"), slepýš křehký (\"Angius fragilis\"), rosnička zelená (\"Hyla arborea\") nebo třeba již zmiňovaný ledňáček říční (\"Alcedo atthis\"). Oblast není a nikdy nebyla navrhována na EVL či NATURA 2000.\nDo roku 2005 bylo provedeno 6 managementových zásahů, týkajících se především úklidu oblasti či odstranění rizikových dřevin. Poslední plán péče měl platnost v období let 2006 – 2015. Jako dlouhodobý cíl zde bylo stanoveno ponechání větší části lesa přirozenému vývoji. Až na okolí cest a místní komunikace by zde tak neměly probíhat větší zásahy člověka. V současné době není schválený žádný aktuální plán péče.\n\nV červnu roce 2015 byl podán krajským úřadem Středočeského kraje návrh na zrušení přírodní památky, který byl ale zamítnut. Následně byla udělena městským úřadem Brandýsa nad Labem - Staré Boleslavi výjimka ze zákazu provedení mýtní těžby a v prosinci 2015 byla provedena na části území holoseč, která byla zdůvodněná havarijním stavem dřevin a zajištěním bezpečnosti osob. V roce 2016 proběhlo několik údržeb.\n\nV přilehlé tůni probíhá intenzivní rekreační rybaření, čímž může docházet k příležitostnému plašení ptáků hnízdících u břehů. Vzhledem k obklopení Hluchova oběma městy, se pod pilíři mostu místní komunikace vzácně objevují bezdomovci či narkomani. Les je pravidelně čištěn obyvateli města v nárazových událostech, např. při příležitosti Dne Země. V blízkosti se nachází jezdecké centrum, les tak slouží pro vyjížďky na koních, ale i pro pěší procházky. Výjimečně se v oblasti konaly např. orientační běhy.\n\nNa jižním okraji prochází modrá turistická značka spolu s naučnou stezkou – nachází se zde i informační cedule se stručnou historií a popisem významu lokality. Do území lesa je vstup na vlastní nebezpečí díky možnému pádu stromů.\n\n"}
{"id": "128941", "url": "https://cs.wikipedia.org/wiki?curid=128941", "title": "Hluboček", "text": "Hluboček\n\nHluboček je přírodní památka ev. č. 871, která se nachází v okrese Třebíč východně od města Třebíče při břehu řeky Jihlavy pod vrchem Brčíře nedaleko obce Vladislav. Přírodní památka byla vyhlášena v roce 1983 jako dvě samostatné luční enklávy. Lokalita je chráněna převážně jako krajní bod rozšíření ladoňky dvoulisté pravé rakouské v rámci Českomoravské vrchoviny.\n\nGeologické podloží je tvořeno kvartérními povodňovými hlínami, místy organickými materiály na štěrku z řeky Jihlavy. V současné době je louka využívána jako kosená louka, která je obhospodařována bez užití hnojiv.\n\nDůvodem ochrany je lokalita ladoňky dvoulisté pravé rakouské (\"Scilla bifolia subsp. bifolia var. drunensis\").\n"}
{"id": "128945", "url": "https://cs.wikipedia.org/wiki?curid=128945", "title": "Mokřiny u Beřovic", "text": "Mokřiny u Beřovic\n\nPřírodní památka Mokřiny u Beřovic (dříve \"Hobšovický rybník\") se nachází v údolí Bakovského potoka mezi obcemi Beřovice a Hobšovice v okrese Kladno. Správa AOPK Praha. Chráněné území bylo vyhlášeno v roce 1990 pod názvem \"Hobšovický rybník\"; původní rozloha činila 8,93 ha. Roku 2008 došlo k mírnému rozšíření území a změně názvu. Důvodem ochrany je Hobšovický rybník se svým okolím, který tvoří významné hnízdiště, nocoviště a tahová zastávka ptactva a biotop mokřadní zvířeny a květeny.\n\n"}
{"id": "128947", "url": "https://cs.wikipedia.org/wiki?curid=128947", "title": "Holásecká jezera", "text": "Holásecká jezera\n\nHolásecká jezera je přírodní památka ev. č. 1128, která se nachází na západě brněnské městské části Brno-Tuřany převážně v katastrálním území Holásky, malá část se nachází také v katastrálním území Brněnské Ivanovice. Leží v těsném západním sousedství zástavby čtvrti Holásky.\n\nJedná se o soustavu 9 průtočných jezer, která byla v minulosti přehrazena a vzniklo tak 7 dílčích vodních ploch pojmenovaných jako Kašpárkovo, Typfl, Kmuníčkovo, Roučkovo, Ledárenské, Plavecké a Strakovo jezero. Vodní plochy Kocábka a Lávka jsou pravděpodobně pozůstatkem starého říčního meandru řeky Svitavy, jak vyplývá z kreseb v kronice Holásek. Poslední a největší z vodních ploch - Opleta vzniklo až v 70. letech 20. století (1974) na popud místní rybářské organizace, a to vytěžením zeminy.\n\nPředmětem ochrany je ochrana výrazného krajinného prvku a unikátní lokality z hlediska výskytu některých druhů obojživelníků, hnízdiště ptáků a refugiua zvěře. Orgánem ochrany přírody a krajiny je Odbor životního prostředí Krajského úřadu Jihomoravského kraje, který je současně pořizovatelem Plánu péče o přírodní památku Holásecká jezera na období 2015-2024.\n\nPodloží je tvořeno třetihorními bádenskými jíly karpatské předhlubně, jež jsou překryty fluviálními naplavenimani, které sem dopravily řeka Svitava a Černovický potok. Výše uvedený sedimentovaný materiál je tvořen štěrkopísky pleistocénního stáří, které zabírají spodní vrstvu. Nad nimi jsou navrstveny hlíny a písky holocénního stáří.\n\nZ geomorfologického hlediska je území členěno pod vněkarpatskou sníženinu, pro kterou jsou charakteristické mírně zvlněné pahorkatiny a v poříčních nivách roviny. V rámci vněkarpatské sníženiny spadá území do podsoustavy Západní vněkarpatské sníženiny, celku Dyjsko-svratecký úval. Pokud půjdeme ještě do podrobnějšího členění, přírodní památka Holásecká jezera, jsou zahrnuta do Pracké pahorkatiny, u které jsou hlavním rysem mocné akumulace říčních nánosů řek Svratky a dolní Svitavy.\n\nZ dendrologického průzkumu prováděného v roce 2012 a z Plánu revitalizace přírodní památky Holásecká jezera zpracovaným firmou ATELIER FONTES, s.r.o. vyplývá, že se v území nachází 36 druhů stromů, 13 druhů keřů a 3 druhy lián.\n\nGeograficky významnými druhy jsou zde jilm habrolistý (\"Ulmus minor\") a jilm vaz (\"Ulmus effusa\"). Oba druhy jsou zde ve svém přirozeném prostředí a dobře zde zmlazují. Jak uvádí plán revitalizace, nejvíce na východním břehu Typflu a Kmuníčkova jezera. V území se nachází také větší počet topolů černých (\"Populus nigra\"), které jsou pro území taktéž cenné. Na druhé straně je zde zastoupen i kultivar topolu černého - \"Populus nigra \"italica\"\", který je rozeznatelný od ostatních druhů svým pyramidálním tvarem.\n\nV území se však nachází také invazivní druhy. Z dřevin jsou to javor jasanolistý (\"Acer negundo\"), z lián pak chmel otáčivý (\"Humulus lupulus\") a loubinec pětilistý (\"Parthenocisus quinquefolia\"). Z bylin pak netýkavka malokvětá (\"Impatiens parviflora\"), zlatobýl kanadský (\"Solidago canadensis\") a z travin třtina křovištní (\"Calamagrostis epigejos\"). Z plánu revitalizace vyplývá, že za invazivní druhy jsou považovány v České republice původní kopřiva dvoudomá (\"Urtica dioica\") a bez černý (\"Sambucus nigra\"), které na některých místech zabraňují růstu bohatších bylinných a keřových podrostů. Naopak v jinde invazivní rákos obecný (\"Phragmites australis\") je v přírodní památce Holásecká jezera žádoucí, neboť slouží jako útočiště pro ptactvo vázané na rákosiny.\n\nZ ostatních druhů dřevin je zde zastoupen javor babyka (\"Acer campestre\"), javor mléč (\"Acer platanoides\"), javor klen (\"Acer pseudoplatanus\"), olše lepkavá (\"Alnus glutinosa\"), bříza bělokorá (\"Betula pendula\"), habr obecný (\"Carpinus betulus\"), svída krvavá (\"Cornus sanguinea\"), líska obecná (\"Corylus avellana\"), hloh (\"Crataegus\" sp.), brslen evropský (\"Euonymus europaea\"), jasan ztepilý (\"Fraxinus excelsior\"), břečťan popínavý (\"Hedera helix\"), ořešák černý (\"Juglans nigra\"), ořešák královský (\"Juglans regia\"), ptačí zob obecný (\"Ligustrum vulgare\"), jabloň lesní (\"Malus sylvestris\"), smrk ztepilý (\"Picea abies\"), borovice lesní (\"Pinus sylvestris\"), topol bílý (\"Populus alba\"), topol kanadský (\"Populus x canadensis\"), topol šedý (\"Populus x canescens\"), topol osika (\"Populus tremula\"), třešeň ptačí (\"Prunus avium\"), slivoň obecná (\"Prunus insitiia\"), střemcha obecná (\"Prunus padus\"), trnka obecná (\"Prunus spinosa\"), dub zimní (\"Quercus petraea juv.\"), dub letní (\"Quercus robur\"), růže šípková (\"Rosa canina\"), ostružiník ježiník (\"Rubus caesius\"), ostružiník maliník (\"Rubus idaeus\"), vrba bílá (\"Salix alba\"), vrba jíva (\"Salix caprea\"), vrba křehká (\"Salix fragilis\"), pámelník bílý (\"Symphoricarpos rivularis\"), šeřík obecný (\"Syringa vulgaris\"), lípa srdčitá (\"Tilia cordata\"), lípa velkolistá (\"Tilia plytyphyllos\") a kalina obecná (\"Viburnum opulus\").\n\nBezobratlí jsou zastoupeni plovatkou bahenní či uchatkou nadmutou, z ryb žijí v jezerech cejn velký, kapr obecný, lín obecný, okoun říční, štika obecná a další. Populace obojživelníků tvoří zejména ropucha zelená a skokan skřehotavý, zastoupení mají i ropucha obecná, skokan štíhlý a ojediněle rosnička zelená. Z lokality vymizela kuňka obecná, stejně jako čolek obecný a blatnice skvrnitá. V mokřadech hnízdí bukáček malý, moudivláček lužní, rákosník obecný, rákosník velký, v břehových porostech krutihlav obecný, lejsek šedý, slavík obecný, strakapoud jižní, žluna zelená. Na jezerech žije i bobr evropský.\n\n\n\n"}
{"id": "128951", "url": "https://cs.wikipedia.org/wiki?curid=128951", "title": "Akershus (hrad)", "text": "Akershus (hrad)\n\nAkershus je hrad v norském hlavním městě Oslu. Jeho stavba byla zahájena okolo roku 1300 králem Haakonem V.\n\nPevnost je dodnes využívána armádou, je však částečně přístupná i veřejnosti. Nachází se v ní mimo jiné hrobky několika členů královské rodiny a dvě muzea s vojenskou tematikou. Z hradeb je výhled na přístav a centrum Osla včetně tamní radnice.\n\nNásledující seznam obsahuje jména všech velitelů pevnosti spolu s rokem, kdy se ujali velení:\n"}
{"id": "128956", "url": "https://cs.wikipedia.org/wiki?curid=128956", "title": "Jan I. Spravedlivý", "text": "Jan I. Spravedlivý\n\nJan I. Spravedlivý byl habešský (území dnešní Etiopie) král králů, který vládl mezi lety 1667–1682. Pocházel z dynastie \"Gondarine\".\n"}
{"id": "128963", "url": "https://cs.wikipedia.org/wiki?curid=128963", "title": "Cosa nostra", "text": "Cosa nostra\n\n\"Cosa nostra\" (it. \"Naše věc\") je jméno používané pro sicilskou mafii působící na území Spojených států. Zde se většinou používá označení \"\"Cosa nostra\"\", což bývá chápáno také jako synonymum mafie.,\nPojem \"\"Cosa nostra\"\" však může znamenat také pouze mafii v Itálii, resp. na Sicílii. \"\"Cosa nostra\"\", ať už se jedná o americkou nebo sicilskou mafii, je rozdělená do jednotlivých klanů (tzv. rodin), v jejichž vedení stojí vždy Boss (Don).\n\nHierarchie obou skupin je popsána v článku Mafie.\n\nItalská \"\"Cosa nostra\"\" je považována za největší a nejsilnější mafiánskou organizaci v Evropě. Její hlavní sídlo je na Sicílii. Klan (rodina) se neskládá pouze z rodinných příslušníků, ale z lidí vedených jedním Donem (hlavou rodiny), kteří kontrolují určité teritorium.\n\nSicilská mafie má kořeny v době, kdy Sicílii okupovali Arabové a později Francouzi. Tehdy se začaly kvůli obraně zakládat ozbrojené skupiny. Takové skupiny vznikaly i v 19. století, kdy chránily majetek bohatých velkostatkářů před revoltou sedláků. Sicílie byla daleko od vlády sídlící v Římě, a tak měla mafie volné pole působnosti.\n\nVelký podíl na boji proti Cosa Nostře v Itálii měli soudci Giovanni Falcone a Paolo Borsellino.\n\nMezi vlnami italských imigrantů, kteří koncem 19. století proudili do USA, bylo dost zločinců, kteří poznali, že můžou své krajany ve velkých městech vydírat. Dělo se tak zejm. v New Yorku, Chicagu a New Orleans. Brzy přebraly gangy vládu nad celými čtvrtěmi. Členové gangů postupně vytvořili mafii.\n\nJejí rozkvět nastal za období prohibice (mezi lety 1920–1933). Alkohol se pašoval z Kanady, Mexika nebo Skotska. Alkohol se také tajně vyráběl, jeho kvalita však byla velmi nízká a často vedla k otravám.\n\nV New Yorku v letech 1930–1931 probíhal ryze sicilský konflikt (Castellamarská válka), který vyvrcholil založením pěti klanů (rodin). Obdobné klany se pak zakládaly také v ostatních amerických městech, např. ve Philadelphii, Bostonu, New Orleans, Dallasu, Detroitu nebo Kansas City. Dnes je mafie aktivní především v Chicagu a New Yorku. Do původní Cosa Nostry, která sdružovala pouze Sicilany, se postupně přiřazovali i členové dalších etnických skupin, např. Irové.\n\nV roce 1970 vyšel v Americe zákon, který se měl stát zbraní proti mafii. Umožňoval podání žaloby v případě, kdy byla osoba v podezření, že patří k nějaké kriminální organizaci. To se stalo tehdy, když obviněný v průběhu deseti let spáchal dva z celkových 35 definovaných trestných činů se stejným cílem nebo výsledkem.\n\nV současnosti porušuje mnoho mafiánů pravidlo omerty, když vypovídá proti svým společníkům, což usnadňuje vyšetřování a usvědčení pachatelů. Nejznámějším mafiánem v tomto směru se stal Tommaso Buscetta.\n\nMafie naopak těží z toho, že od roku 2001 se pozornost FBI obrátila k hrozbám teroristických útoků.\n\n\n"}
{"id": "128970", "url": "https://cs.wikipedia.org/wiki?curid=128970", "title": "Jan z Brienne", "text": "Jan z Brienne\n\nJan z Brienne ( \"Jean de Brienne\", 1148 – 23. března 1237, Konstantinopol) byl králem jeruzalémským (1210-1212) a císařem-regentem latinským (1229–1237). Byl také předním účastníkem páté křížové výpravy.\n"}
{"id": "128971", "url": "https://cs.wikipedia.org/wiki?curid=128971", "title": "Kapacitor", "text": "Kapacitor\n\nTermínem kapacitor je v oblasti modelování dynamických procesů označována skupina prvků schopných akumulovat energii a v čase vykazujících závislost zobecněného úsilí \"e\" (např. síla, elektrické napětí, tlak) na integrálu zobecněného toku \"f\" (např. rychlost, elektrický proud, objemový průtok).\n\nPříkladem kapacitoru může být pružina (síla závislá na velikosti výchylky, tedy na integrálu rychlosti roztažení), elektrický kondenzátor (napětí závislé na elektrickém náboji, tedy na integrálu proudu), tlaková nádoba (tlak závislý na množství tekutiny, tedy na integrálu průtoku).\n\n\n"}
{"id": "128972", "url": "https://cs.wikipedia.org/wiki?curid=128972", "title": "Velština", "text": "Velština\n\nVelština (velšsky \"Cymraeg\" nebo \"y Gymraeg\") je keltský jazyk, kterým hovoří Velšané ve Walesu, v Anglii při hranicích s Walesem a v enklávách po celém světě. Velština je v současné době nejpoužívanějším keltským jazykem na světě.\nAčkoliv význam velštiny několik desetiletí upadal, došlo v roce 1993 k jejímu obrození, když Britský parlament postavil velštinu na stejnou úroveň jako angličtinu pro používání v běžném veřejném životě.\n\nPodle výsledků průzkumu o používání velšského jazyka v roce 2004 žije ve Walesu 611 000 mluvčích. To činí asi 21,7 procent obyvatelstva.\nVelština používá latinskou abecedu+následující písmena s diakritikou:\nÁ, À, Â, Ä, É, È, Ê, Ë, Ì, Î, Ï, Ó, Ò, Ô, Ö, Ù, Û, Ẁ, Ŵ, Ẅ, Ý, Ỳ, Ŷ, Ÿ\n\n\n"}
{"id": "128974", "url": "https://cs.wikipedia.org/wiki?curid=128974", "title": "Latinska ćuprija", "text": "Latinska ćuprija\n\nLatinska ćuprija (česky Latinský most, původní název v časech Jugoslávie byl \"Principov Most\") je historický most přes řeku Miljacka v Sarajevu. Patří mezi nejstarší mosty ve městě. V roce 2004 byl vyhlášen za kulturní památku.\n\nPoprvé je existence mostu zmíněna v zápisech z roku 1541, v období samotného vzniku Sarajeva. Tehdy to však ještě byl most dřevěný; kamenný je dochován až teprve z roku 1565. V letech 1739 a 1789 byl most poničen a musel být přestavěn jeden z jeho pilířů. 15. listopadu 1791 byl most při velké povodni poškozen, a tak musel být rekonstruován. Opravy financoval místní obchodník Abdulláh-aga Briga. Most byl natolik poškozen, že byl uzavřen po celých šest let, než byly nalezeny prostředky na jeho obnovu. Po obnově stavby byly na obou stranách mostu zřízeny prodejny se zbožím, z jejichž daní se umořovaly vysoké náklady na stavbu.\n\nOd roku 1950 byl most kulturní památkou v rámci SR Bosny a Hercegoviny. Stejný status získal i po válce v 90. letech.\n\nMost má čtyři oblouky a podpírají ho tři pevné pilíře spolu s kamennou stěnou na nábřeží. Je postaven tak, že pilíře se ve své horní části rozestupují do té míry, že je zde otevřený prostor. Most je pro Sarajevo jednou z nejvýznamnějších památek, a proto je i zobrazen na znaku a vlajce města.\n\n28. června 1914 na staroměstské straně mostu u budovy knihovny spáchal Gavrilo Princip sarajevský atentát. V dobách Jugoslávie byl dokonce po něm pojmenován, původní název se vrátil po osamostatnění Bosny a Hercegoviny.\n"}
{"id": "128978", "url": "https://cs.wikipedia.org/wiki?curid=128978", "title": "Jan I. Aragonský", "text": "Jan I. Aragonský\n\nJan I. Aragonský zv. \"Lovec\" (\"španělsky Juan I el Cazador\", 27. prosince 1350 Perpignan - 19. května 1396 Foix) byl aragonský král, syn Petra IV. Aragonského.\n\nKrál Jan vládl v letech 1387–1396, byl dvakrát ženatý a z početného potomstva se dožily dospělosti pouze dvě dcery. Byl značně pověrčivý a zemřel na následek pádu z koně při lovu v lese nedaleko Foix a byl pohřben v cisterciáckém klášteře v Pobletu. Nástupcem na královský trůn se stal jeho mladší bratr Martin.\n"}
{"id": "128986", "url": "https://cs.wikipedia.org/wiki?curid=128986", "title": "Vlajka Konžské demokratické republiky", "text": "Vlajka Konžské demokratické republiky\n\nVlajka Konžské demokratické republiky byla představena 20. února 2006 v souvislosti s přijetím nové ústavy v prosinci 2005. Vlajka je velmi podobná vlajce Konžské demokratické republiky z let 1963–1971. Oproti této původní vlajce došlo k několika změnám. Barva podkladu se změnila z královské modré na nebeskou modř, která má reprezentovat mír. Červený úhlopříčný pruh symbolizuje „krev mučedníků země“, žlutá prosperitu a žlutá hvězda zářnou budoucnost země.\n\nV období let 1971–1997, kdy země nesla název Zair(e), se užívala vlajka zelené barvy o poměru stran 2:3. Uprostřed vlajky bylo kulaté žluté pole, ve kterém byl vyobrazen symbol vládnoucí strany – ruka s hořící pochodní.\n\nPo sesazení prezidenta Mobutua byla přijata vlajka o poměru 2:3 modré barvy. Ve středu vlajky byla žlutá pěticípá hvězda a u žerďové části svisle seřazeno šest malých žlutých pěticípých hvězd.\n\nSoučasná vlajka vychází z dob, kdy Kongo bylo belgickou kolonií.\n\n"}
{"id": "128988", "url": "https://cs.wikipedia.org/wiki?curid=128988", "title": "Etiopská vlajka", "text": "Etiopská vlajka\n\nVlajka Etiopie byla přijata 31. srpna 1996. Základ etiopské vlajky tvoří červená, žlutá a zelená barva. Tyto barvy se staly symbolem africké jednoty.\n\nEtiopie, nejstarší stát subsaharské Afriky a nejstarší nezávislé africké území, je dnes jednou z nejchudších zemí světa. Její kultura je však velice bohatá a mezi etiopské kulturní dědictví patří i národní vlajka.\n\nKořeny etiopské státní vlajky sahají hluboko do minulosti. Názory na to, co kdysi dávno inspirovalo Etiopy při výběru barev pro svůj národní symbol, se liší. Nejčastěji je uváděna duha, v jejímž barevném spektru nejvíce vynikají právě červená, žlutá a zelená barva. Tento přírodní úkaz není v etiopských klimatických podmínkách nikterak ojedinělý, nad vodopády na Modrém Nilu se duha vyskytuje dokonce nepřetržitě po celý rok. Možná, že podobně smýšleli i obyvatelé Bolívie, jejichž vlajka vznikla nezávisle na té etiopské, ale obsahuje stejný barevný základ.\n\nNesporným důkazem o tom, že jsou červená, žlutá a zelená barva jsou užívány etiopským lidem jako barvy národní už několik staletí, je Orteliova mapa Vnitřní a Vnější Etiopie (souhrnně Abyssinie) z roku 1573. Belgický kartograf ozdobil nadpis této mapy obrázky muže, ženy a dvou dětí nesoucích slunečníky. Tyto postavy symbolizující rodinu etiopských domorodců jsou oděny v šatech ušitých z červené, žluté a zelené látky. Plátno pod nadpisem a slunečníky jsou rovněž vyobrazeny v těchto barvách. To také svědčí o odedávné národní hrdosti Etiopů a jejich lásce ke státní vlajce, kterou nazývají Sendek Alama, což v amharštině. doslova znamená národní symbol.\n\nStejně jako její původ, ani význam základních barev etiopské vlajky není úplně jasný a jeho interpretace bývají odlišné. Jednou z variant je vzájemné propojení a síla jednoty Svaté trojice, a také pouto etiopského lidu k Bohu. Vyznavači křesťanství, které má v této zemi velmi dlouhou tradici, sice tvoří většinu etiopské populace, ale vůči zdejším náboženským minoritám je tento výklad významu barev národní vlajky poněkud diskriminující. Mnohem více neutrální interpretace je ta, že barvy značí víru, naději a laskavost boží. Nejčastěji se však setkáváme s myšlenkou, že zelená barva symbolizuje zemi a dar její úrodnosti, žlutá mír a harmonii mezi různými etniky a náboženskými skupinami zde žijícími a červená sílu a krev Etiopů prolitou při obraně své vlasti.\n\nPrvní oficiálně přijata státní vlajka Etiopie byla složena ze tří samostatných, vertikálně řazených barevných praporů trojúhelníkových tvarů. Nejvýše byl umístěn červený, uprostřed žlutý a nejníže zelený prapor. Tuto kombinaci prohlásil v roce 1881 císař Yohannes IV. za symbol Etiopského císařství.\n\n6. října 1897, za vlády císaře Menelika II. , došlo ke spojení trojúhelníkových praporů v souvislou vlajku obdélníkového tvaru s poměrem stran 1:2. Nový státní symbol Etiopie byl také používán jako znak jejího císaře, když se v jeho středu nacházely Menelikovy iniciály červené barvy.\n\nK prohození umístění červeného a zeleného pruhu na etiopské vlajce došlo v roce 1920 za vlády císařovny Zewditu I.\n\nItalská fašistická vojska vtrhla do Etiopie v říjnu 1935. V květnu následujícího roku obsadila hlavní město Addis Abebu, nad níž zavlála vlajka Italského království. Etiopská národní trikolóra byla pečlivě uschována až do května 1941, kdy spojenecká armáda nadobro porazila fašisty okupující tuto africkou zemi. Etiopie znovu získala ztracenou svobodu.\n\n5. května 1941 se na trůn etiopského císaře vrátil Haile Selassie I. Téhož dne byl do středu národní vlajky přidán panovníkův symbol, jenž se stal nejen znamením samotného vladaře, ale také celé Etiopské říše. Nejednalo se o císařovy iniciály jako za vlády Menelika II., ale o obraz Lva z Judeje. Tento Lev, kráčející na východ, nese na hlavě zlatou korunu etiopského císaře a pravou přední tlapu má vztyčenou. Drží v ní dlouhou zlatou tyč zakončenou křížem, který symbolizuje Koptskou pravoslavnou církev. Těsně pod křížem je uvázána vlající etiopská trikolóra. Příznivci rastafariánství, náboženského hnutí, které se zrodilo na Jamajce, přijali tuto vlajku za symbol své víry. Rastafariáni také považují císaře Haile Selassieho I. za ztělesnění Boha na Zemi.\n\nNa počest císaře Haile Selassieho I. byla rovněž vytvořena oboustranná standarta, která se vyvěšovala při slavnostních příležitostech. Její základ tvořila etiopská trikolóra. Na přední straně byl vyobrazen Lev z Judeje uprostřed Šalamounova řádu, nejvyššího etiopského státního vyznamenání. Na zadní straně byl uprostřed téhož řádu znázorněn sv. Jiří, patron Etiopské země, sedící na bílém vzpínajícím se koni, jak kopím probodává draka. Na obou stranách standarty byla v každém rohu umístěna zlatá Šalamounova hvězda, což je šesticípá Davidova hvězda s křížem uprostřed. Touto standartou byla přikryta rakev císaře Haile Selassieho I. při jeho velkolepém pohřbu.\n\nKdyž byl císař Haile Selassie I. 12. září 1974 zbaven moci a kontroly nad státem se chopila vojenská junta, došlo mimo jiné k úpravě národní vlajky. Nejprve byla odstraněna císařská koruna z hlavy Judejského Lva a zlatá tyč zakončená křížem nahrazena kopím. Samotný lev otočen nebyl, na rozdíl od divokého bílého koně vyobrazeného na venezuelském státním znaku, který v důsledku socialistických reforem změnil směr svého cválání z východu na západ (zprava doleva).\n\nVlajka byla sice modifikována, ale obraz Lva nacházejícího se v jejím středu stále připomínal bývalého monarchu. A tak byl přesně po roce ode dne, kdy se Dergové chopili moci v Etiopii, z národní vlajky úplně odstraněn. Jeho místo zaujal na dalších 12 let znak vládnoucí vojenské junty.\n\n10. září 1987, při vyhlášení Etiopské lidově-demokratické republiky, se ve středu státní vlajky objevil nový emblém. Jeho dominantou je veliké ozubené kolo, symbol dělnické třídy. To z části zakrývá Aksumský obelisk, jednu z nejvýznamnějších historických památek afrického kontinentu, tyčící se v pozadí. Spodní část ozubeného kola překrývá červená stuha, na níž se nachází zlatá lví hlava. Z obou konců této stuhy se vypínají olivové větvě, jenž utváří kruhový tvar emblému. Zpoza kola vyčnívá žezlo a kopí. Žlutá pěticípá hvězda, znázorněna na červeném kotouči, jasně září na modré obloze nad objekty. Na vrcholku emblému je napsán název státu v amhárštině. Tento symbol zmizel z etiopské vlajky 28. května 1991, když se socialistický politický systém v zemi zhroutil.\n\nAž do 6. února 1996, dva roky po přijetí nové ústavy a federalizaci státu, zůstala etiopskou vlajkou jen prostá trikolóra. Novým národním symbolem se stala žlutá pěticípá hvězda, utvořena z tenkých linek, na modrém kruhovém podkladě symbolizujícím nebe. Hvězda představuje znamení světlé budoucnosti pro celý etiopský národ. Paprsky z ní vycházející značí rovnost mezi všemi obyvateli této země bez ohledu na etnickou příslušnost, pohlaví či náboženské vyznání.\n\nStředový kruh by oproti dnešní vlajce menší a světlejší. Design byl změněn 31. srpna 1996.\n\nBarvy tvořící základ etiopské vlajky, doplněny o černou, jenž symbolizuje africký lid, byly přijaty za symbol Africké jednoty (předchůdce Africké unie). Můžeme je nalézt na státních vlajkách mnoha dalších afrických zemí. Každá z těchto zemí si takzvané panafrické barvy uspořádala nezávisle na Etiopii a doplnila je o vlastní státní symboly. Jedná se o vlajky Beninu, Burkiny Faso, Ghany, Guiney, Guiney–Bissau, Kamerunu, Konžské republiky, Mali, Mosambiku, Senegalu, Sv. Tomáše a Princova ostrovu, Toga a Zimbabwe.\n\nÚzemí Etiopie se člení na dvě samosprávné městské oblasti – hlavní město Addis Abeba (1), které je zároveň sídlem státu Oromie (8), a město Dire Dawa (5) – a na 9 etnicky založených federálních států:\n\n\n"}
{"id": "128989", "url": "https://cs.wikipedia.org/wiki?curid=128989", "title": "Gruzínská vlajka", "text": "Gruzínská vlajka\n\nVlajka Gruzie, známá též pod názvem vlajka s pěti kříži (), je tvořena bílým listem o poměru stran 2:3, s červeným, středovým, svatojiřským křížem o šířce 1/5 šířky vlajky. Ve středu všech čtyř bílých polí je umístěn červený, tlapatý křížek (ve středoevropské heraldice nazýván též přesnějším názvem kříž tlapatý vydutý).\n\nVlajce je přisuzována symbolika vítězství v revoluci růží, ale i gruzínského národa v historii. Má také (dle místní autokefální církve) symboliku náboženskou, svými kříži připomíná pět ran Kristových při jeho ukřižování, nebo podle Marmuka Gongadze, jednoho z autorů designu nové vlajky a předsedy gruzínské Heraldické společnosti, Ježíše Krista a čtyři evangelisty.\n\nJiž v 6. století př. n. l. bylo území dnešní Gruzie součástí Kolchidské říše, ve 3. století př. n. l. na východě země vzniklo Království Ibérie. Ve 4. století se do země začalo šířit křesťanství, západní část země se dostala pod vliv Byzantské říše, východní byla pod vlivem Persie. Ve 4. století se užíval bílý prapor, zavěšený svisle na žerdi, ve stylu labara. Žerď byla zakončena rozšířeným křížem v kruhu, známým dnes jako \"kříž z Bolnisi\", nazvaným podle chrámu v gruzínském městě Bolnisi, v kterém byl součástí výzdoby. Takovouto vlajku užíval i Vachtang I. Gorgasali, král Kartli.\n\nV 8. století ovládli celé území Gruzie Arabové, v 9. vzniklo několik nezávislých knížectví, která byla za Bagrata III., prvního gruzínského krále, sjednocena. Symbolem sjednocení Gruzínského království a osvobození země se stala vlajka (prapor) Vachtanga I. Po vítězné bitvě u Digori (1121) přidal gruzínský král David IV. (který se začal podílet na \nkřížových výpravách) na bílý prapor svatojiřský středový kříž. Evropané v té době nazývali Gruzii zemí Jiřího (Georgií) a Svatý Jiří byl od 10. století patronem země a objevoval se na vojenských, církevních a dalších praporech a symbolech. Oproti zdroji je vyobrazená vlajka zkrácená, bez tří obdélníkových výseků.\n\nZa vlády Giorgiho Nádherného (1314–1348) byl prapor doplněn o 4 menší kříže, po jednom v každé čtvrtině vlajkového listu. Údajně šlo o odkaz na Jeruzalémský kříž po návratu Jeruzaléma do křesťanských rukou, na kterém měl král zásluhu. Jiný zdroj však uvádí podobnou vlajku již za vlády Tamary Gruzínské (pravnučky Davida IV.), která vládla Gruzii v letech 1184–1213. Tato vlajka byla gruzínským symbolem až do roku 1424, kdy se země po vpádu Mongolů rozpadla.\n\nV 15.–17. století bylo území dnešní Gruzie rozdrobeno do několika nezávislých království nebo knížectví o které sváděly boje Osmanská říše a Persie. Vlajky (prapory) těchto útvarů jsou popsány v \"Zeměpisném atlase\" prince Vachuštího, syna krále Vachtanga VI.\n\n19. ledna 1762 vzniklo (spojením) Kartlijsko-kachetské království. To užívalo (do roku 1801) vlajku tvořenou černým listem s bílým, středovým křížem.\n\nV roce 1799 bylo království obsazeno ruským vojskem a v září roku 1801 bylo k Rusku připojeno. Zbytek Gruzie byl připojen k Rusku v průběhu rusko-perských (4. válka 1804–1813 a 5. válka 1826–1828) a rusko-tureckých válek (7. a 8. válka). V roce 1896 byla zavedena ruská bílo-modro-červená národní vlajka, která se začala vyvěšovat i na území dnešní Gruzie.\n\nZačátkem roku 1917 navrhl gruzínský sochař Jakob Nikoladze první gruzínskou národní vlajku. Ta byla tvořena karmínovým listem o poměru 1:2 s kantonem v horním (žerďovém) rohu. V kantonu o výšce poloviny šířky listu a délce 3/8 délky listu byly umístěny dva pruhy, černý a bílý. Vlajka byla poprvé vyvěšena 25. března 1917 na manifestaci v Kutaisi při příležitosti sjezdu \"Národní demokratické strany\". Po bolševické revoluci v Rusku byl v Tbilisi uspořádán \"Gruzínský národní kongres\", který 22. listopadu ustanovil \"Národní radu\", která plnila funkci vlády i parlamentu. 22. dubna 1918 vznikla spojením Gruzie, Arménie a Ázerbájdžánu autonomní Zakavkazská demokratická federativní republika. 26. května 1918 Gruzie z federace vystoupila a vyhlásila nezávislou Gruzínskou demokratickou republiku. Vlajkou se stala předešlá vlajka Jakoba Nikoladzeho, která však byla zákonem z 10. září upravena na poměr stran 2:3. Kantonu byla stanovena výška rovná 1/3 šířky listu a délka rovná 2/5 délky listu (není obrázek). Karmínová barva symbolizovala starobylou královskou barvu a zářivou minulost země, černá tragické období pod ruskou nadvládou a bílá mír a naději.\n\n7. května 1920 byla v Moskvě podepsána smlouva, kterou RSFSR uznala nezávislost Gruzínské demokratické republiky. V únoru 1921 došlo v Gruzii k povstání, které mělo za cíl spojení se sovětským Ruskem. To se stalo záminkou ke vstupu Rudé armády do země. 22. února byly nařízením prohozeny barvy pruhů v kantonu gruzínské vlajky (není obrázek) ale již 25. února byla vyhlášena Socialistická sovětská republika Gruzie a státní symboly byly (jako symboly \"buržoazní společnosti\") zakázány.\n\n20. května 1921 přijal Revoluční výbor SSR Gruzie dekret \"\"O znaku a vlajce Socialistické sovětské republiky Gruzie\"\". Ta je (ne zcela přesně) popsána jako rudý (šarlatový) list, v jehož horním rohu je nápis S.S.R.G. V popisu to sice není uvedeno, ale nápis měl být v gruzínském písmu. V praxi byla pravděpodobně užívána vlajka s nápisem ve žlutém obdélníkovém lemu, tak jako na vlajce RSFSR. V některých tehdejších ruských publikacích byly zobrazeny vlajky s nápisy \nГССР nebo ССРГ (v latince GSSR nebo SSRG). Šlo o špatné rekonstrukce ruskými výtvarníky dle nepřesného popisu.\n\n12. března 1922 vytvořila SSR Gruzie spolu s Ázerbájdžánskou SSR a Arménskou SSR Zakavkazskou SSR, která se 13. prosince přejmenovala na Zakavkazskou sovětskou federativní socialistickou republiku. ZSSR pravděpodobně neužívala oficiálně žádnou státní vlajku. ZSFSR užívala (dle článku č. 46 ústavy) rudý (šarlatový) list s rudou, zlatě lemovanou, pěticípou hvězdou v horním rohu a pod ní (ve zdroji asi omylem nad ní) v půlkruhu zlatá písmena З.С.Ф.С.Р. (v latince Z.S.F.S.R.). V roce 1925 byl popis vlajky uveden (s poměrem stran 1:2) v novelizované ústavě v článku č. 59. Vyobrazená vlajka je trochu odlišná od zdroje.\n\nZSFSR 30. prosince 1922 vstoupila do SSSR a v této souvislosti se od 18. dubna 1924 začala užívat i vlajka Sovětského svazu.\n\nZačátkem 30. let byl změněn oficiální ruský název SSR Gruzie na Gruzínská sovětská socialistická republika. Gruzínský název zůstal nezměněn. 5. prosince 1936 byla ZSFSR (novou ústavou SSSR) zrušena a Gruzínská SSR se stala svazovou republikou SSSR.\n\n13. února 1937 byla přijata nová ústava Gruzínské SSR, kde je vlajka ve článku č. 160 popsána. Vlajka byla tvořena rudým listem o poměru 1:2 (to však v ústavě stanoveno nebylo). V horním, žerďovém rohu byl umístěn zlatý nápis Gruzínská SSR v gruzínském písmu (საქართველოს სსრ, Sakartvelos SSR).\n\n11. dubna 1951 byla výnosem Nejvyššího sovětu Gruzínské SSR přijata nová vlajka, kterou navrhl malíř Severian D. Maisašvili. Vlajka, typově odlišná od vlajek ostatních svazových republik, byla schválena zákonem z 20. dubna 1951 a její popis byl zanesen do gruzínské ústavy. 6. února 1956 bylo výnosem prezídia Nejvyšší sovětu schváleno \"Nařízení o státní vlajce Gruzínské SSR\", ve kterém byl popis vlajky upřesněn v článku č. 2. Vlajka byla tvořena rudým listem o poměru stran 1:2, v horním, žerďovém rohu bylo blankytně modré karé o délce stran rovné polovině šířky vlajky. Ve středu karé bylo modré kruhové pole (o poloměru rovném 1/3 strany karé), z něhož vybíhá 24 rudých paprsků ke stranám čtverce. Uprostřed kruhového pole byly zkřížený rudý srp a kladivo a nad nimi malá, pěticípá hvězda. Ze středu pravé strany karé vychází k vlajícímu okraji modrý, vodorovný pruh o šířce 1/3 strany karé. Neoficiálně byla symbolika této vlajky vykládána tak, že modrý pruh, karé a paprsky symbolizují Černé moře a nebe bez mraků, rudá je barvou mezinárodního dělnického hnutí a symbolem sovětského lidu, srp s kladivem symbolizují dělníky a rolníky a hvězda proletářský internacionalismus.\n\nPo demonstraci desetitisíců lidí v Tbilisi 14. dubna 1978 za status gruzínštiny byla v roce 1981 do státního znaku přidána zkratka státu v gruzínštině, ke změně vlajky ale nedošlo. V roce 1989 spustily protikomunistické demonstrace boj za nezávislost Gruzie. Při těchto protestech se užívala vlajka navržená roku 1917, jejíž užívání bylo 26. května 1989 legalizováno. V březnu roku 1990 nárokovala Gruzie nezávislost země, sovětská armáda však proti demonstrantům brutálně zasáhla.\n\n21. června 1990 vyhlásila Gruzie nezávislost na Sovětském svazu a 14. listopadu 1990 byl zákonem změněn název země na \"Gruzínská republika\". Vlajka z roku 1917 doznala drobných změn a byla popsána v článku č. 181 nové ústavy. Změněn byl poměr stran (nyní 3:5) a velikost kantonu, jehož výška byla stanovena na 2/5 šířky a délka na 2/5 délky vlajky.\n\nV referendu, které proběhlo na přelomu března a dubna roku 1991 se 89 % hlasujících vyslovilo pro obnovení gruzínské nezávislosti a 9. dubna ji parlament vyhlásil. Vlajka zůstala zachována.\n\nV roce 1999 bylo na nátlak většiny obyvatel a patriarchátu Gruzínské pravoslavné církve vyvoláno hlasování parlamentu o změně vlajky na (již zmiňovanou) oblíbenou vlajku s pěti kříži. Tehdejší prezident Eduard Ševardnadze se pokusil tomuto přijetí nové vlajky zabránit vytvořením heraldické komise, v roce 2003 byl však při tzv. růžové revoluci svržen. Vůdce opozice a pozdější prezident Michail Saakašvili (resp. jeho Sjednocená národní strana) si tento historický symbol přivlastnil a ten byl prohlášen za symbol země. 14. ledna 2004 přijal gruzínský parlament zákon o nové státní vlajce, která byla téhož dne na budově parlamentu vztyčena. K oficiálnímu vztyčení došlo až 25. ledna při inauguraci nového prezidenta. Vlajka byla popsána v dekretu prezidenta Saakašviliho č. 31 z téhož dne. Oproti návrhu z roku 2003 mají křížky plnější tvar.\n\nGruzie se člení na 9 krajů (mcharebi), 1 městský kraj (Tbilisi mchare) a dvě autonomní republiky, Abchazko (de facto však ruský protektorát) a Adžarsko. Na území gruzínských krajů Mccheta-Mtianeti, Rača-Lečchumi a Dolní Svanetie, Vnitřní Kartlie a Imeretie se rozkládá Jižní Osetie, sporné území, které je spolu s Abcházií ruským protektorátem. Autonomní republiky i sporná území užívají vlastní vlajky, kraje ne.\n\n"}
{"id": "128991", "url": "https://cs.wikipedia.org/wiki?curid=128991", "title": "Milička", "text": "Milička\n\nMilička (\"Eragrostis\") je rod trav, tedy z čeledi lipnicovitých (\"Poaceae\"). Jedná se o jednoleté nebo vytrvalé byliny, vzácněji jsou i vytravlé a dřevnatějící. Jsou trsnaté (vzácněji až keřovité), někdy poléhavé, vzácněji oddenkaté. Stébla dorůstají výšek zpravidla 10–300 cm. Čepele listů jsou ploché skládané nebo svinuté, na vnější straně listu se při bázi čepele nachází místo jazýčku věneček chlupů. Květy jsou v kláscích, které tvoří latu (zpravidla volná a s výraznou vůní), vzácněji lichoklas s klásky na zkrácených větvičkách. Klásky jsou zboku smáčklé, vzácněji nikoliv, vícekvěté (zpravidla 2–50 květů, vzácně až 80), horní 1–3 květy je však mohou být v některých případech sterilní. Na bázi klásku jsou 2 plevy, které přibližně stejné nebo nestejné, bez osin, zašpičatělé nebo tupé. Pluchy jsou na vrcholu celokrajné nebo slabě dvoulaločné, bez osin, jen výjimečně krátce osinaté. Plušky jsou dvoukýlné, bez osin, na kýlu brvité, vzácněji lysé či jen drsné. Plodem je obilka, která je neokoralá. Je známo asi 350 druhů, které jsou rozšířeny téměř po celém světě, hlavní oblastí rozšíření jsou subtropy. Některé druhy jsou pěstované jako obilniny nebo pícniny.\n\nV České republice můžeme potkat 3 (+ ještě další přechodně zavlečené) druhy z rodu milička (\"Eragrostis\"). Nejběžnější druh je milička menší (\"Eragrostis minor\"). Roste často mezi kachličkami chodníků a při železnici v teplejších oblastech. Milička chlupatá (\"Eragrostis pilosa\") patří mezi kriticky ohrožené druhy (C1) a roste vzácně na suchých stráních, hlavně na Znojemsku. V posledních letech je však občas nalézána i na sekundárních stanovištích, podobně jako milička menší. Milička polabská (\"Eragrostis albensis\") je taxon neznámého původu, byla objevena teprve nedávno na náplavech Labe. Milička habešská (\"Eragrostis tef\", syn.: \"Eragrostis abyssinica\" (Jacq.) Link.) se pěstuje jako obilnina a pícnina, hlavně v tropech a subtropech (např. Etiopie), pokusně pěstována i v Evropě. V ČR můžeme najít ještě některé druhy jako vzácně a přechodně zavlečené, viz tabulka vpravo.\n\nKvětena ČR: 8 díl\n"}
{"id": "128993", "url": "https://cs.wikipedia.org/wiki?curid=128993", "title": "Afinní soustava souřadnic", "text": "Afinní soustava souřadnic\n\nAfinní soustava souřadnic je taková soustava souřadnic, u které se souřadné osy protínají v jednom bodě - počátku soustavy souřadnic. Souřadné osy nemusí být vzájemně kolmé. Jednotka se obvykle volí na všech osách stejně velká. \n\nV prostoru má afinní soustava souřadnic 3 osy (běžně označované \"x\", \"y\", \"z\"), v rovině 2 osy (\"x\", \"y\").\n\nPolohu libovolného bodu v rovinné afinní soustavě souřadnic určíme tak, že vedeme rovnoběžky se souřadnicovými osami, přičemž rovnoběžka s osou \"y\" protíná osu \"x\" v bodě, který určuje \"x\"-ovou souřadnici daného bodu. Rovnoběžka s osou \"x\" protíná osu \"y\" v bodě, který určuje \"y\"-ovou souřadnici bodu.\n"}
{"id": "129005", "url": "https://cs.wikipedia.org/wiki?curid=129005", "title": "Kajovština", "text": "Kajovština\n\nKajovština (anglicky \"Kiowa\", kajovsky \"Cáuij:gà\") je jedním z domorodých jazyků USA. Je zařazována do skupiny kajova-tovských jazyků kajova-tanoské jazykové rodiny. V roce 1990 hovořilo tímto jazykem 1 092 osob sídlících v rezervaci Kajovů, Komančů a Kajova-Apačů v jihozápadní Oklahomě.\n\nKajovština nemá zavedenou jednotnou ortografii. Všechny způsoby jejího zápisu, jejichž autory jsou např. kajovský lingvista Parker McKenzie, Olli Salmi, Laurel Watkins a John P. Harrington, jsou založeny na latince. \n\nPodtržení značí nazální samohlásku.\n\nV závorce je vždy uvedeno jméno autora přepisu dané fráze nebo slova.\n\n"}
{"id": "129009", "url": "https://cs.wikipedia.org/wiki?curid=129009", "title": "Analytická geometrie", "text": "Analytická geometrie\n\nAnalytická geometrie (také souřadnicová geometrie nebo kartézská geometrie) je část geometrie, která zkoumá geometrické útvary v euklidovské geometrii pomocí algebraických a analytických metod.\n\nV analytické geometrii jsou geometrické útvary v prostoru vyjadřovány čísly a rovnicemi ve zvolených souřadnicových soustavách.\nMnohé problémy analytické geometrie jsou úzce svázány s lineární algebrou.\n\nZa zakladatele analytické geometrie je považován René Descartes, který publikoval základní metody v roce 1637 ve svém spisu \"La Géométrie\".\n\nV euklidovském prostoru obvykle máme danou soustavu souřadnic formula_1 bodů i vektorů. Velikost vektoru formula_2 je formula_3 a skalární součin vektorů formula_4. Přímky jsou dány jako množiny formula_5 kde \"a\" je bod a v vektor. \nV dvourozměrném prostoru je navíc definována kružnice jako množina bodů v rovině, které mají stejnou vzdálenost od jednoho bodu formula_6 (středu kružnice). Její rovnice je formula_7. Takto popsaný prostor, ve kterém můžeme definovat přímky, body, úhly a vzdálenosti pomocí rovnic a souřadnic, tvoří model pro euklidovské geometrie.\n\nVzájemnou polohu geometrických útvaru popsaných rovnicemi lze obvykle určit z vlastností těchto rovnic, resp. z (ne)existence jejich řešení.\n\nBod může ležet buď mimo křivku, nebo na ní. \nBod \"A\" leží na křivce \"p\" pokud dosazením souřadnic bodu do rovnice křivky získáme rovnost.\n\nPokud bod leží na přímce, rozděluje ji takto na dvě polopřímky. Bod ležící mimo přímku s ní určuje jednu rovinu.\nObdobně jako u obecné křivky, bod \"A\" leží na přímce \"p\" pokud dosazením souřadnic bodu do rovnice přímky získáme rovnost.\n\nLeží-li bod mimo \"přímku\", je možno určit jejich vzájemnou vzdálenost.\n\nObecný bod může ležet\n\nVzájemnou polohu bodu a kružnice určuje tzv. \"mocnost formula_10 bodu ke kružnici\". Máme-li kružnici určenou vztahem formula_11, pak mocnost bodu formula_12 k této kružnici se určí jako\nPro formula_14 leží bod na kružnici, pro formula_15 leží bod vně kružnice a pro formula_16 uvnitř kružnice.\n\nRovnoběžky v rovině jsou přímky, které mají stejný směr a nemají žádný společný bod. Speciálním případem je totožnost. Dále různoběžky jsou přímky, které se protínají právě v jednom bodě – průsečíku. Ten je tedy jejich jediným společným bodem.\n\nDvě přímky v rovině se dají popsat jako množina bodů formula_17 splňujících rovnice\n\nPodmínka rovnoběžnosti je formula_20. Přímky jsou kolmé, pokud jejich směrnice formula_21 splňují podmínku formula_22.\n\nPrůsečík dvou přímek získáme řešením této soustavy, čímž dostaneme souřadnice průsečíku\n\nRovnoběžky v prostoru jsou přímky, které mají stejný směr. Speciálním případem jsou totožné přímky. Dále různoběžky jsou přímky, které se protínají právě v jednom bodě, tedy mají právě jeden společný bod. Mimoběžky jsou přímky, které neleží ve stejné rovině a proto se neprotínají i když mají různý směr.\n\nDvě přímky můžou být zadané rovnicemi \na\n(předpokládejme, že první i druhá dvojice rovnic opravdu určuje přímku a ne rovinu nebo prázdnou množinu).\nTyto dvě přímky se protínají, pokud matice\nje singulární. Přímky jsou totožné, pokud tato matice má hodnost 2. Přímky jsou rovnoběžné, pokud matice tvořená prvními třemi sloupci A má hodnost 2.\n\nJako vzájemná poloha dvou kružnic se v geometrii označuje počet průsečíků a poloha dvou kružnic. Tato poloha je závislá na velikosti poloměrů jednotlivých kružnic formula_27, formula_28 a vzdálenosti jejich středů \"s\". \nKružnice\n\nJsou-li kružnice zadány svými rovnicemi, lze jejich vzájemnou polohu určit řešením odpovídající soustavy rovnic.\n\nVzájemná poloha přímky a kružnice (ležící v téže rovině) závisí na vzdálenosti s středu kružnice od přímky a poloměru formula_34.\n\n\nPřímka tedy může kružnici protínat ve dvou, v jednom nebo v žádném bodě.\n\nMějme přímku zadanou směrnicovou rovnicí formula_38 a kružnici se středem v počátku a rovnicí formula_39, pak souřadnice průsečíků, které získáme řešením této soustavy rovnic, jsou\n\nO poloze přímky vzhledem ke kružnici rozhoduje člen formula_41. Pro formula_42 protíná přímka kružnici ve dvou různých bodech (přímka je sečnou kružnice). Pro formula_43 mají přímka a kružnice společný právě jeden bod, tzn. přímka se kružnice pouze dotýká (přímka je tečnou kružnice). Pro formula_44 přímka kružnici neprotíná v žádném bodě (jde o tzv. vnější přímku kružnice).\n\nDvě různé roviny formula_45 v trojrozměrném prostoru, které mají společnou přímku formula_46, se nazývají různoběžné a značí formula_47. Přímka formula_46 se nazývá průsečnice obou rovin formula_49 a formula_50.\n\nDvě různé roviny, které nemají v prostoru žádný společný bod anebo jsou identické (totožné), se označují jako rovnoběžné. \n\nPokud jsou roviny popsány rovnicemi formula_51 \na formula_52, pak se protínají, pokud tyto dvě rovnice mají společné řešení, jsou rovnoběžné pokud nemají řešení a jsou totožné, pokud druhá rovina je násobkem první rovnice.\n\n"}
{"id": "129011", "url": "https://cs.wikipedia.org/wiki?curid=129011", "title": "Wi-Fi Protected Access", "text": "Wi-Fi Protected Access\n\nWPA (Wi-Fi Protected Access, tj. \"chráněný přístup k Wi-Fi\") je v informatice obchodní označení pro zabezpečení bezdrátových sítí. Po prolomení zabezpečení WEP v roce 2001 definovala Wi-Fi Alliance v roce 2002 zabezpečení WPA pro Wi-Fi sítě jako část tehdy připravovaného standardu IEEE 802.11i. Wi-Fi Alliance vlastní práva na značku Wi-Fi i WPA a certifikuje zařízení, která ji nesou.\n\nZabezpečení WEP bylo prolomeno v roce 2001. Aby byla za něj co nejrychleji poskytnuta náhrada, vydala Wi-Fi Alliance 31. října 2002 popis zabezpečení WPA. WPA vychází ze 3. pracovního návrhu standardu IEEE 802.11i. Již při jeho návrhu autoři očekávali zavedení WPA2 kompatibilního s IEEE 802.11i, a proto jsou značky používané v rámcích úmyslně odlišné od IEEE 802.11i, aby bylo snadné odlišit WPA od WPA2 v implementacích podporujících obě specifikace.\n\nKromě rychlé reakce na problémy s WEP bylo též důležitým cílem WPA umožnit využití stávajícího vyráběného hardware, který interně podporoval zabezpečení WEP se šifrou RC4. Záměrem bylo umožnit využití nového zabezpečení pouhou aktualizací obslužného software. Přenášená data jsou proto šifrována pomocí stejné proudové šifry RC4, jakou používal WEP.\n\nPro eliminaci slabých míst byl vyvinut protokol TKIP (\"Temporal Key Integrity Protocol\"), který dočasně odstranil problém s inicializačními vektory a zavedl dynamickou správu šifrovacích klíčů, které jsou pomocí něj mezi klientem a přístupovým bodem bezpečně přenášeny nejen na začátku komunikace, ale i během ní. Na straně klienta (počítače připojujícího se k bezdrátové síti) je nasazen tzv. suplikant (prosebník), což je univerzální démon běžící v pozadí na hlavním procesoru počítače a zajišťující autentizaci klienta a správu šifrovacích klíčů pomocí TKIP.\n\nPro starší klientská zařízení (tj. bezdrátové síťové karty v počítačích) bylo možné provést aktualizaci obslužného software (typicky ovladač, firmware a obsluha bezdrátových zařízení v operačním systému spolu s výše zmíněným suplikantem) pro zařízení vyrobená po roce 1999. Na straně přístupových bodů (AP) byla možná aktualizace software pro WPA až pro zařízení vyráběná po roce 2003 (z důvodu větší náročnosti na jejich výpočetní výkon pro implementaci TKIP).\n\nWPA používá 128bitový šifrovací klíč a 48bitový inicializační vektor (označován zkratkou \"IV\"), takže i když používá stejnou šifru jako WEP, odolává lépe útokům, jimiž je WEP napadán.\n\nWPA vylepšuje kontrolu integrity dat (pro snadnou možnost vyřazení poškozených rámců). WEP používá algoritmus CRC-32, který je poměrně jednoduchý a navíc není kontrolní součet součástí zašifrovaných dat, takže je možné pozměnit zprávu a kontrolní součet bez znalosti WEP klíče. WPA používá lepší MAC (\"Message Authentication Code\", konkrétně algoritmus nazvaný \"Michael\"), která je zde nazývána MIC (\"Message Integrity Code\"). MIC metoda použitá ve WPA zahrnuje počítadlo rámců, které chrání před útoky snažícími se zopakovat předchozí odposlouchanou komunikaci.\n\nAutentizace klienta je pro WPA navrženo buď pro použití předsdílené fráze (tzv. PSK – \"Pre-shared key\") nebo pro použití s autentizačním serverem (typicky RADIUS) pomocí protokolu IEEE 802.1X.\n\nNavzdory prodloužení klíčů a inicializačních vektorů, snížení počtu zaslaných paketů s příbuznými klíči a systému ověřujícímu integritu zpráv je dnes snadné WPA prolomit, pokud je použito společně s TKIP. Proto je použití této kombinace protokolů považováno za stejně nebezpečné jako u překonaného protokolu WEP a je doporučeno používat bezpečnější protokol jako WPA2 (CCMP a AES).\n\nWPA2 nefunguje v tzv. ad-hoc sítích, ve kterých lze pro zabezpečení použít pouze WEP.\n\nPSK je označení pro režim s předsdíleným heslem (\"Pre-shared key\"). Je navržen pro sítě v domácnostech a malých kancelářích (tzv. SOHO segment), které si nemohou dovolit náklady a složitost autentizačního serveru pro IEEE 802.1X (např. RADIUS server). Každý uživatel musí před vstupem do sítě zadat heslo obsahující 8 až 63 tisknutelných ASCII znaků nebo 64 šestnáctkových číslic. Pokud použijete ASCII znaky, hašovací funkce je zkrátí z původních 504 bitů (63 znaků po osmi bitech) na 256 bitů (používá také SSID). Heslo musí být uloženo na všech přístupových bodech Wi-Fi sítě. Většina operačních systémů umožňuje uložení hesla na uživatelském počítači, aby nebylo nutné jej opakovaně zadávat, což umožňuje v případě jeho zcizení snadné připojení k bezdrátové síti.\n\nBezpečnost zvyšuje použití funkce PBKDF2 (\"Password-Based Key Derivation Function\") pro odvozování klíčů. Nicméně uživatelé často používají slabá hesla, která neodolají útokům hrubou silou, kde je heslo hádáno. Riziko tohoto útoku lze snížit použitím hesel kombinujících alespoň 5 spojených náhodných slov či obsahujících alespoň 14 zcela náhodných písmen. Maximální ochrana v tomto režimu vyžaduje klíč obsahující 54 náhodných písmen nebo 39 náhodných ASCII znaků. V praxi většinou postačí vyvarovat se krátkým a slovníkovým řetězcům.\n\nNěkteří výrobci spotřebních WLAN zařízení se snaží obejít slabou volbu hesla pomocí metody, která automaticky generuje a distribuuje silné klíče pomocí softwarového či hardwarového rozhraní používajícího externí metodu přidávání nového Wi-Fi adaptéru či zařízení do sítě. Tyto metody zahrnují stisknutí tlačítka (Broadcom SecureEasySetup a Buffalo AirStation One-Touch Secure System či AVM Fritz!Box Fon 7170, 7270) a zadání krátkého hesla prostřednictvím programu (Atheros JumpStart). Wi-Fi Aliance tyto metody standardizovala v programu nazvaném Wi-Fi Protected Setup (WPS, dříve Simple Config). I u této technologie však byly brzy objeveny významné slabiny, umožňující prolomit zabezpečení sítě v řádu několika hodin.\n\nWPA2 implementuje všechny povinné prvky IEEE 802.11i. Konkrétně přidává k TKIP a algoritmu Michael nový algoritmus CCMP (\"Counter Mode with Cipher Block Chaining Message Authentication Code Protocol\") založený na AES, který je považován za zcela bezpečný. Od 13. března 2006 je certifikace WPA2 povinná pro všechna nová zařízení, jež chtějí být certifikována jako Wi-Fi.\n\nNěkterá zařízení podporují tzv. \"Mixed mode\", kdy WLAN Access Point podporuje WPA a současně i WPA2 na jediném WLAN rozhraní, v některých případech umožňuje vytvořit i více, typicky 2 SSID bud přímo pro klienty (například mini router od FON.com – La Fonera, 2x SSID, 2 metody šifrování), v jiných případech např. pro WDS režim, kdy páteř je šifrována nezávisle na klientském signálu (např. Fritz!Box FON, i když obě SSID, páteřní i klientské, musí být shodné, tak každé může mít jinou metodu šifrování či klíče).\n\n\nRoku 2018 byl představen nový standard WPA3. I ten však obsahuje zranitelnosti.\n\n"}
{"id": "129013", "url": "https://cs.wikipedia.org/wiki?curid=129013", "title": "Josef Wagner mladší", "text": "Josef Wagner mladší\n\nJosef Wagner (24. května 1938, Praha – 6. dubna 2016, Praha) byl malíř, grafik, architekt, pedagog, představitel současného českého malířství.\n\nNarodil se 24. května 1938 v Praze. Pochází ze staré umělecké rodiny. Otec Josef Wagner (1901–1957) byl významným sochařem meziválečné a poválečné éry, sochařkou byla i matka Marie Wagnerová-Kulhánková (1906–1983), stejně jako bratr Jan Wagner (1941–2005).\n\nStudoval na Vysoké škole uměleckoprůmyslové v Praze architekturu. Po absolutoriu se věnoval projektování obytné a zahradní architektury, fotografii a scénografii. Skoro 30 let se zabýval instalacemi výstav jako vedoucí Výstavního ústředí Svazu československých výtvarných umělců a jako spolupracovník Národní galerie v Praze. Na svých studijních cestách navštívil řadu evropských zemí, zvláště pak Francii, Itálii, Švýcarsko a Řecko. Žil a tvořil v Praze.\n\nZačal malovat sám v roce 1957 a soustavně pak od roku 1963. Ve svých dílech se postupně zabýval tématy Prahy, zejména Holešovic a jejich přístavu. Ve druhé polovině 60. let se často objevují témata druhé světové války. Po okupaci v roce 1968 se obrací i k obecným tématům zátiší a krajin, objevují se dominující věže a jeřáby. Byly vytvořeny široce pojaté cykly \"Hlavy\" (\"Hlava učitele, Vyšetřovatele K., Vyšetřovatele L., Dezertéra či Vykonavatele policejních rozkazů\"), \"Lebky\", \"Pocty\" či \"Bestiář\" (\"Dravá ryba, Chráněný ježek, Zakuklený chrobák, Drak\"). Po roce 1989 vytváří i obrazy a grafiky inspirované studijními cestami do Řecka, Itálie a Francie stejně díla reflektující současný svět v mýtických motivech či symbolech moci. Jeho díla jsou zastoupena v řadě státních i soukromých sbírek, v České republice i v zahraničí.\n\nKromě asi 800 olejů je autorem řady kreseb a grafik (\"Grand Diploma for Graphic International Biennal Exhibition of Tuzla, 2004\"). Byl nositelem \"Ceny Česko-Bavorského uměleckého spolku\" (\"1994\"), \"Ceny Masarykovy akademie umění (1997)\" a \"Ceny Rudolfa II za uměleckou a kulturní činnost (1997).\"\n\nZ řady výstav v ČR a v zahraničí (\"Francie, Řecko, Holandsko, Švýcarsko, USA, Německo\") lze vyzvednout zejména: \"172 obrazů a kreseb Josefa Wagnera\", \"Art Center of Athens, Athény, Řecko (1988)\" a \"Joseph Wagner rétrospective de 1958–1997 Palais Bénédicte, Fécamp, Francie (1999).\"\n\n\n\n"}
{"id": "129014", "url": "https://cs.wikipedia.org/wiki?curid=129014", "title": "Telephone Number Mapping", "text": "Telephone Number Mapping\n\nTelephone Number Mapping ( \"mapování telefonních čísel\", zkráceně ENUM nebo Enum z TElephone NUmber Mapping) je soubor protokolů, které mají za cíl sjednotit telefonní systém s internetem za použití adres E.164 s DDDS a DNS. ENUM také označuje „E164 NUmber Mapping“.\n\nAčkoli pomáhá VoIP, protokolu používanému pro hlasovou komunikaci přes internet, ENUM není nutným požadavkem pro VoIP a neměl by se plést s běžným směrováním VoIP, založeným na protokolech SIP a H.323 s použitím URI. Poskytovatelé služeb VoIP přiřazují URI zákazníkovi tak, aby mohli vytvořit spojení přes internet, tedy v podstatě telefonní hovor. ENUM je protokol založený na DNS, který poskytuje vhodné služby, které pomáhají uskutečnit hovor, ale rozšiřuje i možnosti spojení o další DNS služby, jak je popsáno níže. Vytváří uživatele s doménovým jménem na serveru E.164 a asociuje tím tak běžné mezinárodní telefonní číslo s URI. Server je udržován Poskytovatelem služby ( \"Service Provider\"), který se stane standardním, jakmile dokáže úspěšně spojovat URI s telefonním číslem.\n\nMezinárodní telekomunikační unie ( \"International Telecommunication Union\", zkráceně \"ITU\") alokovala ENUM zvláštní zónu, jmenovitě „e164.arpa“ pro použití s čísly E.164. Jakékoli telefonní číslo pak může být transformováno do doménového jména obrácením čísel a jejich oddělením tečkami a přidáním přípony \"e164.arpa\", jako v následujícím příkladu: +420 123 45 67 89 = 9.8.7.6.5.4.3.2.1.0.2.4.e164.arpa\n\nDNS pak může být použito pro vyhledávání internetových adres pro služby jako SIP VoIP telefonie. Záznamy NAPTR jsou například použity k „překladu“ adres E.164 na adresy SIP. Takový NAPTR záznam pak může vypadat následovně:\n\nTento příklad ukazuje, že jestliže chcete použít službu „E2U+sip“, měli byste zadat adresu „sip:phoneme@example.net“. Regulární výrazy pak mohou být velmi jednoduše použity telefonní společností k přiřazení adres všem svým klientům. Například, pokud bude vaše telefonní číslo +420 123 45 67 89, vaše SIP adresa může být sip:456789@123telco.example.net.\n\nUchytily se i alternativní vyhledávací protokoly ENUMu (například sbXML). Tyto služby obvykle poskytují rychlejší a jednodušší mechanismy k překládání čísel E.164 do SIP adres.\n\nITU e164.arpa subdomény jsou nejprve vydány regulačním orgánům vlády dané země, které dále přidělují zóny jednotlivým telefonním společnostem. Vaše telefonní společnost má potom obvykle na starost záznamy NAPTR. Některé země prohlašují, že nechají koncového uživatele, aby si registroval své vlastní telefonní čísla zprostředkovatelem, který nemusí být nutně jejich telefonní společností. Toto se považuje za výborný nápad, protože VoIP telefonie je největší použití Enum. Lidé, kteří používají VoIP službu s umožněným Enum transportem pak mohou volat vaše existující číslo, ale zároveň se nepřipojovat na vaši telefonní linku, nýbrž přímo přes internet na váš VoIP telefon, obcházejíc tak celý telefonní systém. Když zavolají někoho, kdo nemá Enum, hovor se spojí přes Veřejnou komutovanou telefonní síť ( \"Public Switched Telephone Network\", zkráceně PSTN).\n\nObjevily se také alternativní volné veřejné a soukromé služby ENUM, jako například E164.org a VPF ENUM Registry. Tyto služby často ověřují čísla PSTN a můžou být použity vedle e164.arpa. Konkurenční zóny ENUM mohou být prospěšné pro udržení nízkých cen na trhu VoIP.\n\nPro IP telefonii prostřednictvím ENUMu připadají v úvahu dva globální stromy:\n\n\"User ENUM\"\n\"Infrastructure ENUM\"\n\nUser ENUM je strom DNS záznamů určený pro jednotlivé uživatele VoIP telefonie, kteří na základě vlastní úvahy a vůle (opt-in) vkládají do DNS informace o svém telefonním čísle a dávají je tak volně k dispozici ostatním, aby je využili v další komunikaci. Ostatní uživatelé používají ENUM strom k získání informací o ostatních, jestliže přes ENUM telefonují. User ENUM strom slouží k výměně údajů a komunikaci mezi uživateli.\n\nPro User Enum telefonii je třeba mít telefony komunikující po IP (stolní, softwarové, WiFi, WiFi + GSM). Více informací naleznete v angličtině zde. Dále je zapotřebí ústředna či brána podporující SIP/ENUM. Více informací naleznete v angličtině zde.\n\nPro User Enum je potřeba zaregistrovat ENUM doménu pro každé telefonní číslo zvlášť. Proces registrace je obdobný registrování domén .cz. Dále je třeba vložit záznamy do DNS. Výhodou User Enumu je Least cost routing (LCR) - LCR je automatické směrování spojení cestou nejnižších nákladů. Jedná se o typ směrovacího algoritmu, který k určení nejlevnější cesty k cíli, používá vícenásobné metriky (např. počet přeskoků, ceny linky, zatížení a zpoždění linky). V praxi si uživatel může vybrat (např. vytočenou předvolbou) cestu svého hovoru, tedy zda bude spojení uskutečněno internetovou cestou nebo za pomoci PSTN.\n\nInfrastructure ENUM je strom určený pro telekomunikační operátory. Každý operátor vloží do \"stromu \"informace o telefonních číslech, které má ve své síti a přidá k nim údaj, jakým způsobem mohou ostatní operátoři směrovat hovory, SMS, MMS či jiné služby na tato čísla. Operátor tím dává ostatním operátorům informaci o tom, že určité telefonní číslo se nachází v jeho síti a říká, jakým způsobem je možné doručovat libovolnou IP službu z jiných sítí do jeho sítě. Infrastructure ENUM řeší propojování IP sítí operátorů (IP peering). Informace v tomto stromě jsou k dispozici pouze operátorům a většinou jsou neveřejné.\n\nPřínosem Infrastructure ENUMu je vyřešení propojení v IP sítích. Telefonní číslo je identifikátorem pro všechny služby. Snižuje složitost systému, protože ENUM supluje více systémů najednou. Správa údajů je jednoduchá, jelikož každý udržuje pouze své údaje, které jsou tak vždy aktuální. ENUM čerpá z výhod plynoucích z použití DNS.\n\nNásledující zobrazení ilustruje jak ENUM pracuje, když například zákazník A chce zavolat zákazníka B.\n\n\nDosavadní historie ENUM v ČR v kostce:\n\nČerven 2003 — Delegace domény .0.2.4.e164.arpa na sdružení CZ.NIC (spravující i registr domén .cz) od ITU na základě souhlasu Ministerstva Informatiky ČR.\n2004–2006 — Předzkušební provoz s manuální registrací ENUM domén (pre-trial).\nDuben 2006 — CZ.NIC pověřen Ministerstvem Informatiky ČR spustit systém do testovacího provozu.\nBřezen – září 2006 — Vývoj registračního systému a budování síťové infrastruktury pro Tier1 ENUM registr.\n20. září 2006 — ENUM systém spuštěn do testovacího provozu (trial).\n22. ledna 2007 — Spuštění ENUM do plného provozu (commercial).\n21. prosince 2008 — Dva roku po spuštění je ENUM na vrcholu, registrováno je 4843 ENUM domen. Od te doby počet registrovaných domén klesá\n10. února 2013 — Šest let po spuštění poklesl počet registrovaných ENUM domén na 168, ENUM veřejně podporují pouze 4 operátoři a i ti jen pro odchozí volání. Na přelomu května a června CZ.NIC odstraňuje ze svých stránek odkaz na enum.nic.cz obsahující detailní informace o projektu.\n3. května 2015 — CZ.NIC ruší neudržované stránky enum.nic.cz. V současné době tak nejsou veřejně k dispozici ani statistiky počtu registrovaných ENUM domén ani veřejný seznam operátorů, kteří ho v nějaké míře podporují.\n\nENUM je v ČR plně zaveden a je možné registrovat ENUM domény pro geografická čísla, mobilní čísla, VoIP čísla řady 910, čísla bezplatných linek a linek se sdílenými náklady (začíná 8) a čísla služeb se zvláštním tarifem (začínající 90). Registraci je možné provádět na dobu 1 až 10 let. Součástí registrace je tzv. validace, což je ověření, že osoba registrující doménu je uživatelem registrovaného čísla. Validace se pak provádí každých 6 měsíců.\n\nZ operátorů služby ENUM v České republice poskytují pouze menší alternativní nebo lokální telekomunikační firmy (navíc obvykle jen v odchozím směru) a sdružení CESNET, které ovšem poskytuje služby pouze akademické sféře.\nVelcí operátoři, jako O, T-Mobile a Vodafone zatím nechtějí ENUM zavádět, protože by mohli velmi rychle přijít o příjmy z minutového účtování hovorů.\n\n"}
{"id": "129015", "url": "https://cs.wikipedia.org/wiki?curid=129015", "title": "Hilton Hotels &amp; Resorts", "text": "Hilton Hotels &amp; Resorts\n\nHilton Hotels & Resorts (dříve Hilton Hotels) je americká firma se sídlem v Tysons Corner, poblíž Washingtonu, D.C. Je dceřinou společností firmy Hilton Worldwide Corp. Založil ji v roce 1919 Conrad Hilton v Beverly Hills v Kalifornii. Jedná se o jednu z největších sítí hotelů na světě.\n\n\n\n"}
{"id": "129025", "url": "https://cs.wikipedia.org/wiki?curid=129025", "title": "Hořavka duhová", "text": "Hořavka duhová\n\nHořavka duhová (\"Rhodeus sericeus\"; Pallas, 1776) a Hořavka duhová západní (\"Rhodeus sericeus amarus\"), je drobná ryba z čeledi kaprovití, která se vyskytuje především v dolních úsecích evropských řek.\nJedná se o drobnou rybku dosahující délky do 10 cm (Hořavka duhová západní dorůstá pouze do délky osm centimetrů). Má velmi vysoké a zploštělé tělo. Postranní čára není úplná. Hřbetní ploutev je zakulacená. Má tmavé zbarvení hřbetu, boky jsou stříbřité s namodralým pruhem. Břicho je bílé. Samičky mají žlutozelenou duhovku oka, samečci oranžovou a jsou vždy větší. V době tření se u samiček vytváří kladélko a samečků se objevuje typická vyrážka. Dožívá se přibližně 5 let.\n\nHořavka se objevuje ve stojatých a mírně proudících vodách téměř v celé Evropě, kromě Skandinávie a Finska. V České republice se vyskytuje příbuzná hořavka hořká (\"Rhodeus amarus\" (Bloch, 1782)), která je často (někdy i v odborné literatuře) s hořavkou duhovou zaměňována. Hořavka duhová se v České republice nevyskytuje Její výskyt je podmíněn výskytem mlžů, kteří jí slouží k rozmnožování, proto je velmi ohrožována znečišťováním životního prostředí.\n\nHořavka se živí rostlinným i živočišným planktonem, drobnými živočichy a částmi rostlin. Potravu přijímá i v zimě.\n\nRozmnožování hořavky je zcela vázáno na škebli rybničnou. Sameček si vytvoří vhodné teritorium, které si chrání, a láká do něj samičku ke tření. V době dozrávání jiker naroste samičce kladélko, které může dosáhnout délky až pěti centimetrů. Tím samička vpraví dozrálé jikry do prostoru vnitřních žaber škeble. Poté sameček nad dýchací otvorem škeble vypustí mlíčí a jikry oplodní. Plůdek se líhne přibližně za 2–3 dny a žije v žaberním prostoru škeble. Živí se zbytky žloutkového váčku. Po zhruba čtyřech týdnech škeble plůdek vyvrhne. Mladé hořavky si poté hledají potravu samy. Za tuto službu oplácí hořavka škebli stejným dílem. Škeble při rozmnožování prochází larválním vývojem (glochidie), při kterém se larva zachytí na těle dospělé hořavky a určitou dobu tam žije.\n\nHořavky se rozmnožují až dvakrát do roka. První výtěr je většinou v březnu a druhý v dubnu nebo v srpnu.\n\nVzhledem ke své velikosti nemá hořavka žádný hospodářský význam. Naproti tomu je pro své zbarvení velmi oblíbená mezi akvaristy, kteří ji chovají ve studenovodních akváriích.\n\n\n\n\n"}
{"id": "129027", "url": "https://cs.wikipedia.org/wiki?curid=129027", "title": "Matamata třásnitá", "text": "Matamata třásnitá\n\nMatamata třásnitá (\"Chelus fimbriatus\") je jihoamerická želva, která je známá tím, že má velice pohyblivý krk. Jak její plochá hlava, tak dlouhý krk, jsou porostlé kožnatými třásněmi, takže to vypadá, jako by želvě rostly řasy,\n\nMatamata třásnitá je až 40 centimetrů dlouhá a žije ve sladké vodě. Když se k ní přiblíží ryba, vystrčí hlavu a ve svém hrdle vytvoří takový podtlak, že kořist spolu s vodou nasaje hluboko do úst.\n\nPřestože jde o vodní želvu, neumí plavat, takže při přípravě akvária/terária je třeba dbát na to, aby želva ze dna dosáhla hladiny a mohla se nadechnout, jinak se utopí.\n\n"}
{"id": "129033", "url": "https://cs.wikipedia.org/wiki?curid=129033", "title": "Rosnička podivná", "text": "Rosnička podivná\n\nRosnička podivná nebo také žabice podivná (\"Pseudis paradoxa\") je žába z čeledi rosničkovitých, která se vyskytuje v Jižní Americe pouze ve sladké vodě. Je známá tím, že její pulci jsou o hodně delší než dospělá žába.\n\nDospělé žáby dorůstají 4 – 7 cm, zato pulci mohou být až 22 cm dlouzí. To je jeden z největších rozdílů mezi velikostí pulce a dospělé žáby, kdy je dospělec 4 x kratší než pulec . Záda jsou zelenohnědá, na bocích je zelená a nohy s blánami mezi prsty mají hnědou barvu a břicho je žluto bílé. Tělo je zavalité s krátkou hlavou. Kůže je hladká.\n\nAktivní je ve dne i v noci. Živí se hmyzem a malými žábami. Páření je spojeno s obdobím dešťů, kdy samec hlasitě volá samičku. Po páření naklade samička vajíčka obalená pěnou mezi vodní rostliny. Pulci se líhnou brzy po nakladení a rychle rostou.\n\nRosnička podivná se vyskytuje v celé Jižní Americe na východ od And, na sever od Argentiny. Obývá bažiny a rybníky s plovoucí vegetací.\n"}
{"id": "129038", "url": "https://cs.wikipedia.org/wiki?curid=129038", "title": "Stacionární množina", "text": "Stacionární množina\n\nStacionární množina je matematický pojem z oblasti teorie množin, konkrétně nekonečné kombinatoriky.\n\nNechť δ je limitní ordinál nespočetné kofinality. Pro δ izolované nemá pojem stacionární množiny dobrý smysl, pro δ spočetné kofinality má tento pojem natolik odlišné vlastnosti, že ho pro snadnější vyjadřování raději vůbec nezavádíme.\n\nŘekneme, že množina formula_1 je uzavřená neomezená (v δ), jestliže splňuje následující vlastnosti:\n\nŘekneme, že množina formula_6 je stacionární (v δ), pokud S protíná každou uzavřenou neomezenou množinu (v δ).\n\nUzavřené neomezené množiny (v δ) generují filtr, který je cf(δ)-úplný. Tento filtr se nazývá filtr uzavřených neomezených množin. Stacionární množiny (v δ) jsou právě ty podmnožiny δ, které nejsou prvkem ideálu duálního k filtru uzavřených neomezených množin (v δ).\n\nFodorova věta dává do souvislosti stacionární množiny a regresivní funkce (\"Podmnožina X nějakého nespočetného kardinálu je stacionární, právě když každá regresivní funkce na X je konstantní na neomezené množině\").\n\n"}
{"id": "129047", "url": "https://cs.wikipedia.org/wiki?curid=129047", "title": "Gorila nížinná", "text": "Gorila nížinná\n\nGorila nížinná (\"Gorilla gorilla gorilla\") náleží do rodu goril a je jedním ze dvou poddruhů druhu gorila západní.\n\nŽije převážně v západní Africe, v Kamerunu, Nigérii, Rovníkové Guineji, Gabonu, ve střední Africe, Středoafrické republice a v Demokratické republice Kongo. Jejím domovem jsou nížinné deštné pralesy, galeriové lesy a občas i okraje lužních lesů. Vždy se nachází tam, odkud se snadno může dostat do bezpečí neprostupného úkrytu. Oblast jejich rozšíření se odhaduje na 445 000 km².\n\nGorila nížinná má široká ramena, svalnatý krk a silné ruce i nohy. Jejich těla jsou pokryta krátkou, tenkou, šedočernou nebo hnědočernou srstí. Její tvář je holá, pouze nad očima má mohutné obočí. Vedoucí samci mají stříbřitý pás srsti na zádech. Je nejmenší z goril, samec v přírodě dorůstá do výšky 150 cm a hmotnosti 150 kg, samice 150 cm a 140 kg.\n\nPro svou váhu se po větvích se pohybují opatrným šplháním (ručkováním), zpomalenou brachiaci, po zemi na kratší vzdálenosti po zadních končetinách. Na delší úseky se vydává po čtyřech, přičemž u předních končetin nechodí po dlaních, ale po prostředních článcích prstů zpola sevřené ruky. Takovýto způsob pohybu se jmenuje kotníkochodectví a je vlastní pouze gorilám a šimpanzům.\n\nJsou to v převážné míře vegetariáni, žerou listy, pupeny, čerstvé větvičky a sezónně i plody. Na přilepšení však nepohrdnou ani drobnými živočichy, jako jsou mravenci a termiti. Ráno začínají několikahodinovým krmením, pak mají během dne přestávku a odpočívají, mláďata si mezitím neúnavně hrají, a v podvečer se znovu pustí do jídla. V přírodě v podstatě nepijí, postačí jim voda obsažená v rostlinné potravě.\n\nGorily nížinné jsou skupinoví živočichové, nežijí samostatně. Lze je vždy spatřit ve společnosti s druhými, s nimiž mají silné sociální vazby. Žijí v přísně strukturovaných rodinných skupinách o počtu 5 až 15 zvířat. Takováto rodina sestává z vedoucího samce, jeho samic a ještě nedospělých mláďat. Až mláďata dospějí, z rodinné skupiny odcházejí a hledají si sobě podobné jedince k založení vlastní rodiny. Gorily nížinné vedou v podstatě usedlý život, při cestě za potravou urazí denně jen pár stovek metrů. Během dne i noci odpočívají v hnízdech z větví stavěných na zemi nebo nízkých stromech. Jejich nízká pohybová aktivita se projevuje i při chovu v zoo, kde při dostatku potravy nemají potřebu dalšího pohybu a nekontrolovaně tloustnou, dosahují pak až dvojnásobné váhy než v přírodě.\n\nPohled na dospělého samce vyvolává strach, ovšem gorily nížinné jsou naprosto mírumilovná, neagresivní zvířata. Jen velice zřídka dochází ke střetu mez jednotlivými skupinami na pomezích teritorií, jež mají rozlohu asi 20 km². Většinou takovéto setkání končí vzájemným zastrašováním a následným ústupem. Samec ovšem může fyzicky napadnout člověka v případě, že vyhodnotí jeho přítomnost jako přímé ohrožení rodiny, která nemá kam ustoupit. Ke vzájemnému dorozumívání používají širokou škálu výrazů tváře, gestikulaci a hlasové projevy, kterými vyjadřují hněv i radost. V porovnání se šimpanzi je však rozsah vyjadřovacích schopností menší.\n\nBřezost samice, která přichází jednou za 3 až 4 roky trvá 251 až 295 dnů. O mláďata se samice stará až do věku tří let, samice pohlavně dospívají v 7, samci v 9 až 10 letech. Dožívají se kolem 50 let. Za svůj život může zdravá samice vychovat asi jen 6 svých potomků.\n\nTento druh hominida je podle červeného seznamu IUCN kriticky ohrožený, jeho populace byla snížena v průběhu tří generací o více než 80 %. Reprodukční míra gorily nížinné je velice nízká, okolo 3 %. Předpokládá se, že v roce 2000 žilo jen asi 94 000 jedinců.\nAž do začátku roku 1980 byly oblasti, kde žijí gorily nížinné, pokryty neprostupnými bloky hustých lesů, kde přístup i lov byl velice obtížný. S nárůstem mechanizované těžby dřeva se postavilo mnoho lesních silnic a ohromné úseky dříve nepřístupných pralesů jsou dostupné automobily. Jestliže se dříve gorilím masem příležitostně živili domorodci, teď se z něho stala módní záležitost a prodává se i ve městech – „bushmeat“. Přestože v mnoha státech tamního regionu jsou vyhlášeny programy k ochraně goril, na chudobě tamních lidí a výnosnosti pytláctví to mnoho nezměnilo.\n\nDruhým vážných ohrožením jsou často propukající epidemie virového onemocnění Ebola, které mají za následek nejen hromadná úmrtí lidí, ale i úhyn goril a šimpanzů. Nemocným lidem je alespoň minimálně pomáháno a jsou izolováni, aby nákazu nerozšiřovali, kdežto o opice nikdo nedbá.\n\nDruh gorila nížinná (\"Gorilla gorilla\") Savage, 1847 je obvykle dělen do dvou poddruhů:\nV některých pracích býval ke gorille nížinné přiřazován i třetí poddruh:\n\nV Evropě jsou gorily nížinné chovány přibližně v 65 zoo, z toho nejvíce v Německu, kde je 15 zařízení s tímto druhem.\n\nV Česku jsou gorily nížinné chovány v Zoo Praha a samec je chován též v královédvorské zoologické zahradě. V minulosti byly gorily k vidění také v zoologické zahradě ve zlínské Lešné, která chovala jednu z nejstarších goril v Evropě – 45letou Juditu. Gorily by se měly do Zoo Zlín vrátit v nově chystaném projektu Karibuni.\n\nNa Slovenku gorily zatím chovány nejsou. Chov byl svého času plánován v Zoo Bratislava.\n\nPrvní gorila přišla do Zoo Praha v roce 1963. Současný pavilon byl otevřen v roce 2001, o rok později jej zasáhla ničivá povodeň, a tak po následné rekonstrukci začala vznikat současná chovná skupina.\nZoo Praha je jedinou českou zoo, kde se daří gorily rozmnožovat. První mládě se tu narodilo v roce 2004 a jednalo se o samičku Moju. Další úspěšně odchovaná mláďata následovala v letech 2007, 2010, 2011, 2012 a 2016. Na konci roku 2018 bylo chováno osm jedinců (čtyři samci a čtyři samice).\n\n"}
{"id": "129051", "url": "https://cs.wikipedia.org/wiki?curid=129051", "title": "Nepřežvýkaví", "text": "Nepřežvýkaví\n\nPro podřád nepřežvýkaví (\"Nonruminantia\" syn. \"Suimorpha\") je charakteristický jeden dělený žaludek a úplný chrup se zvětšenými špičáky a bunodontními stoličkami. Jde pravděpodobně o nejstarší skupinu sudokopytníků. Většina druhů prasat a pekariů jsou všežravci, hrochovití jsou býložravci.\nDnes žijí pouze tři recentní čeledi, ostatní jsou již vyhynulé.\n\nčeleď: prasatovití (\"Suidae\")\nčeleď: pekariovití (\"Tayassuidae\") \nčeleď: hrochovití (\"Hippopotamidae\")\n\nZástupci čeledi \"Suidae\" žijí v Evropě, Asii a Africe. Také byli introdukováni do Austrálie a na Nový Zéland. Pekariovití jsou rozšíření pouze v Jižní a Střední Americe. Hrochovití úspěšně obsadili africký kontinent. V ČR ve volné přírodě žije pouze jeden druh nepřežvýkavých, prase divoké.\n"}
{"id": "129056", "url": "https://cs.wikipedia.org/wiki?curid=129056", "title": "Mahlův kardinál", "text": "Mahlův kardinál\n\nMahlův kardinál (a jeho odvozeniny jako jsou slabě Mahlův kardinál nebo hyper Mahlův kardinál) je matematický pojem z oblasti teorie množin (kardinální aritmetiky). Patří mezi velké kardinály.\n\nKardinál formula_1 je slabě Mahlův, pokud je slabě nedosažitelný a množina formula_2 regulární formula_3 je stacionární v formula_1.\n\nKardinál je Mahlův, jestliže je slabě Mahlův a nedosažitelný.\n\nMahlův kardinál byl poprvé popsán Paulem Mahlem roku 1911.\n\nKaždý Mahlův kardinál je slabě Mahlův.\nKaždý Mahlův kardinál je hypernedosažitelný.\nZa předpokladu zobecněné hypotézy kontinua (GCH) je kardinál Mahlův, právě když je slabě Mahlův.\n\n"}
{"id": "129057", "url": "https://cs.wikipedia.org/wiki?curid=129057", "title": "Théseus", "text": "Théseus\n\nThéseus (řecky Θησεύς, latinsky \"Theseus\") je v řecké mytologii syn krále Aigea a Aithry. Je označován jako jeden z největších hrdinů řeckých bájí, srovnáván s Héraklem.\n\nThéseus se narodil v Troizéně, kde kraloval Pittheus, otec jeho matky Aithry. Brzy po Théseově narození musel Aigeus odplout do Athén, kam ho volaly královské povinnosti a tak syn a matka zůstali v Troizéně. Vychovával ho děd Pittheus, který ho naučil\nkrálovskému vystupování, válečnickému umění, zápasu.\n\nKdyž dospěl do věku šestnácti let, dovedla ho matka k velkému balvanu, poradila mu, ať ho odvalí a Théseus pod ním našel ukrytý meč a střevíce. Ty mu zanechal ukryté Aigeus do doby než Théseus bude dospělý a silný a podle těchto věcí věděl, že svého syna pozná.\n\nThéseus se vydal do Athén, kde měl být následníkem trůnu. Cestou se nevyhýbal dobrodružství ani soubojům, chtěl si hrdinskými činy vydobýt slávu. Místo krátké plavby zvolil cestu po souši. Brzy za hranicemi Troizény měl příležitost:\n\nKdyž takto ničemy vytrestal podle pořekadla „čím kdo zachází, tím také schází“ a získal si vděk a obdiv obyvatel a dobyl si první slávu, radostně vkráčel do Athén a vyhledal Aigeův palác. Král ho nepoznal, ale poznala ho žena, která byla jeho hostem — kouzelnice Médeia. Ta našla u Aigea azyl poté, co ji za vraždu krále Pelia v Iólku vyhnal jeho syn\nAkastos; stejně jako ji vyhnali z Korintu, kde zavraždila krále Kreonta a jeho dceru Glauké (viz Argonauti). Když teď Médeia v Athénách viděla, že Théseus jí stojí v cestě k moci, naváděla Aigea, aby Thésea nechal zavraždit. To se jí ale nezdařilo, protože král Aigeus na hostině poznal svůj meč a tím i svého vlastního syna. Poté ji král s prokletím vyhnal z Athén.\n\nOtec a syn se dlouho ze setkání neradovali. Athény ohrožovalo velké vojsko, které tam přivedlo patnáct synů Aigeova bratra Pallanta, který usiloval o následnictví na athénském trůnu. Théseus se postavil do čela obránců a nečekaným úderem nepřítele zničil a zabezpečil otcovu vládu.\n\nPo tomto vítězství se opět vypravil za dalšími hrdinskými činy. Attiku sužoval obrovský býk, kterého tam přivedl Héraklés z Kréty pro krále Eurysthea. Býk byl divoký, král si ho nechtěl ponechat a pustil ho na svobodu. Théseus ho chytil a po těžkém boji zabil k velké úlevě všech.\n\nKdyž se opět se slávou vracel do Athén, našel město ve smutku — krétský král Mínós právě poslal pro krutou daň: sedm dívek a sedm mladíků, které Athény musely posílat každým devátým rokem na Krétu za to, že před léty na athénských hrách Aigeus zabil Mínóova syna Androgea. Na Krétě byly oběti předhozeny Mínotaurovi, kterého král držel v labyrintu.\n\nByl to obludný netvor, půl muž, půl býk, kterého porodila Mínóova manželka Pásifaé jako důsledek nevěry s bílým býkem. Athénské oběti měly být posílány až do Mínotaurovy smrti.\n\nThéseus se ihned přihlásil mezi oběti, i proti vůli svého nevlastního otce. Věděl, že musí netvora zabít a zbavit tak Athény kruté a potupné daně. Vyplul pod černými plachtami, znamením smutku, ale slíbil otci, že je vymění za bílé, bude-li se úspěšně vracet z Kréty.\n\nKrál Mínós si po připlutí Thésea ihned povšiml a ptal se ho na otce. Odpověděl mu, že je stejně tak božského původu, že tak jako je Mínós synem Dia, je Théseus synem Diova bratra Poseidóna. Mínós na ověření hodil do moře zlatý prsten a s údivem viděl, že během chvíle měl zlatý prsten zpět, podala ho totiž Poseidónova manželka Amfitríta. Ovšem těžší úkol Thésea teprve čekal. K tomu, aby si s ním dobře poradil, mu přispělo to, že Mínóova dcera Ariadna se do něj od prvního okamžiku zamilovala a vydatně mu pomohla. Darovala mu kouzelný meč a klubko nití, které mu dopomůže ke šťastnému návratu.\n\nPak už byla skupina odvedena do labyrintu. Théseus je ponechal blízko vchodu a vydal se dál do nitra labyrintu. Přitom rozvíjel klubko niti cestou klikatými spletitými chodbami. Jak se blížil ke středu, slyšel sílící řev netvora, zem se otřásala. Théseus se obratně vyhýbal ostrým rohům a neohroženě se vrhal do boje. Postupně však chytrým postupem nad obludou získával a nakonec Mínotaura zabil, probodl ho mečem. Přesvědčil se, že je skutečně mrtvý a podle rozmotané niti se rychle vrátil k východu a vyvedl své druhy šťastně ven. Na nic nečekali a zamířili k přístavu, společně s Ariadnou. Spustili na vodu svou loď, ty krétské zneškodnili proražením dna, vytáhli plachty a rychle zmizeli z dohledu. Pluli na sever, zastávili se na\nostrově Naxu, kde přenocovali a ráno pluli dál k domovu — ale bez Ariadny. Vysvětlení je dvojí — Théseus na ni zapomněl; druhé říká, že Ariadně ve snu bůh Dionýsos přikázal, aby zůstala na ostrově, že se s ní chce oženit. To se také stalo.\n\nPřiplouvali k Athénám a Théseus nezpozoroval, že spěchem při nalodění zapomněl na výměnu plachet. Tak se stalo, že jeho otec Aigeus loď vyhlížel a když spatřil černé plachty, propadl zoufalství a skočil do moře. To se od té doby nazývá mořem Egejským.\n\nPoté se Théseus stal athénským králem, vládl moudře, ale stále toužil po dobrodružství a hrdinských činech. A tak se vydal do světa a zúčastnil se lovu na kalydónského kance s hrdinou Meleagrem, s Iásonem plul na lodi Argonautů do daleké Kolchidy pro zlaté rouno; s rekem Héraklem šel do války proti\nAmazonkám a domů se vrátil s jejich vůdkyní Antiopou, kterou si vzal za manželku. Nebyla jí však dlouho, Amazonky vytáhly proti Athénám, aby ji osvobodily, ona se postavila po bok Théseovi a přitom zahynula.\nZe žalu pracoval teď usilovně pro Athény, opevnil je hradbami proti nepřátelům, vydával nové zákony: zavedl společenskou strukturu v roztřídění na stavy, za jeho vlády byli propouštěni otroci na svobodu, a proto byl král Théseus uznáván za tvůrce královské athénské demokracie. Odvrátil válku s Lapithy, uzavřel s nimi smír, protože vzájemné síly byly vyrovnány. Brzy nato ho pozval na svou svatbu král Lapithů Peirithoos. Pozváni byli také Kentauři, kteří vyprovokovali bitku pro místní ženy. Řekové nebyli ozbrojení, ale přesto v lítém zápase Kentaury přemohli a většinu jich pobili.\n\nPo návratu do Athén se podruhé oženil, vzal si Ariadninu sestru Faidru. To však přineslo neštěstí, když se Faidra zamilovala do Hippolyta, Théseova a Antiopina syna. Nebylo vysvětleno, jestli ji nechtěl nebo naopak ji sváděl a ona se bránila, jisté však je, že Hippolytos zahynul a Faidra spáchala sebevraždu.\n\nV té době ovdověl také Peirithoos, tak se oba vydali do ciziny hledat si nové manželky. Oba toužili po krásné Heleně ze Sparty, budoucí příčině trojské války. Losem připadla Helena Théseovi, ukryl ji v Athénách. Peirithoos si vyhlédl Persefonu, manželku boha podsvětí Háda a Théseus ho nedokázal od cesty do podsvětí odradit. Hádés je přijal a vyslechl vlídně, dal si chvíli na rozmyšlenou a zatím hosty požádal, aby se posadili než se rozhodne. Sotva však usedli na křesla, přirostli\nk jejich studenému kameni. Peirithoos se už nikdy nedostal ven, Thésea po hodně dlouhé době osvobodil Héraklés.\n\nHelenu mezitím unesli z Athén její bratři Kastór a Polydeukés, vzali také Théseovu matku Aithru. Zbourali hradby města a vládu nad ním předali Menestheovi, úhlavnímu nepříteli. A tak byl Théseus po návratu z podsvětí ubohým psancem.\n\nVypravil se na ostrov Euboia, kde doufal nalézt své syny Démofoónta a Akamanta a s nimi dobýt zpět Athény. Ale už mu štěstí nepřálo. Zahynul neslavně, rukou skyrského krále Lykoméda, který ho v touze po jeho majetku svrhl do moře. Je však možné, že o své vůli skončil svůj život skokem z útesu do moře, v čemž jej po staletích následovala největší básnířka starověku Sapfó z egejského ostrova Lesbu.\n\nThéseus je zřejmě historická postava — žil cca 1400 let př. n. l. v době výbuchu vulkánu na ostrově Théra, který zpustošil část Egey a v čase vpádu „mořských národů“ na Krétu a do Egypta. Jeho příběh naznačuje konec vazalství pevninské Hellady na mínojské Krétě.\n\nPříběh Théseův je ztvárněn v mnoha uměleckých dílech\n\n"}
{"id": "129062", "url": "https://cs.wikipedia.org/wiki?curid=129062", "title": "Marpa Čhökji Lodö", "text": "Marpa Čhökji Lodö\n\nMarpa Čhökji Lodö (མར་པ་ལོ་ཙཱ་བ་ཆོས་ཀྱི་བློ་གྲོས་, marpa lotsawa choskyi blogros, 1012–1097), zvaný též Marpa Překladatel (tibetsky \"lócawa\") či pouze Marpa, byl tibetský Ngagpa a myslitel. Podnikl tři cesty do Indie a přenesl odtud do Tibetu buddhistická učení, která se stala jádrem školy Kagjüpa. Marpovým hlavním učitelem byl mahásiddha Náropa, od kterého Marpa obdržel především tzv. Cestu metod, známou jako Šest dharm Náropy a dnes méně známý Maitripa, který učil Cestu vhledu, metody Velké pečeti (\"mahámudra\").\n\nMarpa je v pořadí třetím nástupcem linie „ústního odkazu“ Kagjü, někdy též zvané Marpa Kagjü ( později známé také jako Dagpo Kagjü nebo Karma Kamtzang), ze které se časem, díky jeho žákům vyvinuly další podškoly Kagjü. Dříve byly známy čtyři hlavní a osm vedlejších linií Kagjü, ale většina z nich dnes existuje pouze formálně. V současnosti je hlavou linie Karma Kagjü 17. Gyalwa Karmapa.\nMarpa byl významným překladatelem. Nauky, které obdržel během mnoha let strávených v Indii přeložil ze sanskrtu do tibetštiny. Tyto překlady, společně s vnitřní realizací Marpy se pak staly jedním z hlavních zdrojů rozvoje buddhismu v Tibetu.\n\nBuddhismus přišel do Tibetu ve dvou vlnách (Ňingma a Sarwa). V devátém století jej přinesl Guru rinpočhe, ale za vlády krále Langdarmy téměř zanikl. V jedenáctém století přinesl buddhistické nauky do Tibetu Marpa. V této době přenesli nauky také jiní mistři, jako např. Atíša, zakladatel školy Kadampa. Existuje přirovnání, které říká, že Atíša přinesl nádobu a Marpa její obsah. Z odkazu Guru rinpočheho vznikla „stará škola“ Ňingma.\n\nMarpa pocházel z jižního Tibetu. Již v mládí studoval sanskrt. Jednou rozprodal všechen svůj majetek a odjel na svou první cestu do Indie. Na 16 let se stal žákem Náropy, který ho učil nauce Náro-čhödrug a mahámudry. Další odkaz mahámudry obdržel od mistra Maitripy, a od Kukuripy, jogína žijícího prý na ostrově uprostřed jedovatého vulkanického jezera, odkaz mnoha tanter. Když se Marpa navrátil do Tibetu, oženil se, měl mnoho synů a žil rolnickým životem. Díky tomu je Marpa často představován jako „ideální hlava rodiny“ a symbol laického praktikujícího. Po své druhé cestě do Indie přijal žáka Milaräpu. Jelikož měl Milaräpa v mládí na naléhání matky zabít pomocí černé magie 35 svých příbuzných, Marpa ho podroboval tvrdým zkouškám, aby tak postupně pročistil jeho negativní činy z minulosti. Milaräpa vytrval a Marpa mu tak mohl předat všechny nauky linie Kagjü. Na své třetí a poslední cestě, na kterou se Marpa vydal už jako starý muž, se setkal s Atíšou a opět i se svým hlavním učitelem Náropou.\n\n\n\n"}
{"id": "129064", "url": "https://cs.wikipedia.org/wiki?curid=129064", "title": "Milaräpa", "text": "Milaräpa\n\nMilaräpa (1040 - 1123), rodinným příjmením Thöpaga, byl tibetský buddhistický Ngagpa a básník. Milaräpa sice pochází z linie Kagjü, ale je široce znám i mimo ni. Je stejně respektován všemi školami tibetského buddhismu. Stal se hlavním žákem Marpy a učitelem Gampopy. Po dlouholeté meditační praxi a náročných zkouškách mu Marpa předal jak Náropovo učení, známé jako Šest Dharm Náropy, (tib:Náro-čhödrug), tak mahámudru, kterou dříve Marpa obdržel od Maitripy. Jen díky neotřesitelné důvěře ke svému učiteli Marpovi a meditacím v extrémních podmínkách realizoval obě nauky během jediného života a dosáhl osvícení. Milaräpa tato učení předal mnoha svým žákům, z nichž vybral Gampopu za držitele linie Kagjü.\n\nMilaräpa se narodil do zámožné rodiny na hranici s Nepálem v Guthangu - jedné z mnoha provincií Tibetu. Jeho otec se jmenoval Mila Dordže Gjalcchän a matka Ňangccha Kargjän. Otec měl z narození svého syna takovou radost, že když se dozvěděl o jeho narození, nazval jej Thopaga, což znamená „Dobrá novina“. Později matka porodila ještě děvče, takže Milaräpa měl jednu sestru jménem Peta. Když byl Milaräpa ještě dítě, zemřel mu otec a dům a polnosti jejich rodiny převzal jeho strýc, který učinil z Milaräpy, jeho matky a sester otroky. Milaräpova matka doufala, že až syn dospěje, podaří se jim dostat svou půdu zpět, tak jak to bylo napsáno v závěti otce. Ale strýc to nedovolil a nechal žít matku se svými dětmi v bídě a chudobě. Matka tedy naléhala na Milaräpu, aby se naučil černou magii a odplatil nepřízeň strýce.\n\nMilaräpa odešel z domu, našel si učitele černé magie a později zničil dům svého strýce, při čemž zahynulo 35 lidí. Milarepa všem pověděl, že zničil dům za pomoci magie. Tak jeho matka získala svou půdu zpět, ale pro Milarepu nebylo bezpečné se tam nadále zdržovat. Vrátil se tedy ke svému učiteli. Jeho učitel začal za pár let litovat špatných věcí, které on a jeho žák způsobili. Poslal tedy Milarepu, aby vyhledal učitele dharmy a očistil jejich negativní skutky.\n\nMilarepa nakonec našel Marpu. Marpa přichystal Milarepovi těžké časy. Bylo to nutné proto, aby Milarepa očistil svou špatnou karmu. Marpa ho nechal stavět několik věží. Ale pokaždé, když Milarepa věž dokončil, Marpa řekl, že se mu nelíbí. Tak ji Milarepa musel strhnout, kameny vrátit na svá původní místa a postavit jinou. Nakonec musel postavit věž o osmi podlažích. Krátce před dokončením této věže obdržel Milarepa od Marpy první učení. Na základě silného spojení se svým učitelem bylo možné, že Milarepa dosáhl konečného cíle, osvícení, během jediného života. To je to, co je na Milarepovi zvláštní: byl schopen opravdu následovat Marpovy pokyny. Byly mu samozřejmě předány s ohledem na jeho situaci. Tento způsob byl nejúčinnější cestou, jak ho Marpa mohl učit. Aby dosáhl výsledků v tomto životě, bylo nutné, by ho Marpa nechal projít všemi těmito těžkostmi. Milarepa obdržel Marpův plný odkaz, všechny iniciace a učení. Nato se odebral do ústraní a strávil mnoho let meditováním v horách v odlehlých jeskyních.\n\nMilarepa meditoval v mnoha Himálajských jeskyních, v některých jen pár dní, v jiných déle. Jméno jedné jeskyně, ve které Milarepa pobýval na začátku své praxe, se pojí s kopřivami, které tehdy stále jedl. Na mnoha thangkách je Milarepa vyobrazen lehce zelený, protože jedl dlouhou dobu jen kopřivy, které tam rostly. Dále existují tři jeskyně, jejichž jména se pojí se třemi energetickými kanály v našem těle. Tam Milarepa praktikoval \"tummo\", Vnitřní teplo, a intenzivně pracoval s energiemi v tělesných kanálech. Poté, co Milarepa praktikoval v jeskyni pojmenované po centrálním kanálu, dosáhl plného poznání mahámudry.\nDíky své píli a důvěře dosáhl Milarepa osvícení v jediném životě! Říká se, že uměl létat vzduchem, procházet skrze skálu, a on říkal, že navštívil mnoho míst v našem světě i v jiných světech ve vesmíru. Později měl Milarepa mnoho žáků, mezi nimi dva nejhlavnější: Gampopu a Rečhungpu.\n\nMilaräpa je také znám jako velký tibetský básník a zároveň jako Ngagpa - jedinec praktikující v horských jeskyních, neboli dosažitel - v linii Kagjü.\n\n\n\n\n\n"}
{"id": "129066", "url": "https://cs.wikipedia.org/wiki?curid=129066", "title": "Gampopa", "text": "Gampopa\n\nGampopa (1079-1153) byl zakladatelem školy Kagjüpa, jedné ze čtyř velkých škol tibetského buddhismu. Byl hlavním žákem Milaräpy a učitel 1. Karmapy Düsum Khjenpy. Je považován za pátého držitele linie Kagjü. Buddha v Samádhirádžasútře předpověděl, že Gampopa bude tím, kdo rozšíří dharmu po celém Tibetu.\nGampopa v překladu znamená „podobný slunci“. Vlastním jménem Sönam Rinčhen alias Daö Žönnu je známý též jako Dagpolhadže nebo lékař z Dhagpa.\n\nGampopa se narodil v Ňalu ve východním Tibetu. Jeho otec byl lékař a ho vychovával tak, aby šel v jeho šlépějích. Tak se i Gampopa stal lékařem. Ve dvaceti letech se Gampopa oženil. Obě jeho děti padly za oběť epidemii, která řádila v okolí. Když stejnou nákazou onemocněla i jeho žena, pověděla mu, že nestrpí to, že bude mít Gampopa jinou ženu. Gampopa jí tedy slíbil, že se stane mnichem. Později, když bylo Gampopovi 26 let, se stal mnichem a stal se prvním mnichem v linii Kagjüpa. Přihlásil se nejdříve ke škole Kadampa. Studoval u mnoha mistrů a dosáhl hlubokého pochopení Buddhova učení. Poté vstoupil jako žák do učení k Milaräpovi, který mu předal učení mahámudry. Po smrti učitele se Gampopa rozhodl založit vlastní školu, kterou nazval Kagjüpa. Čtyři nejdůležitější žáci Gampopy založili čtyři velké školy Kagjü. Později vzniklo ještě osm menších škol. Jeho nejznámější dílo se nazývá \"Ozdobný drahokam osvobození\" a Gampopa v něm popisuje jednotlivé stupně na duchovní cestě.\n\n"}
{"id": "129067", "url": "https://cs.wikipedia.org/wiki?curid=129067", "title": "Pittheus", "text": "Pittheus\n\nPittheus (řecky Πιτθέας) je v řecké mytologii syn krále Pelopa a jeho manželky Hippodameie. \n\nKraloval v Troizéně a z věštby slavné delfské Pýthie se dozvěděl, že jeho vnukem bude syn boha moří Poseidóna. Když se jeho dcera Aithra provdala za athénského krále Aigea, pozval ji k sobě, aby tam porodila pro větší věhlas a slávu Troizény. \n\nVěštba se naplnila v celém rozsahu. Protože král Aigeus byl již dosti starý na zplození potomka, otcem se skutečně stal Poseidón a Aithra porodila syna Thésea, který i Pittheovou zásluhou vyrostl ve zdatného bojovníka a dostal královské vychování. Théseus se \nřadí mezi řecké hrdiny, hned vedle proslulého Hérakla. \n\nTak si Troizéna získala slávu až do dnešních dob, trosky města s \"Poseidónovým chrámem\" jsou stále ještě cílem turistů. \n\n"}
{"id": "129069", "url": "https://cs.wikipedia.org/wiki?curid=129069", "title": "Philippe van Lansberge", "text": "Philippe van Lansberge\n\nJohan Philip Lansberge (25. srpna 1561, Gent – 8. prosince 1632, Middelburg) byl holandský astronom. Jeho příjmení je někdy psáno také Lansberg a jméno Philip nebo Johannes Philippus. Publikoval pod latinským jménem Philippus Lansbergius.\nNejvíce je znám díky autorství souboru astronomických tabulek \"Tabulae motum coelestium\" pro výpočty planetárních pozic. V těch byly později nalezeny určité chyby, z části také protože nechtěl akceptovat Keplerův objev eliptických orbitálních drah.\n\nNarodil se v Gentu v dnešní Belgii a zemřel v Middelburgu v Nizozemsku. Sloužil jako protestantský kněz. Martinus Hortensius byl jeden z jeho studentů, s kterým Landsberge následně spolupracoval.\n"}
{"id": "129076", "url": "https://cs.wikipedia.org/wiki?curid=129076", "title": "Perifétés", "text": "Perifétés\n\nPerifétés (latinsky \"Periphetus\") je v řecké mytologii syn boha Héfaista. Svou přítomnost v řeckých bájích si zasloužil svou pověstí obávaného lupiče. \n\nByl podle očekávání obrovského vzrůstu a obdařen tomu odpovídající silou. Působil zejména v horském průsmyku na hranici Troizény a Epidauru. Tam vyhlížel pocestné a bez okolků je ubil železným kyjem. \n\nNevyplatilo se mu to, když mladý Théseus ve svých šestnácti letech putoval od svého děda, troizenského krále Pitthea ke svému nevlastnímu otci Aigeovi, králi athénskému. Théseus chtěl cestou zažít dobrodružství, na kterých by si vydobyl slávu a proslulost. \n\nV tomto rozpoložení ho zastavil Perifétés a podle pořekadla „kdo s čím zachází, s tím také schází“ našel smrt takovou, jakou rozdával - Théseus mu železný kyj vytrhl a lupiče zabil. Možná mu mohlo být útěchou, že po něm podobně následovali Sínis, Skeirón, Kerkyón a Prokrústés.\n\n"}
{"id": "129083", "url": "https://cs.wikipedia.org/wiki?curid=129083", "title": "Sínis", "text": "Sínis\n\nSínis (latinsky \"Sinis\") je v řecké mytologii lupič z Isthmu nedaleko města Korinth. \n\nNa své oběti číhal v úzkém místě, kde šíje spojuje Attiku a Peloponnés. Byl to silák hrozivého zjevu, který pocestné nejen okradl, ale také jim připravil krutou smrt. Přivazoval své oběti k vrcholkům dvou ohnutých sosen, zakopaných do země. Když vrcholky uvolnil, vymrštily se a nešťastníka roztrhly. \n\nNevyplatilo se mu to, když mladý Théseus ve svých šestnácti letech putoval od svého děda, troizenského krále Pitthea ke svému nevlastnímu otci Aigeovi, králi athénskému. Théseus cestou vyhledával dobrodružství, na kterých by si vydobyl slávu a proslulost. \n\nV tomto rozpoložení ho přepadl Sínis a podle pořekadla „kdo s čím zachází, s tím také schází“ našel smrt takovou, jakou rozdával. Stejně tak se vedlo i dalším lupičům, kteří Théseovi zkřížili cestu, byli to Perifétés, Skeirón, Kerkyón a Prokrústés. \n\nZneškodnění Sínise zbavilo cestu nebezpečí, které hrozilo kupcům a poutníkům. K připomenutí založil pak Théseus slavné isthmické hry. Konaly se snad už od 7.–6. stol. př. n. l. až do našeho letopočtu každé dva roky. Probíhaly na nich soutěže v běhu, pěstním zápase, hodu diskem, vrhu oštěpem a v jízdě na koni. \n\n"}
{"id": "129084", "url": "https://cs.wikipedia.org/wiki?curid=129084", "title": "Kunenova bariéra", "text": "Kunenova bariéra\n\nKunenova bariéra je tvrzení teorie množin (kardinální aritmetiky), které stanovuje nejzazší horní hranici velikosti takzvaných velkých kardinálů, jejichž existence je bezesporná s axiomy Zermelo-Fraenkelovy teorie množin s axiomem výběru (ZFC). Byla dokázána americkým matematikem Kennethem Kunenem.\n\nKunenova bariéra je dokazatelná v ZFC a zní takto:\n\n\"Elementární vnoření univerza do sebe je identita.\"\n\nVětšina „velmi velkých“ velkých kardinálů je definována pomocí pojmu „elementárního vnoření univerza do tranzitivní třídy (vlastní podtřídy univerza)“. Existence takového kardinálu vynucuje existenci tohoto vnoření. Kunenova bariéra je tedy zárukou neexistence (v ZFC) tak velkých kardinálů, které by vynucovaly existenci elementárního vnoření univerza do sebe. Takové kardinály ovšem mohou existovat v teorii množin bez axiomu výběru - příkladem může být Reinhardtův kardinál, který je největší ze všech (běžně známých) velkých kardinálů.\n\n"}
{"id": "129089", "url": "https://cs.wikipedia.org/wiki?curid=129089", "title": "Skeirón", "text": "Skeirón\n\nSkeirón (latinsky \"Sciron\") je v řecké mytologii ukrutný lupič z Isthmu v blízkosti Megary.\n\nSvou lupičskou živnost provozoval poněkud zvláštním způsobem. Každého pocestného zavedl ke studánce pod vysokou skálou u moře, přinutil ho odložit si věci a umýt mu nohy. Pak nešťastníka mohutným kopancem srazil do moře. Zřejmě se mu takto dařilo, moment překvapení sehrál své. \n\nPřece však nakonec narazil a nevyplatilo se mu to. To když mladý Théseus ve svých šestnácti letech putoval od svého děda, troizenského krále Pitthea ke svému nevlastnímu otci Aigeovi, králi athénskému. Théseus cestou chtěl prožít dobrodružství, na kterých by si vydobyl slávu a proslulost. \n\nKdyž Skeirón chtěl uplatnit svou metodu, Théseus ho sám chytil za nohy a přes sebe ho přehodil do moře. Tam ho prý sežraly obrovské obludné želvy. \n\nSkeirón byl třetí v řadě, koho Théseus porazil jeho vlastními prostředky. Před ním to byli Perifétés, Sínis a podobný osud čekal ještě Kerkyóna a Prokrústa. \n\nSkeirónovo jméno má dodnes skála na Isthmu. Autostráda je tam dokonce rozšířená, aby turisté měli možnost prohlédnout si místo, kde zahynul. Moře pod skálou je však mělké a želvy v něm nežijí.\n\n"}
{"id": "129094", "url": "https://cs.wikipedia.org/wiki?curid=129094", "title": "Kerkyón", "text": "Kerkyón\n\nKerkyón (řecky \"Κερκύων\", latinsky \"Cercion\") je v řecké mytologii ukrutný lupič z okolí attického města Eleusíny. \n\nByl to silný chlap, zápasník a surovec. V kraji byl postrachem pocestných, žádný pokojně neprošel. Kerkyón každého zastavil a nutil ho k zápasu, který potom vedl na život a na smrt. \n\nPřítrž jeho hroznému řemeslu udělal mladý Théseus. Ve svých šestnácti letech putoval od svého děda, troizenského krále Pitthea ke svému nevlastnímu otci Aigeovi, králi athénskému. Zdá se, že si krátil cestu tím, že se nevyhýbal nebezpečným místům a situacím, aby získal zkušenosti, věhlas a slávu. \n\nKerkyón byl jeho již čtvrtým setkáním s ničemy. Ani jemu se však zadržení Thésea nevyplatilo. Théseus byl totiž posledním, koho ve svém životě vyzval k zápasu. Poprvé byl přemožen a měl z toho smrt. \n\nPřed ním zdolal Théseus jejich vlastními prostředky zločince jménem Perifétés, Sínis a Skeirón, a na řadě byl ještě poslední Prokrústés. \n"}
{"id": "129102", "url": "https://cs.wikipedia.org/wiki?curid=129102", "title": "Prokrústés", "text": "Prokrústés\n\nProkrústés (latinsky \"Procrustes\"), vlastním jménem Damastés je v řecké mytologii proslulý lupič z Attiky, žil v údolí řeky Kéfísu. \n\nTento zločinec měl velice zvláštní způsoby, které uplatňoval na mírumilovných pocestných. Číhal na ně, každého zastavil a zdvořile ho pozval do svého obydlí k odpočinku. Posléze ho přemluvil nebo přinutil ulehnout na jeho lože. Jestliže mu nohy přečnívaly, usekl je. Jestliže nedosahovaly až k okraji, natahoval je nemilosrdně bez ohledu na klouby nebo kosti. Odtud \ntaké jeho přezdívka, Prokrústés znamená „napínač“. \n\nJeho nelidské způsoby rázně přetrhl mladý Théseus. Ve svých šestnácti letech putoval od svého děda, troizenského krále Pitthea ke svému nevlastnímu otci Aigeovi, králi athénskému. Zdá se, že si krátil cestu tím, že se nevyhýbal nebezpečným místům a situacím, aby získal zkušenosti, věhlas a slávu. \n\nKdyž ho na číhané zastavil Prokrústés a pozval ho do své chýše, Théseus odhadl situaci, přinutil lotra ulehnout do jeho postele a přečnívající hlavu mu rázně uťal. \n\nA to bylo poslední Théseovo zastavení a vyřízení účtů se zločinci, kteří terorizovali rozsáhlý kraj. Řadu lotrů tvořila jména Perifétés, Sínis, Skeirón, Kerkyón a Prokrústés. \n\n"}
{"id": "129108", "url": "https://cs.wikipedia.org/wiki?curid=129108", "title": "Galatasaray SK", "text": "Galatasaray SK\n\nGalatasaray SK (turecky: Galatasaray Spor Kulübü) je turecký sportovní klub sídlící v Istanbulu, zaměřený především na fotbal. Působí však i v atletice, basketbalu, volejbalu, házené, basketbalu vozíčkářů, vodním polu, plavání, veslování, závodu plachetnic, v judu, bridgi, jezdectví a motorsportu. Sportovní klub je jednou z nejvýznamnějších součástí Galatasaray Litesi, čili nejstarší turecké střední školy. Galatasaray je jedním z nejtradičnějším tureckých fotbalových klubů působících v nejvyšší domácí soutěži – Süper Lig. Největšími rivaly jsou Istanbulské kluby Fenerbahçe SK a Beşiktaş JK.\n\nSportovní klub byl založen již v roce 1905 učitelem jménem Ali Sami Yen. Po této významné osobě byl pojmenován i domácí stadion klubu (dnes \"Türk Telekom Arena\"). Kapacita tohoto moderního stánku z roku 2010 je více než 52.000 sedících diváků. Fotbalový tým Galatasaray je jedním z nejlepších týmů v turecké historii. Jako doposud jediný turecký tým zvítězil v některém z evropských pohárů. V úspěšné sezoně 1999/2000 zvítězil v Poháru UEFA, když ve finále porazil po penaltovém rozstřelu anglický Arsenal FC. Jen o několik měsíců později zvítězil v Superpoháru UEFA, kdy předčil vítěze Ligy mistrů Real Madrid.\n\nV domácích soutěžích nesmíme opomenout 22 mistrovských titulů ze Süper Lig (rekord), 15 vítězství v tureckém poháru (rekord) ani dvanáct vítězství v tureckém Superpoháru (rekord). Tyto úspěchy činí z Galatasaraye nejúspěšnější turecký klub historie.\n\nMezi nejvýznamnější úspěchy Galatasaraye v ostatních sportech patří vítězství İhsana Emre Vurala a Ahmeta Yumrukaya, kteří se stali prvními tureckými mistry světa v roce 2004 na mistrovství světa ve veslování v Poznani, Polsko. Tým basketbalistů vozíčkářů zvítězil v letech 2008 a 2009 ve světovém poháru, v roce 2008 vyhráli též soutěž zvanou Kitakyushu Cup a stali se tak mistry světa. Ženský basketbalový tým zvítězil v roce 2009 v soutěži \"FIBA Eurocup\".\n\nSportovní klub Galatasaray byl založen na podzim roku 1905 studenty lycea Galatasaray (výběrová střední škola založená roku 1481) jako fotbalový klub. Prvním prezidentem klubu Galatasaray byl Ali Sami Yen. Jejich první zápasem byl fotbalový souboj s týmem školy Kadıköy. V tomto zápase GS tým vyhrál 2-0. O názvu klubu se vedly dlouhé diskuse, ve kterých padaly návrhy jako například Gloria nebo Audace (kuráž), ale nakonec zvítězil právě název Galatasaray.\n\nPodle Cem Atabeyoğlu, který historii Galatasaray zkoumal, získal klub Galatasaray jméno při jednom ze svých prvních zápasů. Při tomto zápase vyhrál klub Galatasaray 2-0 nad klubem Rûm a diváci vítěze pojmenovali jako \"Galata Sarayı efendileri\" (gentlemani z Galata paláce). Právě tato událost prý vedla k přijetí názvu Galatasaray. Protože v roce 1905, v období Osmanské říše, ještě nefungovala oficiální registrace sportovních klubů, byl klub Galatasaray oficiálně registrován až v roce 1912.\n\nNejprve byly barvami Galatasaray červená a bílá, stejně jako barvy turecké vlajky. A to přestože v době vzniku nebyla turecká republika ještě založena. Později byla však tato podobnost zdrojem mnohých problémů, a proto byly barvy změněny na žlutou a tmavě modrou, a to do roku 1907. V roce 1908 byly vybrány nové barvy, červená a žlutá. Ali Sami Yen k tomu řekl:\" Představovali jsme si zář žluté a rudý žár ohně nad naším týmem. Tato kombinace nás musí vést od jednoho vítězství k druhému.\"\nZatímco se začal turecký fotbal plně rozvíjet, vyhrál tým Galatasaray patnáctkrát Istanbulskou ligu, šestkrát Nedělní ligu a třikrát Páteční ligu, to vše do roku 1952. Po vyčlenění profesionálního fotbalu v roce 1952 se hrála první turecká profesionální, avšak ještě ne národní, liga. Během devíti let existence této soutěže získala Galatasaray 7 titulů.\n\nPrvní turecká profesionální liga (dnes Süper Lig) se hraje od roku 1959. Tato liga je vrcholem systému fotbalových soutěží v Turecku a je také nejpopulárnější sportovní soutěží v této zemi. Tým Galatasaray se účastnil všech ročníků této ligy a vyhrál 19x v této soutěži zvítězil.\n\nTurecká fotbalová federace začala v sezoně 1962-63 pořádat Turecký pohár (dnes Fortis Turkey Cup) za účelem kvalifikace tureckých týmů do Evropské ligy UEFA. Galatasaray se účastnila všech ročníků a získala celkem 14 trofejí za vítězství, což je platný historický rekord.\n\n\nSamotný název Galatasaray pochází ze složeniny dvou slov \"Galata\" a \"Saray\". Slovo saray v překladu znamená Palác (saray = palác). Galata je zase název poutního místa, středověké citadely, která se nachází blízko školy Galatasaray Litesi.\n\nV prvních letech hrál tým Galatasaray na různých hřištích, protože v Istanbulu v té době nebyly žádné stadiony. V roce 1921, byl otevřen první stadion, Taksim Stadium . Na tomto stadionu hrál fotbalový klub Galatasary do roku 1940. Když byl starž Taksim stadion zdemolován, klub Galatasaray se rozhodl postavit velký moderní stadion. Avšak kvůli druhé světové válce byla stavba zdržena o více jak dvě desetiletí. V té době hrál klub Galatasaray na stadionu İnönü Stadium.\n\n20. prosince 1964 byl otevřen stadion Ali Sami Yen Stadium . Tento stadion byl pojmenován podle zakladatele klubu. Tento stadion se nachází v Mecidiyeköy, což je část oblasti Şişli v centru města. V roce 1964 byla kapacita stadionu přes 35 tisíc diváků. Dnes však kvůli bezpečnostním opatřením může na tento stadion maximálně 24,990 diváků.\n\nPo roce 2002, kdy byl vybudován Atatürk Olympic Stadium pro účely olympijských her v Istanbulu, začal klub Galatasaray hrát právě zde. Na tomto místě byl pokořen rekord v divácké účasti na fotbalovém zápase, když se jednoho zápasu zúčastnilo 82 tisíc diváků. Stále si však stadion Ali Sami Yen ponechal svou důležitost pro klub Galatasaray, a to přestože je malý a starý.\n\nNová Türk Telekom Arena byla otevřena v říjnu 2010 a stala se novou klubovou základnou. Kapacita nového stadionu je 52,652 míst k sezení. Na koncerty by mohla dosáhnout až 70.000. Tento stadion je první částí připravovaného Ali Sami Yen komplexu v Aslantepe v Istanbulu. Tento komplex bude také obsahovat multifunkční sportovní halu pro 15,500 sedících diváků, tzv. Arena complex, která by měla sloužit pro basketbal, házenou a volejbal.\n\nOd roku 1998 zazní na stadionu po každém gólu Galatasaray úryvek z písně \"I will survive\" od \"Hermes house band\". Skutečnost, že je tato píseň v anglickém jazyce není problémem, a to proto, že úryvek, který se po gólu hraje obsahuje jen \"la la la la\" text. Je tomu tak proto, aby byla usnadněna spoluúčast fanoušků na oslavě právě vstřeleného gólu.\n\n\n"}
{"id": "129109", "url": "https://cs.wikipedia.org/wiki?curid=129109", "title": "Slunéčko pestré", "text": "Slunéčko pestré\n\nSlunéčko pestré (\"Hippodamia variegata\") je brouk z čeledi slunéčkovití, který měří 3,5 až 5 milimetrů.\n\nJedná se o velmi často se vyskytující druh slunéčka. Vyskytuje se v palearktické oblasti od nížin až po horské oblasti. Lze jej nalézt na různých druzích rostlin, především na jejich květech. Zbarvení povrchu těla je proměnlivé.\n"}
{"id": "129110", "url": "https://cs.wikipedia.org/wiki?curid=129110", "title": "Slunéčko lesní", "text": "Slunéčko lesní\n\nSlunéčko lesní (\"Aphidecta obliterata\") je brouk z čeledi slunéčkovití, který měří 3,5 až 5 milimetrů.\n\nTento druh se v přírodě vyskytuje s odchylkami ve zbarvení povrchu těla. Vyskytuje se zejména v podhorských oblastech, a to na jehličnatých stromech, především na smrcích.\n"}
{"id": "129114", "url": "https://cs.wikipedia.org/wiki?curid=129114", "title": "Slunéčko vojtěškové", "text": "Slunéčko vojtěškové\n\nSlunéčko vojtěškové (\"Subcoccinella vigintiquatuorpunctata\") je brouk z čeledi Coccinellidae, který měří 3 až 4 milimetry.\n\nTmavé skvrny na povrchu těla tohoto živočicha jsou variabilní, bývá jich okolo čtyřiadvaceti (latinské druhové jméno má význam „čtyřiadvacetitečková“). Žije na loukách, polích, lesních loučkách i v zahradách. Imaga i larvy jsou fytofágní, ožíráním poškozují listy různých polních plodin, nejčastěji jetele, vojtěšky a cukrovky. Místy se vyskytují velmi hojně na vojtěšce. Z toho vzniklo i české pojmenování tohoto druhu.\n"}
{"id": "129120", "url": "https://cs.wikipedia.org/wiki?curid=129120", "title": "FreeDB", "text": "FreeDB\n\nFreeDB je databáze informací o kompaktních discích s veškerým obsahem dostupným pod licencí GNU GPL. FreeDB je založená na (v současnosti komerčním projektu) CDDB. Na vyhledávání CD přes internet vypočítává program téměř unikátní identifikátor CD, pomocí kterého se později vyhledává v databázi. Jako výsledek zobrazí klient údaje o autorovi, seznam skladeb a případně další informace.\n\n\nFreeDB\n"}
{"id": "129121", "url": "https://cs.wikipedia.org/wiki?curid=129121", "title": "Antonín Chittussi", "text": "Antonín Chittussi\n\nAntonín Chittussi (1. prosince 1847 Ronov nad Doubravou – 1. května 1891 Praha) byl český krajinář 19. století, žák J. M. Trenkwalda a Jana Swertse, nástupce Adolfa Kosárka a předchůdce Antonína Slavíčka.\n\nNarodil se v česko-italské rodině, studoval na Akademii výtvarných umění v Praze, uměleckých školách v Mnichově a ve Vídni. Byl blízkým přítelem české malířky Zdenky Braunerové.\n\nNarodil se jako nejstarší syn z pěti sourozenců (naživu zůstali čtyři, on a tři sestry). Jeho otec Jan byl jedním ze čtyř dětí Johanna Chittussyho, dědečka Antonína Chittussiho, kupce z Ferrary, města na severu Itálie, který přišel za napoleonských válek do Čech. Oženil se tu s rodačkou z Labské Týnice Kristinou Jeřábkovou a jeho novým bydlištěm se stalo městečko Ronov nad Doubravou pod Železnými horami na okraji Vysočiny. Postavil si tam dům a usadil se. Po smrti Johanna Chittussyho se jeho syn Jan, malířův otec, ujal obchodu. Byl to vzdělaný muž, který se projevoval vždy jako český vlastenec. V r. 1860 byl zvolen ronovským starostou (tehdy si také změnil písemnou podobu svého příjmení z Chittussy na Chittussi). Oženil se s Pavlínou Fialovou, dcerou hostinského z Rohozné. Jako první se jim narodil syn Antonín Chittussi. Jakožto jediný syn ze čtyř žijících sourozenců byl pokládán za rodového nástupce v obchodě. U Antonína se ale od mládí projevovalo výtvarné nadání, které mohl rozvíjet při studiu reálného gymnázia v Čáslavi a v Kutné Hoře, kde ho učil kreslení František Bohumír Zvěřina, absolvent krajinářské školy na pražské Akademii.\n\nV osmnácti letech odjel Antonín Chittussi do Prahy, kde začal původně studovat na technice (1865-1866). Za dva roky ale vstoupil na pražskou Akademii výtvarných umění (prof. Emanuel Rom, Antonín Lhota), kde v té době též studovali Mikoláš Aleš, Jakub Schikaneder, Josef Tulka, Josef Václav Myslbek, František Ženíšek. Akademie mu však svou úrovní nevyhovovala a proto ji opustil a studoval na uměleckých školách v Mnichově (1869, prof. Hermann Anschütz) a ve Vídni. Ve Vídni zároveň nastoupil k vojenské službě. Nacházel tam ale, stejně jako doma, jenom rutinované, akademicky zaměřené profesory, takže se zase vrátil do Prahy, aby tu studoval u prof. Josefa Matyáše Trenkwalda (1870-1872). Roku 1872 odejel na studijní cestu do Uher a poté se potřetí vrátil na pražskou Akademii, tentokrát do ateliéru historické malby Jana Sweertse.\n\nNa Akademii se roku 1875 zapletl do studentských protestů proti německému profesorovi Alfredu Woltmannovi, který v Praze přednášel dějiny umění. V jeho pojetí této tematiky se projevoval naplno německý šovinismus, když tvrdil, že starší české umění bylo převážně německého původu. To velice pobouřilo české studenty, kteří uspořádali protestní akci a donutili profesora Woltmanna opustit budovu Akademie. Hlavními aktéry incidentu byli Mikoláš Aleš a Antonín Chittussi. Po následném policejním vyšetřování a odpykání trestu (5 dní vězení), opustili oba na doporučení akademických představitelů školu. Po opuštění školy začal pracovat jako ilustrátor různých časopisů, hlavně časopisu Česká včela, kam přispívali i spisovatelé a básníci Jan Neruda, Jaroslav Vrchlický, Eliška Krásnohorská nebo Julius Zeyer.\n\nAntonín Chittussi se stal populární u pokrokové veřejnosti a dostal se tak do vlasteneckých společenských a uměleckých kruhů. Seznámil se také s rodinou advokáta a poslance JUDr. Františka Augusta Braunera a jeho ženy Augusty Braunerové, amatérské malířky a mecenášky umění, pocházející ze šlechtické rodiny. Brzy se spřátelil hlavně s jejich dcerou Zdenkou Braunerovou, která byla jeho žačkou a pozdější významnou českou malířkou a výtvarnicí. Oba se zajímali o krajinomalbu a vedli spolu vášnivé diskuse o umění. To ona byla iniciátorkou jeho malířského zaměření na moderní realistické pojetí malby a díky ní se seznámil s existencí slavné francouzské krajinářské školy zvané Barbizonská škola.\n\nJeho tvorba prošla značným vývojem od historické malby, portrétů a žánrových námětů až k plenérovému krajinářství. Od roku 1879 působil v Paříži. Pod vlivem malířů tzv. barbizonské školy vytvořil později lyrickou syntézu české krajiny a v podání atmosféry se přiblížil impresionismu. V jeho obrazech najdeme motivy z Barbizonského lesa, z Železných hor, jihočeských rybníků.\n\nV r. 1877 si se svým spolužákem z Akademie Františkem Ženíškem pronajal ateliér na vltavském nábřeží. Teprve tady, ve svých třiceti letech, začal profesionálně malovat. Putoval za svými náměty do přírody v okolí Prahy i do pražských ulic. Maloval hlavně figurální motivy, portréty a žánrové náměty. Postupně se stále více věnoval malbě krajiny. (Záliba v krajinomalbě a schopnost intenzivně se do krajiny vcítit se u Chittussiho projevila již při cestě po Uhrách v r. 1873.) Kreslil v Troji, na Petříně, u Vltavy v Davlii a na Zvíkově, vytvořil i několik olejomaleb, např. \"Přívoz u Davle\", 1878. Přestože byly jeho práce již tehdy velmi zdařilé (Jaroslav Vrchlický napsal na jeho obrazy dva sonety), neprojevil se v nich ještě naplno autorův talent.\n\nPočátkem r. 1878 vypukla rusko-turecká válka a její průběh vzbudil mezi českými vlastenci vědomí solidarity s balkánskými Slovany. Stejné pocity měl jistě i Antonín Chittussi, který byl od mládí veden k vlastenectví. Po uzavření rusko-tureckého míru se rozhodlo Rakousko-Uhersko vojensky obsadit Bosnu a Hercegovinu a tak musel jako povolaný záložník odjet na frontu do západní Bosny. Trpěl fyzicky, ale zejména psychicky při pohledu na zničené vesnice a jejich chudé, hladovějící obyvatele bez přístřeší. Útěchou v této nelehké době mu byla korespondence se Zdenkou Braunerovou, ze které je patrný probouzející se oboustranný milostný cit, i s její matkou Augustou Braunerovou, která věřila v jeho malířský talent a povzbuzovala ho. I ve válce vnímal malíř divokou krásu Dinárských hor a ze strastiplného vojenského pobytu, který naštěstí netrval dlouho, přivezl řadu kreseb, akvarelů a drobných olejů. Po návratu uspořádal úspěšnou výstavu svých prací v Praze v Umělecké besedě a na sklonku roku 1878 ve Vídni a podařilo se mu, za přispění přátel, shromáždit finanční prostředky a uskutečnit studijní cestu do Paříže.\n\nAntonín Chittussi přijel do Paříže na jaře roku 1879, pár týdnů před zahájením 4. impresionistické výstavy. Na střet s tímto uměleckým směrem nebyl připraven. Pro malíře přijíždějícího z Prahy, která se, v umělecké rovině, zabývala výzdobou Národního divadla, to byl příliš silný nápor. V Paříži se chtěl hlavně seznámit zblízka s díly mistrů Barbizonské školy a důkladně je prostudovat. Brzy pochopil že k tomu, aby mohl navázat na francouzské krajinářství, bude muset zapomenout na vlastní malířskou minulost. Znamenalo to oprostit se od žánrových námětů a začít znovu od začátku, jak sám napsal v dopise Augustě Braunerové \"posavadní činnost má byla nadarmo\". Rozhodl se odjet do Barbizonu, míst, která už před ním objevili malíři jako Théodore Rousseau, Charles Daubigny, Jules Dupré nebo Camille Corot a tvořili tu svá díla. Snahou těchto malířů bylo zobrazovat krajinu jako nositelku duševní nálady. K tomu bylo třeba důkladně studovat přírodu a její proměny v denních hodinách i ročních obdobích.\nTo Chittussimu velice vyhovovalo, mohl tak uplatnit svoji jižanskou smyslovou vnímavost, slovanskou zádumčivost a schopnost empatie a k tomu přidat francouzskou lehkost a moderní způsob zobrazování reality. Maloval v těchto místech své \"Podzimy ve Fontainebleau\", \"Vřesoviště\", \"Západy slunce\". Pilnou prací a studiem tvorby stejně zaměřených malířů dosáhl Chittussi ve velice krátké době vysoké úrovně krajinářského realismu. Z českého malíře Chittussiho se ve Francii stal umělec.\n\nV r. 1880 se vrátil malíř z Barbizonu do Paříže, kde si pronajal ateliér na rue Blanche, čís. 8. Stýkal se s francouzskými malíři, svými vrstevníky, jejichž jména již pro nás dnes nejsou důležitá. Podporu a všestrannou pomoc mu nabídl hned po jeho příjezdu do Francie pařížský literát Élémir Bourges, budoucí manžel Anny Braunerové, sestry Zdenky. Antonín Chittussi se v tomto období vydával za svými náměty k řece Seině. Zobrazování vodních hladin řek, potoků, jezer a později i rybníků bylo jedním z velkých témat malíře. Rozsáhlý tematický okruh krajin s řekou představují v jeho díle např. obrazy \"Krajina u řeky\", nebo \"Krajina s řekou\". Velmi rád zobrazoval i přístaviště, nákladní čluny, plovoucí prádelny (bateaux-lavoirs) a další lodě plující po řece. Stále ho přitahoval i námět krajin se zapadajícím sluncem, jak je maloval ve Fontainebleau a i v tomto období se k němu vracel. Ve stejné době vytvořil i zdařilý obraz \"Krajina se zřícenou zdí (Spáleniště v Champigny)\". Určitý první dotek impresionismu by se dal vysledovat v díle \"Nádraží v Paříži\", neboť svým námětem i zobrazením páry připomíná obraz Édouarda Maneta \"Le chemin de fer\" (\"Železnice\") z r. 1873. Stejně tak v díle \"Na dráze orleánské\"\npoužil oblíbený impresionistický námět vlaku jedoucího krajinou a louka plná vlčích máků zde připomíná dílo Claude Moneta.\n\nV r. 1882 přijal Antonín Chittussi pozvání knížat Radziwillů a odjel na jejich zámek v Ermenonville, blízko Senlis, kraje plného jezer. Díla z tohoto období se bohužel nezachovala, kromě jednoho krásného obrazu \"Labutě na jezeře\". Krajina na něho zřejmě silně zapůsobila, ale prostředí zámku a šlechta v něm žijící, v něm mnoho sympatií nevyvolávala. Po půlročním pobytu se vrátil do Paříže. V roce 1882 navštívil krátce Prahu, což učinil za svého pařížského pobytu několikrát. Měl v té době jedno velké přání. Toužil namalovat rozměrný obraz, v němž by zobrazil českou krajinu francouzskou malířskou technikou. Chtěl také prosadit v pařížském Salonu dílo s českým námětem. Již předtím vypozoroval, že na Salonech jsou většinou vystavována a dobře hodnocena velkorozměrová plátna, jak o tom píše i ve své korespondenci Augustě Braunerové.\nZáměr se mu podařilo realizovat téměř dvoumetrovým plátnem Z Českomoravské vysočiny, kterým obeslal pařížský Salon. Uznání, kterého se obrazu i jeho autorovi dostalo v hlavním městě Francie, bylo pro Chittussiho určitě zadostiučiněním. Z dalšího roku 1883 ve Francii, ale již opět neexistuje žádná dokumentace jeho tvorby. Příští rok 1884, znamená dražbu děl Antonína Chittussiho v Hôtelu Drouot a připravovaný návrat do Čech.\n\nPokud se týká jeho vztahu se Zdenkou Braunerovou, čekalo ho jedno velké zklamání. Osobně se setkávali jen krátce, v Praze, v Roztokách u Prahy, kde měla rodina Braunerova letní sídlo, nebo při krátkém prvním pobytu Zdenky v Paříži v r. 1881, a své myšlenky, dojmy a pocity si tak sdělovali jen ve své korespondenci. I přesto si Chittussi přál, aby tento vztah byl završen sňatkem se Zdenkou. Ona si ale představovala volnější vztah, aby se mohla plně věnovat malování a výtvarným činnostem, které považovala za své životní poslání. To znamenalo rozchod a zatímco se Antonín Chittussi vrátil do Čech, Zdenka stále častěji pobývala a pracovala v Paříži. Po návratu domů Antonín Chittussi ještě několikrát krátce navštívil Paříž, také v r. 1889, kdy se tam konala Světová výstava.\n\nPo návratu do Čech namaloval ještě dvě zdařilá díla s tematikou řeky Vltavy. Ta se ale nevyrovnala mistrovskému dílu Potok v pahorkatině (Krajina se zříceninou hradu Ronov), které vytvořil, když na čas zavítal do svého rodného kraje. V r. 1886 se na pozvání přátel rozjel do jihovýchodních Čech. Našel tam krajinu širých rovin a obrovských rybníků s množstvím ryb a vodního ptactva. Tato krajina mu dala na čas zapomenout na jeho poraněnou duši. Usadil se nejprve ve vesnici Člunku u Jindřichova Hradce a potom v Třeboni. Začal pracovat na souboru obrazů jihočeských rybníků a tak vznikaly postupně obrazy, jejichž názvy odkazují na známá vodní díla: \"Lásenický rybník\", \"Kapří rybník u Třeboně\" a další. Zároveň vytvořil třetí ze svých vrcholných děl Údolí Doubravky za soumraku, 1886, který byl téhož roku vystaven na pařížském Salonu. Tím se splnila i ta část jeho přání, aby byl v Paříži na Salonu vystaven obraz s českou tematikou.\n\nV příštím roce pak namaloval obraz \"Paříž z Montmartru\", 1887, určitou zvláštnost v tvorbě krajináře, který v něm zpracoval téma velkého města. V témže roce se u Chittussiho projevily první zdravotní potíže, způsobené zřejmě častými pobyty ve volné přírodě bez ohledu na počasí. Následující rok namaloval ještě nevelký obrázek jihočeských Prachatic, ale jeho zdravotní stav se neustále zhoršoval.\nChtěl tomu čelit další prací a namaloval svůj největší obraz \"Pohled na Prahu ze Strahova\", 1889. Následná výstava jediného obrazu v Rudolfinu se ale nesetkala s úspěchem. Plánoval namalovat ještě velká panoramata Paříže a Říma, ale nedostávalo se mu už sil. Lékaři u něho zjistili tuberkulózu a doporučili léčení. Odjel na léčení do Tater, ale na záchranu zničeného zdraví už bylo pozdě. Z této doby pochází ještě drobné svěží malby většinou přímo s plenéru. Po návratu z léčení umírá v Praze na Vinohradech, 1. května 1891 ve věku 43 let. Je pohřben na pražském Vyšehradském hřbitově.\n\n\nŘada malířových obrazů byla rozprodána do soukromých zahraničních sbírek. V České republice mají díla Antonína Chittussiho ve svých sbírkách kromě Národní galerie v Praze i dvě muzea: Muzeum umění Olomouc a České muzeum výtvarných umění v Praze; dále jsou jeho díla také ve sbírkách galerií měst: Hluboká nad Vltavou, Hradec Králové, Cheb, Jihlava, Klatovy-Klenová, Liberec, Litoměřice, Olomouc, Ostrava, Pardubice, Roudnice nad Labem a Zlín.\n\nPo smrti Antonína Chittussiho byl v r. 1892 vystaven soubor 164 jeho obrazů. Celé skupiny umělcových děl jsou ale bohužel pro nás ztraceny; z velké části bosenský cyklus, plátna z Ermenonville a desítky obrazů z barbizonského a pařížského období, které malíř prodal na aukcích v r. 1884.\n\nVzhledem k rozptýlenosti díla Antonína Chittussiho v muzeích a galeriích různých měst České republiky nebylo jednoduché uspořádat šířeji koncipovanou výstavu jeho tvorby. Tuto situaci komplikoval také fakt, že Antonín Chittussi značnou část svých prací nedatoval a v některých případech datum vzniku díla sám opravil. Tak teprve v letech\n\nPři hodnocení díla Antonína Chittussiho není dosud zcela vyjasněna otázka, zda a nakolik byl nebo nebyl impresionista. Podle některých kritiků i malířů nebylo možné žít několik roků v Paříži té doby a nebýt přitom tímto malířským směrem ovlivněn. U Antonína Chittussiho se vliv impresionismu však neprojevil v zásadě v jeho malířské technice, ale v rovině teoreticko-filozofické; výběrem některých námětů a důrazem na vyzařování atmosféry díla.\n\nHistorikové umění i znalci oboru se však shodují, že Antonínu Chittussimu se podařilo zařadit české krajinářství do evropských souvislostí. Přinesl do české krajinomalby osobitý styl inspirovaný mistry Barbizonské školy s ozvuky impresionismu, které převzaly a rozpracovaly další generace českých krajinářů.\n\nZáznam v \"Encyklopedii světového malířství\" na str. 266 mu věnovali autoři PhDr. Mráz a PhDr. Mrázová.\n\n\n"}
{"id": "129124", "url": "https://cs.wikipedia.org/wiki?curid=129124", "title": "Army Combat Uniform", "text": "Army Combat Uniform\n\nArmy Combat Uniform, nebo také ACU, je bojová uniforma Armády Spojených států. Dříve se využívala v digitálně vytvořeném vzoru \"univerzální kamufláže\" neboli UCP, skládající se z prvků zelené, pískové a šedé barvy pro použití především v poušti a městském prostředí. Nyní se zavádí také ve vzoru Multicam, který je vhodnější volbou pro současné konflikty. Uniforma zároveň zahrnuje spoustu praktických vylepšení založených na přáních a upozorněních řadových vojáků. Nová uniforma se začala používat v roce 2007, poté kdy uniforma MCCUU ve vzoru MARPAT zaznamenala úspěch u Americké Námořní pěchoty.\n\nNahrazování starých uniforem Battle Dress Uniform v lesnim vzoru Woodland a \"Desert Combat Uniform\" s pouštní kamufláži (používaných od roku 1981, resp. od 1993) se započalo na počátku roku 2005, nové uniformy dostali jako první příslušníci armády v bojových misích.\n\nKromě nového vzoru, má nová uniforma i odlišný střih:\n\nVelká změna kterou ACU přináší je kamufláž. Tou je \"Universal Camouflage Pattern\", tedy univerzální kamuflážní vzor. Spojuje pouštní a městské maskování do jednoho vzoru. Tato kamufláž poskytuje horší krytí v lesním prostředí. Je to dáno tím, že Americká armáda se dnes angažuje hlavně kolem Blízkého Východu a okolních pouštních nebo travnatých oblastech, a navíc dnešní městské oblasti jsou daleko rozsáhlejší než dříve, a do nich se uniforma také hodí. Americká armáda vychází z toho, že neočekává boje v typických lesních prostředích, jako např. v Evropě. Proto je uniforma zaměřena hlavně na pouštní/městské prostředí. Víceméně však poskytuje průměrné krytí kdekoliv.\n\nNěkteří američtí vojáci nejsou z UCP moc nadšeni. Samotný maskovací vzor je oproti ostatním maskovacím vzorům ve značné nevýhodě – použité barvy jsou nevhodné do jakéhokoliv prostředí. Uniforma je příliš světlá pro les, pro poušť má zase nevhodné barvy (z dálky uniforma vypadá jako šedá). \n\nVojáci mají i výhrady k samotnému střihu resp. ke kvalitě šití. \n\n\n\"Česky:\"\n\n\"Anglicky:\"\n"}
{"id": "129125", "url": "https://cs.wikipedia.org/wiki?curid=129125", "title": "Vlajka Jihoafrické republiky", "text": "Vlajka Jihoafrické republiky\n\nVlajka Jihoafrické republiky se používá od roku 1994, byla přijata 27. dubna 1994 po prvních jihoafrických demokratických volbách a konci apartheidu. Autorem vlajky byl Frederick Brownell (1940–2019), státní herold Jižní Afriky, heraldik, vexilolog a genealog.\n\nRoku 1928 byla přijata vlajka, jejíž vzhled byl založen na nizozemské vlajce, skládající se z oranžového, bílého a modrého vodorovného pruhu. V bílém pruhu se uprostřed nacházela skupinka tří vlajek: horizontálně orientované britské, vertikálně oranžské a horizontálně transvaalské. Vlajka byla v poměru 2:3.\n\n"}
{"id": "129127", "url": "https://cs.wikipedia.org/wiki?curid=129127", "title": "Jemenská vlajka", "text": "Jemenská vlajka\n\nVlajka Jemenu byla přijata 22. května 1990, v den kdy došlo k sjednocení Jižního a Severního Jemenu.\nDo roku 1990 byl Jemen rozdělen a samozřejmě existovaly i vlajky obou států.\nVlajka \"severní – Jemenské arabské republiky\" vypadala stejně jako současná vlajka, jen s tím rozdílem, že v bílém pruhu uprostřed byla zelená pěticípá hvězda.\nVlajka \"jižní – Jemenské lidové republiky\" měla pořadí a barvy vodorovných pruhů stejné. Od žerďové části však do čtvrtiny vlajky zasahoval modrý klín, který měl uprostřed rudou pěticípou hvězdu otočenou o 90° po směru hodinových ručiček.\n\n"}
{"id": "129129", "url": "https://cs.wikipedia.org/wiki?curid=129129", "title": "Princip maximality", "text": "Princip maximality\n\nPrincip maximality označovaný také někdy zkratkou PM a mimo teorii množin známější jako Zornovo lemma, je tvrzení z teorie množin, konkrétněji z teorie uspořádání, které se zabývá existencí maximálních prvků v uspořádané množině.\n\nPředpokládejme, že množina A je uspořádána relací R. Podmnožinu formula_1 nazveme řetězcem, pokud je tato množina lineárně uspořádána relací R.\n\nPokud je neprázdná množina formula_2 částečně uspořádána relací formula_3 (tedy formula_4 je částečně uspořádaná množina) tak, že každý řetězec je shora omezený, pak v množině formula_2 existuje maximální prvek.\n\nVzhledem k dualitě pojmů týkajících se uspořádání lze „obrácením znamének“ formulovat podobné tvrzení i pro minimální prvky:\n\nPokud je neprázdná množina A částečně uspořádána tak, že každý řetězec je zdola omezený, pak v formula_2 existuje minimální prvek.\n\nTento princip je ekvivalentní obdobou principu maximality.\n\nPrincip maximality přibližně v dnes používané formulaci byl vysloven a dokázán Kazimierzem Kuratowským v roce 1922 za použití axiomu výběru. Princip byl později v roce 1935 znovu objeven Maxem Zornem, který zpopularizoval jeho použití v mnoha odvětvích matematiky, proto je princip zpravidla nazýván Zornovo lemma. V literatuře bylo popsáno až několik desítek tvrzení podobných principu maximality, zaručujících existenci jistých maximálních prvků v různých kontextech za splnění určitých podmínek; nejstarší se objevují v práci Felixe Hausdorffa z roku 1907.\n\nByla dokázána i opačná implikace, tj. tvrzení, že z principu maximality plyne axiom výběru. Princip maximality tedy patří mezi tvrzení ekvivalentní s axiomem výběru (jako například princip dobrého uspořádání), které jsou nezávislé na základních axiomech teorie množin označovaných zkratkou ZF. Přidáním kteréhokoliv z těchto principů (nebo přidáním samotného axiomu výběru) k ZF získávám „stejně silnou“ axiomatiku, která je obvykle označována jako ZFC.\n\nRelace „mít stejnou nebo menší mohutnost jako“ je trichotomická pro všechny množiny (tj. na univerzální třídě).\nJinými slovy: z principu maximality plyne, že mohutnosti každých dvou množin lze porovnat. Toto tvrzení nelze dokázat ze základních axiomů ZF - je nutné předpokládat platnost principu maximality (nebo axiomu výběru).\n\nPředpokládejme, že A je nekonečná množina. Potom platí, že\n\n"}
{"id": "129130", "url": "https://cs.wikipedia.org/wiki?curid=129130", "title": "Kambodžská vlajka", "text": "Kambodžská vlajka\n\nVlajka Kambodže je od roku 1993 tvořena třemi vodorovnými pruhy: modrým, červeným a modrým v poměru 1:2:1. Uprostřed na červeném pruhu je vyobrazen chrám Angkor Vat.\n\nV letech 1975–1989 měla Kambodžská vlajka podobu rudé vlajky (v poměru 2:3) na které byl uprostřed umístěn stylizovaný žlutý chrám Angkor Vat. V roce 1979 se obrys chrámu změnil.\n\n\n\n\n"}
{"id": "129134", "url": "https://cs.wikipedia.org/wiki?curid=129134", "title": "Kapverdská vlajka", "text": "Kapverdská vlajka\n\nVlajka Kapverd byla přijata 22. září 1992. Vlajka je tvořena pěti vodorovnými pruhy — modrým, bílým, červeným, bílým a modrým — poměr jejich šířek je shora 6:1:1:1:3. Modré pozadí symbolizuje moře a oblohu, trojice pruhů v bílé a červené barvě představuje cestu země k ekonomickému rozvoji, přičemž bílá barva znamená mír a červená pracovitost. Na vlajce je na pomyslné kružnici deset žlutých hvězd zastupujících deset hlavních ostrovů archipelagu. Kružnice má poloměr 1/4 šířky vlajky a má střed uprostřed červeného pruhu, ve vzdálenosti 3/8 délky vlajky od žerdě. Všechny hvězdy směřují jedním cípem k hornímu okraji vlajky, jako je tomu na vlajce EU. Poměr stran vlajky není de iure stanoven, de facto je však poměr stran 2:3. Občas se objevují i poměry 10:17, 3:5, 1:2, 4:7 ale i jiné. Vlajku navrhl architekt Pedro Gregorio Lopes.\n\nDo té doby neobydlené Kapverdské ostrovy objevil roku 1456 Alvise Cadamosto, benátský mořeplavec ve službách Portugalska. Portugalci je nazvali \"Ilhas do Cabo Verde\" - \"Ostrovy Zeleného mysu\", podle afrického mysu, proti němuž se rozkládají. Od roku 1462 začaly na ostrovech vznikat první osady a roku 1495 se jednotlivé ostrovy staly portugalskými koloniemi. Ty byly roku 1587 spojeny do Portugalské kolonie Kapverdy Prvními vlajkami, vyvěšovanými na Kapverdských ostrovech, byly tedy vlajky portugalské.\n\nOd roku 1830 to byla vlajka Portugalského království. Po revoluci a vyhlášení Portugalské republiky byla 30. června 1911 zavedena nová vlajka (platná dodnes). Tato vlajka se užívala ve všech portugalských koloniích.\n\nV roce 1966 navrhl portugalský heraldik Franz Paul Almeido vlajky portugalských závislých území, které byly dokonce v roce 1967 schváleny. Vlajky těchto území ale nebyly nikdy zavedeny a nadále se užívaly portugalské vlajky. Návrh kapverdské vlajky byl portugalskou vlajkou se znakem Kapverd z roku 1935 v dolní vlající části. Znaky kolonií byly jednotného vzhledu vycházejícího z portugalského znaku, pouze jedno z polí štítu odlišovalo jednotlivá koloniální území.\n\n5. července 1975 při vyhlášení nezávislosti Kapverdské republiky zavlála vlajka o poměru 5:9 (přibližně od roku 1977 byl poměr stran změněn na 2:3). Tato vlajka byla odvozena od vlajky PAIGC (\"Partido Africano da Independência de Guiné e Cabo Verde\" - Africká strana nezávislosti Guiney a Kapverdských ostrovů). Měla dva horizontální pruhy - horní žlutý a dolní zelený, a vertikální červený pruh u žerdi. V červeném pruhu byla umístěna černá pěticípá hvězda s věncem ze zelených kukuřičných listů, žlutých klasů a žlutou lasturou. Oproti vlajce PAIGC byly odstraněny iniciály názvu strany a přibyl kukuřičný věnec. Další rozměry: průměr hvězdy = 1/3 šířky vlajky, šířka svislého pruhu = 2/3 šířky vlajky. Černá hvězda symbolizovala africký národ, kukuřice zemědělství a lastury představovaly dary moře a Atlantik. Symbolika barev vlajky (jejíž základem jsou panafrické barvy) byla tradiční. Červená barva symbolizovala krev prolitou při boji o nezávislost, žlutá blahobyt a zelená tropickou přírodu.\n\nPAIGC plánovala unii s Guineou-Bissau. Z tohoto plánu později sešlo. Z pobočky této strany byla v roce 1981 vytvořena nová strana PAICV (\"Partido Africano da Independência de Cabo Verde\" - Africká strana nezávislosti Kapverdských ostrovů). První, nyní již historická, kapverdská vlajka byla tak velmi podobná vlajce Guineje-Bissau.\n\nV roce 1991 se na ostrovech konaly první svobodné volby a PAICV (marxistická nástupkyně PAIGC) tyto volby prohrála. V důsledku toho byla 25. září 1992 přijata nová vlajka, která již panafrické barvy neobsahuje.\n\nKapverdy se dělí na 22 okresů (concelhos). Následující seznam vlajek těchto okresů není kompletní.\n\n"}
{"id": "129135", "url": "https://cs.wikipedia.org/wiki?curid=129135", "title": "Komorská vlajka", "text": "Komorská vlajka\n\nVlajka Komor je tvořena čtyřmi vodorovnými pruhy (žlutým, bílým, červeným a modrým), se zeleným žerďovým klínem s vrcholem ve středu listu. V klínu je bílý půlměsíc s cípy směřujícími k vlajícímu okraji, mezi nimiž jsou pod sebou čtyři bílé, pěticípé hvězdy.\n\nBarvy pruhů symbolizují ostrovy federace, s výrazným stupněm autonomie, mezi které se tradičně počítá i Mayotte, v současnosti zámořský region a zároveň zámořský departement Francie, a vyskytují se na vlajkách ostrovů. Žlutý: Mwali (), bílý: Mahoré (fr. Mayotte), červený: Nzwani (fr. Anjouan) a modrý: Ngazidja (fr. Grande Comore). Zelený klín s půlměsícem jsou symbolem islámu, čtyři hvězdy jsou také symbolem čtyř ostrovů.\n\n6. července 1975 získaly Komory nezávislost na Francii. Do roku 1992 se užívala zelená vlajka s bílým půlměsícem a čtyřmi pěticípými hvězdami šikmo svisle pod sebou.\n\nOd roku 1992 se půlměsíc pootočil a hvězdy byly nad ním ve vodorovné poloze.\n\nV roce 1996 byl znak půlměsíce opět otočen a hvězdy byly umístěny horizontálně.\n\n23. prosince 2001 byla v celonárodním referendu schválena nová ústava země. Bylo tak ukončeno chaotické období, které začalo v roce 1997 separatistickými pokusy ostrovů Nzwani (Anjouan) a Mwali (Mohéli) a pokračovalo několika pokusy o státní převrat. Ústava kromě vlajky zavedla nový úřední název státu, Komorská unie (L´Union des Comores; Udzima wa Komori), a současně poskytla jednotlivým ostrovům širokou autonomii. Autonomní ostrovy mají vlastní ústavy, prezidenty, vlády a také vlastní vlajky a hymny. Nová vlajka Komor, popsaná v článku č. 1 nové ústavy, byla poprvé vztyčena 31. prosince 2001.\n\nFederace se skládá ze 3 autonomních ostrovů, užívajících své vlajky.\n\n10. března 2002 byla schválena ústava Autonomního ostrova Mwali (). V ústavě ostrova symboly tohoto území popsány nebyly, obvykle se však uváděla separatistická červená vlajka se žlutým žerďovým pruhem. Na portrétu prezidenta ostrova z roku 2002 byla vedle nové komorské vlajky vidět žlutá část další vlajky s bílým půlměsícem a hvězdou (bez černého žerďového pruhu jako na obrázku, ten však nemusel být vidět). Zřejmě od roku 2003 je vlajkou ostrova žlutý list s červenou hvězdou uprostřed.\n\nÚstava autonomního ostrova Nzwani () byla schválena 10. března 2002, v článku č. 2 byla stanovena vlajka ostrova – červený list s tradičním anjouanským symbolem, rozevřenou bílou pravicí nad bílým půlměsícem.\n\n7. dubna 2002 byla v referendu schválena nová ústava autonomního ostrova Ngazidja (fr. Grande Comore). V článku č. 3 byla zavedena nová vlajka, tvořená modrým listem s bílým půlměsícem u žerdi, jehož cípy směřují k vlajícímu okraji a mezi nimiž jsou seřazeny pod sebou čtyři bílé hvězdy.\n\nK ostrovům federace se tradičně počítá i Mayotte, v současnosti zámořský region a zároveň zámořský departement Francie.\n\n"}
{"id": "129136", "url": "https://cs.wikipedia.org/wiki?curid=129136", "title": "Konžská vlajka", "text": "Konžská vlajka\n\nVlajka Konga byla přijata 15. září 1959 (jiné zdroje uvádějí 18. srpen) a po dočasné změně znovu přijata 10. června 1991.\n\nDo roku 1991 se Konžská republika nazývala Konžskou lidovou republikou a tomu odpovídala i vlajka. V poměru 2:3 byla jasně rudá, v levém horním rohu se nacházel tehdejší státní znak se zkříženou motykou a kladivem pod pěticípou žlutou hvězdou orámovanou dvěma palmovými listy. Nová vlajka Konga vznikla v roce 1991. Přijala barvy panafrické jednoty.\n\nJeště jako autonomní republika Francouzského společenství zavedlo Kongo vlajku v panafrických barvách. Po levicových převratech v šedesátých letech byla zavedená nová vlajka, jejíž základ tvořil červený list. I ta ale obsahovala panafrické barvy (zelené palmové ratolesti a žlutá motyka, kladivo a hvězda).\n\n"}
{"id": "129137", "url": "https://cs.wikipedia.org/wiki?curid=129137", "title": "Lesothská vlajka", "text": "Lesothská vlajka\n\nVlajka Lesotha byla přijata 4. října 2006 u příležitosti 40. výročí nezávislosti země. Skládá se ze tří vodorovných pruhů: modrého, bílého a zeleného. Uprostřed vlajky je umístěn černý basutský klobouk \"mokorotlo\". Tento nový vzhled má vyjadřovat mírovou orientaci Lesotha.\n\nPrvní vlajka byla představena 4. října 1966 v den získání nezávislosti na Velké Británii. Jednalo se o modrý list se dvěma svislými pruhy v žerďové části a bílým basutským kloboukem. Modrá barva symbolizovala oblohu a déšť, bílá byla barvou míru, zelená symbolizovala zemi a červená víru.\n\nPo vojenském převratu byla 20. ledna 1987 zavedena nová podoba národní vlajky. Světle hnědý basutský tradiční štít s kopím a holí nahradil klobouk jako hlavní břemeno vlajky. Rovněž rozložení barev se změnilo na šikmo dělený list s bílým trojúhelníkem v horní části a na modrý pruh a zelený trojúhelník ve spodní části. V bílém poli, které symbolizovalo mír, bylo umístěno břemeno. Modrý pruh znamenal déšť a zelené pole prosperitu.\n\n"}
{"id": "129139", "url": "https://cs.wikipedia.org/wiki?curid=129139", "title": "Bitva u Sedmi dubů", "text": "Bitva u Sedmi dubů\n\nBitva u Sedmi dubů (19. června 1816) je označení pro nejkrvavější ozbrojený střet mezi agenty Severozápadní společnosti a Společnosti Hudsonova zálivu v rámci tzv. války o pemikan (1812-1821). Agenti Severozápadní společnosti v něm za pomoci Métisů pobili 22 mužů sloužících Společnosti Hudsonova zálivu (sami ztratili jediného muže). Krvavé střetnutí přimělo vládu k zásahu, který vyústil v nucené sloučení obou společností.\n"}
{"id": "129157", "url": "https://cs.wikipedia.org/wiki?curid=129157", "title": "Fundovaná relace", "text": "Fundovaná relace\n\nFundovaná relace je matematický pojem z oboru teorie množin, který popisuje druh relace podobný dobrému uspořádání.\n\nRelace R je fundovaná na třídě A, jestliže každá její neprázdná podmnožina formula_1 má R-minimální prvek označovaný symbolem formula_2 .\nPrvek formula_3 označíme za R-minimální prvek množiny B, pokud platí\nformula_4\n\nR-minimální prvek je takový prvek nějaké podmnožiny B, pro který neexistuje žádný menší (ve smyslu relace R) v této podmnožině. Důvod, proč nemluvíme rovnou o minimálním prvku je ten, že nikde není řečeno, že fundovaná relace R je uspořádání - což ostatně opravdu nemusí být pravda.\n\nFundovaná relace totiž opravdu nemusí být uspořádání, i když na první pohled trochu připomíná ostré uspořádání. Problém je v tom, že fundovaná relace nemusí být (na rozdíl od uspořádání) tranzitivní.\n\nPříklad: Na tříprvkové množině formula_5 definujme relaci formula_6 . Snadno se dá ověřit, že taková relace je fundovaná, ale není tranzitivní - to by totiž musela obsahovat i uspořádanou dvojici formula_7 .\n\nFundovaná relace nesmí obsahovat žádný konečný cyklus (v tom se podobá ostrému uspořádání).\nKdybychom v předchozím příkladě přidali dvojici formula_8, vznikla by relace formula_9, která již není fundovaná - množina formula_5 nemá v tomto případě žádný R-minimální prvek.\n\nFundovaná relace nesmí obsahovat žádnou nekonečnou klesající posloupnost (v tom se podobá dobrému uspořádání). \nPokud najdu posloupnost prvků formula_11 takových že pro každé i je formula_12, pak množina formula_13 nemá žádný R-minimální prvek.\n\nKonečný cyklus je zvláštní případ, vedoucí na nekonečnou klesající posloupnost - pokud se vrátím k předchozímu příkladu s relací formula_9, můžu sestojit nekonečnou klesající posloupnost formula_15.\n\nZ axiomu výběru se dá ukázat, že relace R je fundovaná tehdy a jen tehdy, když neobsahuje nekonečnou klesající posloupnost.\n\nMotivace k zavedení pojmu a jeho význam vyplývá z axiomu fundovanosti.\n\nTento axiom lze v ekvivalentní podobě zapsat jako formula_16, kde formula_17 je fundované jádro a formula_18 univerzální třída, tj. třída všech množin.\n\nPodstatou důkazu výše uvedené ekvivalence, je věta, podle které je formula_17 největší tranzitivní třída, na které je relace formula_20 fundovaná.\n\nNa každé třídě s fundovanou relací takovou, že levým obrazem každého prvku je množina (a ne vlastní třída), se dá provádět fundovaná indukce a fundovaná rekurze, jejichž speciálním případem je transfinitní indukce a transfinitní rekurze přes fundovanou operaci náležení na ordinálních číslech; ještě speciálnějšími případy jsou matematická indukce a rekurze přes přirozená čísla.\n\n"}
{"id": "129159", "url": "https://cs.wikipedia.org/wiki?curid=129159", "title": "Patricie", "text": "Patricie\n\nPatricie je ženské křestní jméno. Pochází z latinského slova \"patricius\", „patricijský“, urozený. Jeho mužským protějškem je jméno Patrik.\n\nPodle českého kalendáře má svátek 2. července.\n\nZdrobnělina jména je Paťa, Paťka, v angličtině Paty, Patsy nebo Trisha.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +9,0%, což svědčí o poměrně strmém nárůstu obliby tohoto jména.\n\n"}
{"id": "129160", "url": "https://cs.wikipedia.org/wiki?curid=129160", "title": "Sabayon Linux", "text": "Sabayon Linux\n\nSabayon Linux je distribuce operačního systému GNU/Linux založená na Gentoo Linux. Je vytvořená a spravovaná Fabiem Erculianim.\n\nSabayon na rozdíl od distribuce Gentoo, která instaluje celý operační systém ze zdrojových kódů, instaluje nejdříve vše za použití předkompilovaných binárních balíčků. Distribuce je dostupná pro 64bitovou platformu.\nDistribuce je také dostupná jako živá distribuce na CD nebo DVD a lze také nainstalovat na disk.\n\nJméno této distribuce je odvozeno od italského moučníku sabayon vyrobeného z vaječných žloutků, cukru, sladkého likéru (obvykle víno Marsala) a občas z krému nebo z celých vajec. Sabayon byl dříve znám jako RR4 Linux nebo RR64 Linux.\n\n"}
{"id": "129161", "url": "https://cs.wikipedia.org/wiki?curid=129161", "title": "Bosenská Wikipedie", "text": "Bosenská Wikipedie\n\nBosenská Wikipedie (\"Wikipedia na bosanskom jeziku\") je jazyková verze Wikipedie v bosenštině. Byla spuštěna v roce 2002. V lednu 2020 obsahovala přes 81 000 článků a pracovalo pro ni 9 správců. Registrováno bylo přes 120 000 uživatelů, z nichž bylo asi 170 aktivních. V počtu článků byla 70. největší Wikipedie.\n\n17. února 2007 se v Sarajevu konalo první setkání editorů této jazykové verze Wikipedie.\n\nMezi největší problémy této jazykové verze patří například vkládání textů s propagandistickou rétorikou (zaměřené většinou proti jednomu ze tří národů Bosny a Hercegoviny) a dále díky přejímání článků z jiných jazykových verzí, jako je třeba chorvatská či srbská, mnohdy nízká kvalita některých článků po gramatické stránce.\n\n"}
{"id": "129162", "url": "https://cs.wikipedia.org/wiki?curid=129162", "title": "Helena Biháriová", "text": "Helena Biháriová\n\nHelena Biháriová († 15. února 1998 Vrchlabí) byla Romka připravená o život dvojicí mladíků. Čin a následný soudní proces vyvolal velkou pozornost české veřejnosti, médií a politiků, spory o to, zda šlo o rasově motivovaný trestný čin, a spory o zasahování politiků a médií do nezávislosti justice a činnosti státního zastupitelství.\n\nKrátce před půlnocí 15. února 1998 ve Vrchlabí ji napadli dva nebo tři opilí mladíci, sympatizanti hnutí skinheads. Po slovní potyčce hodili Helenu Biháriovou do rozvodněného Labe. Jeden z obviněných následně vypověděl: „Žádal jsem ji, aby mi vrátila dvě stě korun, o které mě okradla. Nadával jsem jí, že je šlapka a zlodějka, protože nám nabízela sexuální služby.“\n\nVolání o pomoc zaslechla před svým domem osmačtyřicetiletá redaktorka Českého rozhlasu Eliška Pilařová, která i přes silný proud skočila do řeky, aby Biháriové pomohla. Obě ženy však proud strhl, oddělil a přivolaným hasičům se podařilo zachránit pouze Pilařovou, Biháriová utonula a tělo bylo nalezeno až po několika dnech.\n\nKrajský soud v Hradci Králové neshledal, že by měl čin rasový motiv. Již předtím policisté, kteří na případu pracovali, rasový podtext činu, stejně jako jeho klasifikaci jako vraždy, jednoznačně vyloučili.\n\nDva pachatelé, Jiří Neffe a Petr Klazar, byli v odsouzeni na 8,5 respektive 6,5 roku pro trestné činy vydírání s následkem smrti a výtržnictví. Trestní stíhání třetího mladíka bylo zastaveno, protože měl na dobu činu alibi. Po odvolání byl v únoru 1999 Klazarovi snížen trest na 1 rok a 3 měsíce pouze za výtržnictví.\n\nPrezident Václav Havel vyznamenal Elišku Pilařovou 28. října 1998 medailí Za hrdinství.\n\nMnohá česká média a politikové případ označovali za rasově motivovaný. Ministr bez portfeje Vladimír Mlynář zodpovědný za problematiku národnostních menšin na pohřbu Biháriové v sobotu 21. února v kostele svatého Ducha v Opavě pronesl \"„Zabili ji čeští rasisté, kteří se domnívají, že tato země je jen pro bílé. Stydím se za to, že jsem bílý, smrt této mladé ženy ze mne na chvíli udělala Roma...“\" a požadoval pro pachatele co nejpřísnější tresty. Kvůli tomu se dostal Mlynář do sporu s tehdejším královéhradeckým státním zástupcem Miroslavem Antlem dozorujícím vyšetřování, který odmítl obžalovat podezřelé z rasových trestných činů pouze na základě politické objednávky. Kritika za Mlynářovy výroky v souvislosti s případem Biháriové zazněla také v Poslanecké sněmovně Parlamentu České republiky z úst republikánské poslankyně Jany Peškové.\n\nMiroslav Antl ve své knize \"Gaunery nemám rád\" (2001) začátek zločinu popsal \"„Klazar potká mladou a skoro hezkou ženu. Ta žena je Helena Biháriová, matka čtyř dětí, trestaná kapesní zlodějka, občas prostitutka na volné noze. Celý její rodinný klan už léta krade, živí se tím prostě.“\" Poslankyně Monika Horáková (US-DEU) nato interpelovala nepřítomného ministra spravedlnosti Jaroslava Bureše s dotazem, zda je proti Antlovi vedeno kárné řízení pro \"„pomluvy nejen vůči paní Biháriové, ale (…) vůči kterémukoli členu její rodiny“\" a další \"„přinejmenším sporné, ne-li přímo protiprávní“\" výroky v knize.\n"}
{"id": "129163", "url": "https://cs.wikipedia.org/wiki?curid=129163", "title": "Škoda 01T", "text": "Škoda 01T\n\nŠkoda 01T (též označení T3M.0) je typ tramvaje, který vznikl modernizací československé tramvaje T3.\n\nKromě společnosti ČKD Tatra se na modernizaci tramvají v Česku v 90. letech 20. století podílela i plzeňská firma Škoda. Plzeňský dopravní podnik se rozhodl nechat si zrekonstruovat své tramvaje právě ve „škodovce“. Jako první byla k tomuto účelu určena tramvaj T3SUCS evidenční číslo 246. Ta byla v letech 1993 až 1995 (jako jedna z prvních tramvají v Česku) celkově zmodernizována. Následně bylo postupně do roku 1999 Škodě předáno k rekonstrukci dalších 25 vozů. V roce 2010 byl vyřazen prototyp č. 246 pro nespolehlivost. Vozy 209 a 210 byly pro velkou poruchovost (z celé série nejporuchovější kusy) v Doubravě u Ostravy roku 2013 zcela sešrotovány. Třináct vozů bylo v letech 2012 až 2014 zčásti sešrotovány a obnoveny jako typ VarioLF. Mezi nimi se objevil i vůz 246. V roce 2015 byl ukončen provoz těchto tramvají v Plzni. Zbylé tramvaje (neodvezené do Doubravy nebo neobnovené jako VarioLF) byly v témže roce odeslány do ukrajinského Mykolajivu.\n\nVšechny vozy obdržely novou elektrickou výzbroj Škoda s IGBT tranzistory. U prvního zrekonstruovaného vozu (ev. č. 246) šlo dokonce o první tramvaj v České republice s těmito prvky. Dále byla celkově opravena vozová skříň, zmodernizován byl taktéž interiér (čalouněné sedačky, nové zářivky, protiskluzová podlaha apod.) a stanoviště řidiče. Tramvaje obdržely polopantograf a první dva vozy evidenčních čísel 246 a 247 rovněž výklopné dveře.\n"}
{"id": "129164", "url": "https://cs.wikipedia.org/wiki?curid=129164", "title": "Řecká Wikipedie", "text": "Řecká Wikipedie\n\nŘecká Wikipedie ( ) je jazyková verze Wikipedie v řečtině. Založena byla 1. prosince 2002. V lednu 2020 obsahovala přes 171 000 článků a pracovalo pro ni 22 správců. Registrováno bylo přes 291 000 uživatelů, z nichž bylo asi 1 000 aktivních. V počtu článků byla 46. největší Wikipedie.\n\nV roce 2012 provedli 82,6 % editací řecké Wikipedie uživatelé z Řecka a 6,1 % z Německa.\n\n"}
{"id": "129167", "url": "https://cs.wikipedia.org/wiki?curid=129167", "title": "Toyota 7", "text": "Toyota 7\n\nToyota 7 byl v sedmdesátých letech závodní automobil, který se měl účastnit závodů CanAm. Ještě než v továrně Toyoty vůz technici připravili na závod, při testovací jízdě se v něm zabili dva mladí japonští piloti. Automobilka program raději zastavila. Na svou dobu, ale i v současnosti, se jedná o velice výkonný vůz. Hmotnost činí 620 kilogramů a výkon je kolem 800 koní. Překonává tedy \"magickou\" hranici tisíce koní na tunu.\n\nPoháněno je pětilitrovým vidlicový osmiválcem s turbodmychadlem. V sedmdesátých letech bylo přeplňování na začátku svého vývoje, takže tato Toyota měla velmi velkou prodlevu turbodmychadla (tzv. turboefekt - doba mezi sešlápnutím plynu a následné reakce motoru). Na silnici se přenáší všechen výkon pomocí zadních kol. Vůz měl žebřinový rám, což byla na tuto dobu zastaralá konstrukce oproti konkurentům se skořepinou. Z 0 na rychlost 160 kilometrů za hodinu zrychlí Toyota 7 za necelých pět sekund a dosahuje maximální rychlosti 350 km/h.\n\n"}
{"id": "129168", "url": "https://cs.wikipedia.org/wiki?curid=129168", "title": "Dánská Wikipedie", "text": "Dánská Wikipedie\n\nDánská Wikipedie je verze Wikipedie v dánštině. Byla založena 1. února 2002. V lednu 2020 obsahovala přes 256 000 článků a pracovalo pro ni 24 správců. Registrováno bylo přes 369 000 uživatelů, z nichž bylo asi 900 aktivních. V počtu článků byla 35. největší Wikipedie.\n\nProtože jsou dánština, švédština a norština vzájemně srozumitelné jazyky, spolupracují spolu tvůrci příslušných wikipedií přes sekci \"Skanwiki\" na Wikimedia Meta-Wiki.\n\n"}
{"id": "129169", "url": "https://cs.wikipedia.org/wiki?curid=129169", "title": "Škoda 02T", "text": "Škoda 02T\n\nŠkoda 02T (též označení T3M.04) je typ tramvaje, který vznikl modernizací československé tramvaje T3.\n\nProtože v Liberci v polovině 90. let minulého století by z důvodu zanedbaného vozového parku mohlo dojít až k zastavení tramvajové dopravy, rozhodl se Dopravní podnik města Liberce modernizovat své tramvaje. Z důvodu velké poruchovosti tramvaje evidenční číslo 54 rekonstruované v ČKD Tatra na typ T3G bylo rozhodnuto nechat si další vozy modernizovat v plzeňské Škodě, která ve stejné době prováděla rekonstrukce plzeňských tramvají.\n\nBylo modernizováno celkem 20 tramvají T3 (T3SU, T3SUCS) v letech 1996–1998 a dodatečně 1 tramvaj T3 původem z Olomouce v roce 2015 (modernizace započala již v roce 2008), kterou si DPMLJ zkompletoval sám (ev. č. 30). Tato tramvaj získala elektrickou výzbroj z (po nehodě) vyřazeného vozu ev. č. 78.\n\nTramvaje byly celkově opraveny, zmodernizován byl interiér i stanoviště řidiče, byla dosazena nová elektrická výzbroj Škoda s IGBT tranzistory, byl dosazen polopantograf, stejný jako na typ T3M.0 modernizovaný pro plzeňský dopravní podnik. Vozy tak prakticky odpovídaly svým plzeňským protějškům. Rozdíly ale jsou: řidič neovládá vůz pedály (jako v Plzni), ale ručním řadičem, nebyly provedeny výřezy v předním čele pro transparenty, menší rozdíly jsou i elektrických obvodech.\n\nBěhem následujících let došlo k dalších menším úpravám – byla upravena čela pro montáž digitálního informačního systému, dosazen byl informační systém na bok tramvaje a audiovizuální informační systém do interiéru vozidla.\n"}
{"id": "129173", "url": "https://cs.wikipedia.org/wiki?curid=129173", "title": "Ruská Wikipedie", "text": "Ruská Wikipedie\n\nRuská Wikipedie je jazyková verze Wikipedie v ruštině. Byla založena 20. května 2001. V lednu 2020 obsahovala přes 1 587 000 článků a pracovalo pro ni 89 správců. Registrováno bylo přes 2 661 000 uživatelů, z nichž bylo přes 11 100 aktivních. V počtu článků byla sedmá největší Wikipedie a také první v jazyce nepsaném latinkou nebo první psaná ve slovanském jazyce.\n\nV roce 2012 provedli 71,4 % editací ruské Wikipedie uživatelé z Ruska, 12,4 % z Ukrajiny, 2,7 % z Kazachstánu.\n\nV roce 2018 bylo zobrazeno celkem přes 10,3 miliardy dotazů. Denní průměr byl 28 272 048 a měsíční 859 941 458 dotazů. Nejvíce dotazů bylo zobrazeno v lednu (999 727 431), nejméně v srpnu (757 463 097).\n\nNejvíce článků, respektive dotazů, z ruské Wikipedie je zobrazeno v Rusku (58,7 %), na Ukrajině (12,6 %), v Kazachstánu (3,9 %), Bělorusku (3,6 %), USA (1,8 %) a Německu (1,3 %). Naopak na území Ruska uživatelé používají ruskou verzi v 84,6 % případů a dalšími nejrozšířenějšími jazykovými verzemi jsou zde anglická (13,6 %) a německá (0,3 %). Uživatelé v Rusku si během měsíce zobrazí asi 546 milionů dotazů, což představuje 3,7 % celkového zobrazení v rámci celé Wikipedie. Ruská Wikipedie je nejpoužívanější verzí v Bělorusku, kde do ní směřuje 88 % dotazů, Tádžikistánu (77,8 %), Uzbekistánu (72,1 %), Kyrgyzstánu (72,1 %), Kazachstánu (62,5 %), na Ukrajině (56 %) a v Moldávii (47 %).\n\nV roce 2013 byla přidána na černou listinu ruských webů.\n\nV dubnu 2014 byl zveřejněn ruský plán na vytvoření alternativy k ruské Wikipedii. Důvodem je poloha serverů na území Spojených států a nebezpečí, že může dojít k „odstřižení“ informací z Wikipedie pro ruské čtenáře v jakémkoliv okamžiku. Obavy se začaly stupňovat poté, co občané na území Ruské federace čelili zablokování mezinárodních platebních systémů Visa a MasterCard a nemohli vybírat peníze z bankomatů a byli též omezeni v používání platebních karet. V listopadu 2014 se objevila zpráva, že Rusko vytváří vlastní verzi Wikipedie, údajně z důvodu „přístupu ke spolehlivějším informacím“, což kritici (zdroj neuvádí nikoho konkrétně) označují za cenzuru.\n\nNa začátku dubna 2013 vyšlo najevo, že některé články z Wikipedie byly zahrnuty v ruské Jednotné evidenci zakázaných stránek. Brzy poté, co byl odstraněn z registru článek o kouření konopí, účastníci Wikipedie článek napsali znovu v souladu s pravidly Wikipedie. Navzdory formální trvalé přítomnosti několika článků ruské Wikipedie v tomto rejstříku, ke skutečnému zamčení přístupu k celým stránkám nedošlo.\n\n18. srpna 2015 Roskomnadzor nejprve požadoval, aby byl na základě rozhodnutí soudu omezen přístup k článku o droze čaras (druh hašiše). Navzdory tomu, že uživatelé Wikipedie článek přejmenovali a zcela přepsali na základě otevřených akademických zdrojů, Roskomnadzor 24. srpna oznámil, že se rozhodl poslat pokyn provozovatelům adresu stránky zamknout. Ke konci srpna 2015 jsou na „černé listině“ 4 ruské články z Wikipedie vztahující se k tématům sebevraždy a drog.\n\n\n\n"}
{"id": "129175", "url": "https://cs.wikipedia.org/wiki?curid=129175", "title": "White Star Line", "text": "White Star Line\n\nOceanic Steam Navigation Company všeobecně známější jako White Star Line byla významná britská rejdařská a loďařská společnost sídlící v Liverpoolu. Provozovala síť lodních linek (dopravy osob i nákladu) mezi Evropou a USA, Austrálií a Novým Zélandem. Tato společnost je dnes známá hlavně kvůli nešťastnému Titanicu a jeho sesterské lodi Britannic, která se potopila v první světové válce. Později přesídlila do Londýna.\n\nV roce 1934 se White Star Line sloučila s její hlavním soupeřem Cunard Line, která operovala až do roku 2005 a nyní je součástí společnosti \"Carnival Corporation & PLC\".\n\nSpolečnost s původním názvem White Star Line založili v anglickém Liverpoolu John Pilkington a Henry Threlfall Wilson v roce 1845. Měla se zaměřit na lodní dopravu a obchod s Austrálií, který v té době prudce stoupal díky objevu nových nalezišť zlata. Zpočátku provozovala pouze pronajaté lodi. Charterová flotila sestávala z lodí Blue Jacket (později přejmenované na White Star), Red Jacket, Ellen a Iowa. První vlastní lodí se v roce 1863 stala Royal Standard. V roce 1854 se potopila přetížená loď Tayleur a zahynulo 380 lidí. Tato katastrofa měla pro společnost vážné důsledky, málem vedla i k jejímu zániku. Společnost se později sloučila s dvěma menšími společnostmi (Black Ball a Eagle Lines) a vznikla tak společnost \"Liverpool, Melbourne and Oriental Steam Navigation Company Limited\". Ta však neprosperovala a tak z ní White Star Line vystoupila a soustředila se na dopravu mezi Liverpoolem a New Yorkem. Velké investice do stavby nových lodí firma financovala pomocí úvěrů, ale její věřitel Royal Bank of Liverpool zkrachovala v říjnu roku 1867. Hodnota pohledávky firmy byla 527 000 liber, a tak společnost byla nucena čelit bankrotu.\n\nDne 18. ledna 1868 Thomas Ismay, ředitel společnosti National Line, koupil vlajku a obchodní název White Star Line za pouhých 1 000 liber. Společnost koupil se záměrem vybudovat velké nákladní a osobní lodě, které by sloužily na Transatlantické lince. Za tímto účelem 6. září 1869 založil společnost Oceanic Steam Navigation Company (OSNC), všeobecně známou jako White Star Line.\n\nPři setkání s \"Gustavem Christianem Schwabem\", prominentním Liverpoolským obchodníkem a jeho synovcem, \"Gustavem Wilhelmem Wolffem\", \"Ismay\" požádal, jestli by pan Wolff nesouhlasil, aby jeho loděnice \"Harland & Wolff\" pro něj nestavěla lodě a Schwabe se nabídl, že jeho společnost to bude financovat. Tak nastalo partnerství mezi Harland & Wolff a White Star Line. Konstruktéři dostali první zakázky pro stavbu nových lodí 30. července 1869. Dohoda byla, že Harland and Wolff bude stavět lodě výhradně pro WSL a oni si na oplátku nenechají postavit loď od jiné loděnice.\n\nPrvní čtyři lodě byly zkonstruovány jako třída Oceanic: Oceanic(I.), Atlantic, Baltic a Republic, a v roce 1871 společnost začala provozovat cesty mezi New Yorkem a Liverpoolem (se zastávkou přes irský Queenstown – dnes Cobh).\n\nV 19. Století White Star Line vlastnila slavné lodě jako jsou Britannic (I.), Germanic, Teutonic a Majestic(I.). Některé z nich získaly Modrou stuhu za nejrychlejší přeplutí Severního Atlantiku. V roce 1899 nechal \"Thomas Ismay\" objednat jednu z nejkrásnějších lodí, které byly postaveny v 19. století – Oceanic (II.). Byla to první loď která převyšovala loď \"Great Eastern\" délkou, ne tonáží. Při stavbě této lodi White Star Line se soustředila spíš na komfort, než na rychlost. Koncem roku 1899 Thomas Henry Ismay zemřel a do jeho funkce nastoupil jeho nejstarší syn, Joseph Bruce Ismay. Po smrti T.H. Ismaye také nechal jeho syn Bruce zrušit výstavbu lodi Olympic, která by se stala sestrou velmi oblíbeného Oceanicu a všechny naděje přesunul na stavbu třídy lodí, která by se skládala ze čtyřech obrovských a luxusních plavidel. Veřejnost je přezdívala jako Velká čtyřka.\nMezi rokem 1901 a 1907 byla tato třída lodí postavena. Jmenovaly se Celtic, Cedric, Baltic a Adriatic a každá z nich měla kolem 20 000 tun hrubé prostornosti. Tyto lodě byly navrženy k tomu, aby nesly masivní množství pasažérů. Každá loď tedy uvezla 400 cestujících první a druhé třídy a 2 000 cestujících třetí třídy a uvezla až 17 000 tun nákladu.\n\nV roce 1902 byla White Star Line pohlcena \"International Mercantile Marine Co.\" (IMM), velkým americkým přepravním trustem, který náležel \"J. P. Morganovi\", kde se Bruce Ismay v roce 1904 stal prezidentem.\n\nBěhem tohoto období se mnoho tisíc lidí přesunulo z Evropy a Středního východu do Spojených států nebo Kanady. White Star Line byla mezi prvními plavebními společnostmi, které vlastnily lodě s méně drahým ubytováním pro 3. třídu. Parníky třídy Oceanic uvezly 1 000 cestujících 3. třídy a loď Celtic byla postavena tak, aby uvezla 2 350 cestujících 3. třídy. Většina pasažérů přicházela z Velké Británie, Irska, Skandinávie, a Rakouska-Uherska (nyní Rakouska, Maďarska, Slovinska, Chorvatska, Slovenska, určitých oblastí z České republiky, Polska, a několika dalších národů ve východní Evropě). Pasažéři také přicházeli z Jižní Evropy, a později i z Libanonu. Během tohoto období společnost nejen zásluhou imigrántů vydělávala spoustu peněz a řejdařství se jen rozkvétalo.\n\nCunard a White Star Line mezi sebou soupeřily ve slávě a úspěchu. Cunard nechala postavit \"Lusitanii\" a \"Mauretanii\" a White Star Line jim odpověděla stavbou lodí třídy \"OLYMPIC\". Tyto lodě nesly název \"Olympic\", \"Titanic\" a \"Gigantic\" (po potopení Titanicu přejmenovaná na \"Britannic\"). Zatímco \"Lusitania\" a \"Mauretania\" byly postaveny především pro rychlost, lodě třídy \"OLYMPIC\" byly navrženy jako nejluxusnější lodě světa. \"Olympic\" byl jedinou lodí, která přinesla společnosti zisk. \"Titanic\" se potopil na své panenské cestě do New Yorku, když se srazil s ledovcem a \"Britannic\", ještě před službou pro White Star Line, byl zabaven námořnictvem a sloužil jako nemocniční loď v 1. světové válce. \"Britannic\" vjel do minového pole, které tam položila německá ponorka U-73, na jednu z min najel a za 55 minut se potopil.\n\nV roce 1927 byla White Star Line koupena společností \"Royal Mail Steam Packet Company\" (RMSPC), největší přepravní společností na světě.\n\nV roce 1928 začaly práce na výstavbě lodi Oceanic (III.), který se měla stát největší lodí světa a také možnou držitelkou Modré Stuhy. Byl položen jeho kýl, ale loď nebyla kvůli Velké hospodářské krizi nikdy dokončena. Kýl Oceanicu byl tedy rozebrán a ocel, která měla být použita na jeho stavbu byla použita na stavbu dvou menších lodí: Britannicu (III) a Georgicu. Obě z těchto lodí byly v provozu od 30. let a byly to poslední lodě postavené pro společnost White Star Line. Nicméně jejich popularita byla díky moderním tvarům trupu a stylu Art deco, jímž byly vyzdobeny jejich interiéry, vysoká a obě lodě honosně vydělávaly.\n\nV roce 1930 se RMSPC dostalo do finančních potíží, v roce 1932 se společnost rozpustila a společnosti, které byly v RMSPC členy (včetně White Star Line), převzala společnost \"Royal Mail Lines Limited\".\n\nV roce 1933 se White Star Line a Cunard dostaly do vážných finančních potíží kvůli Velké hospodářské krizi. Britská vláda jim souhlasila poskytnout pomoc za podmínky, že se obě společnosti sloučí. Dohoda byla dokončena 30. prosince 1933. Sloučení se uskutečnilo 10. května 1934 a vznikla společnost \"Cunard White Star Line Limited\". White Star Line přispěla 10 loděmi z její flotily a Cunard 15 loděmi (+ rozestavěnou Queen Mary). Proto Cunard vlastnil 62 % akcií a White Star Line 38 %. Rok po sloučení byl Olympic vyřazen z aktivní služby a o 2 roky později byl sešrotován. Interiér jeho salónu 1. třídy byl přemístěn do hotelu \"White Swan Hotel\" v \"Alnwicku\", v Anglii a interiér restaurace á la carte se nachází na výletní lodi Celebrity Millenium. V roce 1947 Cunard odkoupil 38 % akcií White Star Line a 31. prosince 1949 společnost \"Cunard White Star Line\" začala používat jen jméno Cunard\". Ale vlajka společnosti White Star Line vlála pod Cunardovou vlajkou u všech lodí (kromě Britannicu a Georgicu, kde vlajka WSL vlála nad Cunardovou) bývalé sloučené společnosti až do roku 1968.\n\nKanceláře White Star Line v Londýně pojmenované Oceanic House existují stále ještě dnes. Nachází se jen blok od Trafalgarského náměstí a je zde ještě vidět jméno společnosti nad vchodem do budovy. V budově se dnes nachází restaurace Texas Embassy Cantina.\n\nZásobovací loď SS Nomadic (1911) pro Titanic a Olympic je poslední loď společnosti WSL, která se dochovala. Tato loď byla prodána v aukci \"Northern Ireland Department of Social Development\" v lednu 2006. Dnes se Nomadic nachází v Belfastu, kde bude kompletně zrestaurován.\n\n\nZe tří lodí třídy \"OLYMPIC\" dvě nikdy nedokončily komerční plavbu. Nicméně \"Olympic\" (první ze tří obrů) měl dlouhou a vynikající kariéru. Ve válečném období (12. května 1918) sklidil nečekaný úspěch, kdy se mu podařilo zaútočit na nepřátelskou německou ponorku U-103, která se posléze potopila.\n\nKdyž se pro nově zformovanou společnost Cunard – White Star Line 16. května 1934 Olympic vydal na první plavbu, nešťastnou náhodou v mlze najel na majákovou loď Nantucket a potopil ji. Tento incident si vyžádal 7 životů posádky majákové lodi. Nicméně si v průběhu své kariéry vydobyl velmi dobrou pověst a lidé jej přezdívali „Stará spolehlivá“. Když 11. října roku 1935 vyplul na svou poslední plavbu, byl po 24 letech aktivní služby za 100 000 liber prodán k sešrotování.\n\nŽlutohnědý (krémový) komín s černým vrchem\n\n\n"}
{"id": "129180", "url": "https://cs.wikipedia.org/wiki?curid=129180", "title": "Liverpool", "text": "Liverpool\n\nLiverpool je město a metropolitní distrikt v regionu Severozápadní Anglie rozkládající se na východní části Merseyské zátoky.\n\nLiverpool se rozkládá na pásmu pahorků vysokých maximálně 70 m. Centrum města se nachází asi 8 km ve vnitrozemí od Liverpoolského zálivu a Irského moře. Počet obyvatel Liverpoolu v roce 2002 dosahoval 441 477 a Merseyská konurbace měla v té době 1 362 026 obyvatel.\n\nLiverpool je známým kulturním centrem především ve spojení s \"populární hudbou\". Vznikla zde skupina Beatles a další. Na konci 19. století byl považován za \"druhý největší přístav impéria\", protože přes jeho přístav procházelo nejvíce zboží ve srovnání s jinými britskými městy s výjimkou Londýna.\n\nMěsto bylo také významným průmyslovým centrem. Ve 20. století ale ztratilo velkou část pracovních míst a je tak jednou z nejchudších částí Velké Británie.\n\nPřesto, že král Jan roku 1207 ustanovil Liverpool jako distrikt, ještě v polovině 16. století dosahoval počet obyvatel města jen asi 500. V 17. století se postupně rozvíjel obchod a počet obyvatel mírně stoupal. V době Anglické občanské války byl Liverpool místem mnoha bitev včetně 18 denního obléhání. Roku 1699 byla z Liverpoolu vypravena první otrokářská loď do Afriky. S tím, jak se rozvíjel obchod s Indií, rozrůstalo se i město. První mokrý dok ve Velké Británii byl postaven v Liverpoolu roku 1715. Na konci století kontroloval Liverpool 40% evropského a 80% britského obchodu s otroky.\n\nNa počátku 19. století probíhalo 40% světového obchodního obratu Liverpoolem a to se odrazilo i ve stavbě mnoha honosných staveb. Roku 1830 byla zprovozněna železniční trať \"Liverpool and Manchester Railway\". Počet obyvatel prudce rostl, zvláště po roce 1840 přílivem imigrantů především z Irska. Okolo roku 1851 tvořili Irové asi 25% obyvatel města. Na počátku 20. století se projevila další přistěhovalecká vlna z Evropy.\n\nV průběhu druhé světové války byl Liverpool terčem osmi náletů, při nichž bylo usmrceno asi 2 500 lidí a byla zničena velká část obytných domů. V poválečné době bylo vybudováno mnoho obytných budov a největší dok ve Velké Británii - Seaforth Dock.\n\nV 60. letech 20. století se město stalo centrem mladé kultury. V té době zde byla založena slavná skupina Beatles a jiné popové skupiny, které učinily město centrem populární hudby. Ekonomická úroveň města však od 50. let klesala a Liverpool ztrácel mnoho pracovních, upadaly postupně i místní doky. S rozvojem kontejnerové dopravy se stalo vybavení přístavu zastaralé. V 80. letech bylo procento nezaměstnaných ve městě jedno z nejvyšších v zemi.\n\nNa konci 20. století se úřady města koncentrovaly na postupnou regeneraci ekonomiky. Liverpool se mimo jiné snaží využít popularity hudebních skupin vzniklých v 60. letech, a přilákat tak turisty.\n\nEkonomika města se začíná zotavovat z poválečného poklesu. V letech 1995 až 2001 se úroveň HDP na obyvatele zvyšovala o 6,3% za rok, ve srovnání s 5,8% ve Vnitřním Londýně a 5,7% v Bristolu. Počet pracovních míst v tomto období narůstal ročně o 9,2%. Přesto je Liverpool stále chudá oblast. Ve městě se nachází deset nejchudších distriktů země.\n\nStejně jako v jiných částech Velké Británie se v Liverpoolu rozvíjí sektor služeb. Ve městě sídlí některé vládní úřady, jako například kanceláře National Health Service a některé agentury ministerstva vnitra – \"Criminal Records Bureau\" a \"Identity and Passport Service\". Investice soukromého sektoru se soustřeďují například do call center. Další významnou aktivitou soukromého sektoru je vývojové středisko společnosti Sony pro její PlayStation.\n\nTuristika se stává pro město významnou částí jeho ekonomiky. V poslední době je plánován rozvoj kvalitních služeb pro turisty, včetně stavby a zřizování hotelů, restaurací a klubů. Památky města přitahují nejen turisty, ale i filmaře, a tak je Liverpool jedním z nejfilmovanějších měst Velké Británie.\n\nLiverpool je spravován radou města Liverpool, jednou z pěti rad v rámci metropolitního hrabství Merseyside. Je rozdělen do 30 volebních okrsků pro volby do rady města. Pro volby do parlamentu je město rozděleno do 5 obvodů – Liverpool Garston, Liverpool Riverside, Liverpool Walton, Liverpool Wavertree a Liverpool West Derby.\n\nPod řekou Mersey prochází tři tunely – jeden železniční – \"Mersey Railway Tunnel\" a dva silniční – \"Queensway Tunnel\" a \"Kingsway Tunnel\". Spojení mezi Liverpoolem a \"Wirralem\" je zajišťováno i Merseyským trajektem. Břehy řeky Mersey spojuje u \"Runcornu\" most \"Silver Jubilee Bridge\" (běžně známý jako \"Runcorn Bridge\").\nRoku 2001 bylo Liverpoolské letiště, nacházející se nedaleko \"Speke\", přejmenováno na Liverpoolské letiště Johna Lennona. Logo letiště obsahuje skicu namalovanou Johnem Lennonem a slova \"Nad námi je jen nebe\", pocházející z jeho písně Imagine.\n\nV roce 2002 využilo služeb Liverpoolského přístavu 716 000 pasažérů cestujících především na ostrov Man a do Irska.\n\nPříměstské železniční spojení v Liverpoolu je zajišťováno Merseyskou železniční síti. Části této trati vedou v centru města většinou podzemím. Sestává ze dvou linek – severní linky vedoucí do \"Southportu\", \"Ormskirku\", \"Kirkby\" a \"Hunts Cross\" a linky wirral která vede přes \"Mersey Railway Tunnel\" a dále do \"New Brighton\", \"West Kirby\", \"Chester\" a \"Ellesmere Port\".\n\nHlavní železniční stanicí pro dálkové vlakové spoje je Liverpool Lime Street station. Odsud je město spojeno s Londýnem, Birminghamem, Manchesterem, Prestonem, Leedsem, Scarborough, Sheffieldem, Nottinghamem a Norwichem.\n\nLiverpool je mezinárodně uznáván jako významné kulturní centrum s bohatou historií především v oblasti populární hudby. Během 60. let bylo město známé i svými básníky například Rogerem McGoughem a Adrianem Henri.\n\nVýznamným hudebním tělesem ve městě je Královský liverpoolský symfonický orchestr, který pořádá koncerty ve \"Philharmonic Hall\". Bohatá historie divadelního umění se odráží v mnoha divadlech nacházejících se v Liverpoolu - \"Empire\", \"Everyman\", \"Liverpool Playhouse\", \"Neptune\", \"Philharmonic Hall\", \"Royal Court\" a \"Unity\".\n\nV Liverpoolu se nachází i několik významných galerií – Walker Art Gallery uchovává mimo jiné obrazy prerafaelistů, Sudley House obsahuje sbírky moderního umění a Tate Liverpool se sbírkami moderního umění z kolekce Tate Gallery.\n\nZ Liverpoolu nevysílá žádná významná lokální televizní stanice. Město je pokryto vysíláním místních televizí sídlících v Manchesteru například \"ITV Granada\" a regionální studio BBC, i když některé vysílací studia se nacházejí v Liverpoolu. Ve městě sídlí některé televizní produkční společnosti například \"Mersey Television\". V Liverpoolu jsou vydávány některé noviny s lokálním zaměřením – deník \"Daily Post\" a večerník \"Echo\". Mezi místní rádiové stanice patří například \"BBC Radio Merseyside\", \"Juice FM\", \"Radio City\" a \"Magic 1548\".\n\nJednou z nejznámějších státních škol v Liverpoolu je Liverpool Blue Coat School, založená již roku 1708 a provozovaná dodnes. Významné soukromé školy ve městě jsou Liverpool College a St. Edward's College, která se nachází na předměstí Liverpoolu.\n\nVe městě sídlí tři univerzity – University of Liverpool, Liverpool Hope University a Liverpool John Moores University – původně polytechnika, která obdržela statut univerzity roku 1992. Další významnou vzdělávací institucí je Liverpoolská škola topických nemocí, založená pro řešení problémů souvisejících s námořním obchodem.\n\nLiverpoolský institut divadelního umění byl založen roku 1996 Paulem McCartneym, bývalým členem skupiny Beatles, na podporu umělců a techniků. Tento institut je přidružen k \"Liverpool John Moores University\".\n\nV Liverpoolu sídlí dva fotbalové kluby hrající v Premier League – Liverpool F.C. na stadiónu Anfield a Everton F.C. na stadiónu Goodison Park. Oba se pyšní bohatou historií – Liverpool je osmnáctinásobným anglickým mistrem, šestkrát vyhrál Ligu mistrů a sedmkrát Anglický pohár. Everton je klub, který hraje v Premier League nejdéle, je devítinásobným anglickým mistrem, pětkrát vyhrál Anglický pohár a jednou Pohár vítězů pohárů.\n\nV dostihovém areálu v Aintree na sever od města (na předměstí \"Sefton\") jsou každoročně pořádány dostihové závody Grand National. Jedná se o jednu z nejvýznamnějších dostihových akcí s mezinárodní účastí. Tato akce trvá několik dní a je pořádána na počátku dubna.\n\nZnámým atletickým klubem je \"Liverpool Harriers\", jehož domovským stadiónem je \"Wavertree Athletics Centre\". Liverpool má také bohatou boxerskou historii s takovými jmény jako jsou John Conteh, Alan Rudkin a Paul Hodkinson.\n\nV roce 2004 bylo Liverpoolské pobřeží vyhlášeno UNESCO památkou světového dědictví, odrážejíce tak význam města v rozvoji námořního obchodu a technologického rozvoje doků. Nejznámějším dokem je Albertův dok – první uzavřený dok postavený z nehořlavého materiálu a první stavba ve Velké Británii vybudovaná pouze z litiny, cihel a kamene. Autorem projektu byl Jesse Hartley. V 80. letech 20. století byl rekonstruován a obsahuje nejvíce chráněných staveb ve Velké Británii. Část původního doku je nyní sídlem Merseyside Maritime Museum, Muzeum Liverpoolu a Tate Liverpool. Další zajímavou stavbou je zde \"Stanley Dock Tobacco Warehouse\", skladiště postavené roku 1901 a ve své době budova s největší zastavěnou plochou.\n\nDalší zajímavou oblastí je Pier Head, kde se nachází \"tři grácie\" – tři nejznámější Liverpoolské budovy. Royal Liver Building, postavená na počátku 20. století, ohraničená dvěma vysokými věžemi na jejichž vrcholech se nacházejí sochy \"Liver Bird\" (symbol Liverpoolu – pták vzdáleně připomínající orla). Cunard Building – původní ústředí lodní společnosti \"Cunard\". Port of Liverpool Building – původní sídlo úřadu \"Mersey Docks and Harbour Board\" regulujícího provoz v doku.\n\nZ rozhodnutí výboru pro Světové dědictví UNESCO bylo historické liverpoolské obchodní centrum kvůli připravovanému projektu výstavby, nazvaném \"Liverpool Waters\", v roce 2012 zařazeno na seznam světových památek v ohrožení.\n\nVelké množství imigrantů a námořníků procházejících přístavem vedlo k tomu, že ve městě byly zastoupeny různá náboženství. Farním kostelem v Liverpoolu je anglikánský Our Lady and St Nicholas, který od roku 1257 stojí poblíž pobřeží. Dalšími významnými chrámy jsou řecký ortodoxní Church of St Nicholas (postavený v byzantském slohu) a Gustav Adolfus Kyrka (kostel švédských námořníků).\n\nBohatství Liverpoolu jako přístavního města se odrazilo ve výstavbě dvou katedrál. Obě byly postaveny ve 20. století. Anglikánská Liverpoolská katedrála, navržená sirem Gilesem Gilbertem Scottem, má jednu z nejdelších chrámových lodí, největších varhan a nejhlasitější zvonění. Římskokatolická Liverpoolská metropolitní katedrála měla být původně ještě větší než Liverpoolská katedrála ale z těchto plánů nakonec sešlo. Přesto se pyšní největším panelem barevného skla na světě.\n\nV Liverpoolu se také nachází mnoho synagog. Jednou z nejvýznamnějších je Princes Road Synagogue. Existuje zde i jedna z nejstarších mešit ve Velké Británii, postavená již roku 1887 Williamem Abdullahem Quilliamem, právníkem, který konvertoval k Islámu. V současné době je hlavní městskou mešitou mešita Al-Rahma.\n\nOblast v okolí William Brown Street je označována jako městská kulturní čtvrť. Nachází se zde některé stavby důležitých kulturních institucí jako William Brown Library, Walker Art Gallery a World Museum Liverpool, tři z mnoha Liverpoolských neoklasicistních budov. Poblíž se nachází St. George's Hall, jedna z nejpůsobivějších neoklasicistních staveb, sloužící jako koncertní sál i soudní síň. Liverpoolská radnice, pochází z roku 1754 a vyznačuje se bohatou výzdobou interiéru. Termín \"Red Brick University\" používaný pro označení mnoha britských vysokých škol byl inspirován \"Victoria Building\" University od Liverpool, známou pro její hodinovou věž.\n\n"}
{"id": "129182", "url": "https://cs.wikipedia.org/wiki?curid=129182", "title": "Ofión", "text": "Ofión\n\nOfión (starořecky \"Ὀφίων\"), též Ofioenus (\"Ὀφιονεύς\") je řecká mytická postava nepříliš jasné povahy povahy a funkce. Nejucelenější zmínka o Ofiónovi se objevuje v eposu \"Argonautika\" z 3. století př. n. l., sepsaného Apollóniem Rhódským, který shrnuje Orfeovu píseň o stvoření světa:\n\nOfión se také objevuje v kosmogonii Ferekýda ze Syru, mytografa z 6. století př. n. l., která se však zachovala pouze ve zlomcích, podle které na počátku existovala trojice božstev Chronos, Zas a Chthonía. Podle Órigenova díla \"Proti Kelsovi\" Feredýkos tvrdil že proběhla válku o vládu na nebesích během které proti sobě stál Ofioneus a Kronos, přičemž Ofioénea ztotožnil Órigenés s biblickým hadem z rájem. Mezi válčícími stranami byla uzavřena dohoda podle které ta jež spadne do Ókeanu bude považována za poraženou, zatímco druhá získá vládu nad nebesy. Historik Filón z Byblu, podle svědectví Eusébia z Kaisareie, prohlašoval že Ferekýdos převzal Ofioena a Ofionidai „Ofiónovce“ od Féničanů.\n\nMezi další torzovité zmínky náleží:\n\n\nJméno Ofión vychází ze starořeckého \"ὄφῐς\" ofis „had“, ale jeho hadí povaha nikde v pramenech explicitně zmiňována, ale odpovídá jí fakt že Ofiónova partnerka Eurynomé byla ve Figeléii ctěna v podobě mořské panny. Martin L. West se domnívá že Ofión a jeho děti Ofionidai, které snad zplodil s Euryonomé, mají přirozenost monster a celou tuto rodinu přirovnává k Týfónovi a Echidně, včetně jejich nestvůrných dětí jako je Hydra, Kerberos nebo Chiméra, kteří jsou z řecké mytologie lépe známi. V širším kontextu je pak spojuje s dalšími rody s hadími rysy či příslušníky, kteří jsou protivníky bohů jako jsou severští jotunové, zarathuštrický Ahriman a jeho daévové nebo také mezopotámskou Tiámat a jejími potomky. V některých podáních navíc Týfón nebyl svržen do Tartaru či pod Etnu, ale do jezera či moře, podobně jako Ofión padl do Ókeanu.\n\nPůvod Ofióna je nejasný, nemusel mít žádné rodiče, mohl se zrodit v Tartaru nebo být synem Chrona a Chthónie, vzhledem k tomu že sám Chronos má v pozdních zdrojích hadí přirozenost. Po svém zrození byl Ofión nejspíše velmi silný a vyhrožoval tím že se stane králem nebes či se jím skutečně stal – vzhledem k podáním podle kterých Ofión vládl před Kronem. Podání o dohodě podle které bojující strana která spadne do Ókeanu prohraje připomíná spartský rituál, během kterého dvě skupiny chlapců zápasily na místě zvaném Platanistas a ta která padla do příkopu jež ho obklopoval byla považována za poraženou.\n\nZtotožnění s Ókeánem, jakožto Titánem i moře-řekou obtékající svět, kromě přímé identifikace a Ofiónova pádu do něj napovídá i jiné skutečnosti. Ókeanos je otcem Eurynomé, jež povila Diovy Charitky, která může být totožná s Eurynomé zmiňované Apollóniem Rhodským jako Ofiónova družka, a taktéž je mu v pozdějších pramenech přisuzována hadí přirozenost. Řeky jsou obecně srovnává s hady a hadem obklopujícím svět je například také severský Jörmungand.\n\nOfión se také objevuje v takzvaném \"pelasgickém mýtu o stvoření světa\" Roberta Gravese, který je však literárním dílem , nikoliv akademickou rekonstrukcí. Podle něj na počátku povstala z Chaosu \nbohyně Eurynomé. Protože nemohla najít oporu pro své nohy, oddělila od oblohy moře a začala tančit na jeho vlnách. Při tanci, kterým se pohybovala směrem k jihu, se za ní začal zvedat severní vítr, s kterým se dalo začít tvořit svět. Třením v dlaních stvořila z tohoto větru Ofióna, který se posléze začal ovíjet kolem božské Eurynomé a nakonec se s ní spojil. Z tohoto spojení vzniklo vejce všehomíra, které Eurynomé změněná na holubici vyseděla a které na její příkaz Ofión obtočil. Teprve pak vejce prasklo vedví a následně se z něj vylíhly všechny věci, které nás obklopují - slunce, měsíc, planety hvězdy, hory, řeky, stromy, rostliny a živočichové. Oba dva se poté usadili na hoře Olympu, kde Ofión rozzlobil Eurynomé tvrzením, že celý svět je jeho dílem. Ta mu poté vykopla zuby, poranila ho patou na hlavě a zahnala do temných děr pod zemí.\n\n"}
{"id": "129184", "url": "https://cs.wikipedia.org/wiki?curid=129184", "title": "Poustevník", "text": "Poustevník\n\nPoustevník (také anachoreta, z řeckého \"anachórein\": ustoupit, vzdálit se, od toho anachorese – poustevnictví, nebo eremita z řec. \"eremos\": poušť) je mnich žijící na odlehlém a opuštěném místě, v poustevně, za účelem duchovního očištění, kontemplace a modliteb. Poustevnickou tradici mají různá náboženství: hinduismus, judaismus, křesťanství i islám.\n\nZa kořen poustevnictví je považována indická tradice, že se hlava bráhmanské rodiny ve stáří odebrala do ústraní a žila v lese jako poustevník. Poustevnické motivy se objevují i u řeckých pythagorejců (Pythagoras) a stoiků (Diogenes), biblických postav (Eliáš a Elizeus na hoře Karmel, Jan Křtitel, Ježíš 40 dní na poušti, podle tradice dožila život jako poustevnice i Marie Magdalena). Do ústraní odcházeli lidé i z nejrůznějších jiných důvodů než čistě duchovních – před daněmi, trestem, nouzí a podobně. Poustevníci žili v jeskyních nebo v chatrčích postavených vlastníma rukama. Živili se například pěstováním plodin, ručními pracemi, z almužen, v pozdější době i správou náboženských objektů za obživu od vrchnosti.\n\nPočátky křesťanského poustevnictví jsou kladeny do Egypta do 2. poloviny 3. století po Kristu, kde vzniklo asketické hnutí, které vyzývalo muže i ženy k odchodu do ústraní a do pouště, která byla hodnotovým protikladem města, místem sepětí s Bohem, překonávání démonů, odvrácením od světa. V evropském prostředí poušť zastupoval les. Za otce křesťanského poustevnictví jsou pokládání svatý Pavel Thébský (228–341) a svatý Antonín Veliký (251–356). Pavel Thébský byl do ústraní vyhnán pronásledováním křesťanů, Antonín Veliký pocházel z bohaté a urozené rodiny a po vyslechnutí evangelia se rozhodl vzdát svého majetku a žít v chudobě. Zvláště přísnou formu poustevnictví provozovali tzv. stylité (sloupovníci), kteří trávili život na hlavici sloupu – nejznámějším je svatý Simeon Stylita starší na přelomu 4. a 5. století. Ve 4. století se rozšířilo klášterní hnutí, které se přísným kolektivismem stalo alternativou individualistickému poustevnictví. Poustevnictví si však svůj význam zachovalo a někteří mniši po průpravě v klášteře odcházeli k poustevnickému životu.\n\nKodex kanonického práva z roku 1917 poustevnictví vůbec neřešil. V novele Kodexu z roku 1983 o poustevnictví pojednává kánon 603. Ten počítá s poustevníky-jednotlivci, kteří jsou podřízeni biskupovi, na území jehož diecéze žijí. Biskup také schvaluje jejich osobní statuta, určující konkrétní styl žití, tzv. \"Osobní pravidlo života\". Rovněž se připouští existence poustevnických kolonií. Zřízení takovýchto kolonií závisí na uvážení diecézního biskupa se zřetelem na vhodnost a faktickou životaschopnost takové kolonie. Biskup ustanovuje pro poustevníky pověřeného delegáta a spirituála, který je jejich bezprostředním nadřízeným a má pravomoc řešit jejich konkrétní potřeby. \n\nFormace adepta poustevnictví předpokládá dvouletý noviciát a šest let období časných slibů. Následně lze přistoupit ke složení věčných slibů. Od nich může diecézní biskup dispenzovat, v období před složením slibů má pravomoc adepta poustevnictví odmítnout. Kandidát poustevnictví má mít za sebou už určitou životní a duchovní zkušenost, zároveň nesmí podléhat nějakým romantizujícím představám o poustevnickém způsobu života. V neposlední řadě musí být k danému způsobu života tělesně a psychicky způsobilý. Tuto způsobilost se doporučuje předem ověřit absolvováním psychotestů. Poustevník má žít v určité odloučenosti od světa, která by měla být sice dostatečná pro potřebnou samotu, ovšem musí poustevníkovi zároveň umožňovat pravidelné přistupování ke svátostem (poustevník musí mít možnost pravidelně přijímat eucharistii a možnost zpovídat se) a lékařskou péči.\n\nPoustevníky se mohou stát rovněž členové některých řeholních řádů, pokud jim to umožňuje charisma jejich řehole, a souhlasí-li s tím jejich řeholní představení (například benediktini nebo kapucíni). U těchto řeholních poustevníků se ovšem předpokládá, že budou udržovat pravidelný kontakt se svými původními komunitami. To obnáší mimo jiné i to, že v průběhu roku v komunitě nějaký čas stráví, i když pak po větší zbytek roku budou žít v samotě.\n\nSpecificky je poustevnický život přítomen v životní praxi kartuziánů a kamaldulů.\n\nV pravoslaví se rovněž uchovala praxe poustevnického života. Platí, že do samoty se uchylují pouze ti, kteří již dosáhli určité duchovní zkušenosti a předtím žili nějaký čas v běžné klášterní komunitě. Zcela běžná bývá poustevnictví například stále na hoře Athos v Řecku, kde kromě dvaceti velkých klášterů existují také malé poustevnické kolonie, či jednotlivé poustevny. Bývá obvyklé, že poustevníci například žijí v osamění od pondělí do soboty, na neděle se však vracejí do svého původního kláštera, účastní se zde bohoslužeb a společného jídla. V historii takovýmto způsobem žil například Serafim Sarovský v Rusku.\n\nPrvním českým poustevníkem byl podle legend svatý Ivan, který se usadil za časů knížete Neklana v lesích v místech dnešního Svatého Jana pod Skalou, setkal se s Bořivojem I., sídlícím na Tetíně, a měl přímý vliv i na svatou Ludmilu. V době Cyrila a Metoděje působilo v oblasti dnešních českých zemí více poustevníků, kteří šířili křesťanství.\n\nSvatý Prokop, narozený pravděpodobně v Chotouni kolem roku 980, vystudoval a stal se knězem, ale poté opustil manželku, syna Jimrama i svůj majetek a odebral se jako poustevník k řece Sázavě. Později se kolem něj shromáždila skupina lidí podobného smýšlení, začali se řídit řeholí svatého Benedikta a založili tak sázavský klášter.\nRoku 1201 si u obce Police vystavěl chatrč poustevník Juřík, původem mnich rajhradského kláštera. Druhým poustevníkem v tomto místě byl Vitalis (Vitališ) z břevnovského kláštera, který se živil lesními plody a proslul jako bylinkář a lékař. Spolu s dalšími benediktiny pak postavili kapli a v polovině století položili základ broumovskému klášteru.\n\nVe 13. a 14. století bylo poustevnictví formou trestu pro světské osoby za spáchání vraždy – alternativou k finančnímu odškodnění nebo pouti do svatých zemí, v podstatě vypuzením ze společnosti. S tímto obdobím je spojen například vznik poustevny u sv. Juliány poblíž Horoměřic u Prahy, kde ve 13. století dožil svůj život jako poustevník okořský vladyka Sukorád jako pokání za to, že v tomto místě dostihl a zabil svou prchající dceru Juliánu a jejího milence a únosce, mlynářského syna Vnislava (legenda je zčásti smísena s příběhem nikomedijské světice svaté Juliany z přelomu 3. a 4. století).\n\nHusité klášterní mnichy tvrdě pronásledovali, ale vůči poustevníkům postupovali méně tvrdě, protože je považovali za pokračovatele slovanské tradice. Ve druhé polovině 15. století založil několik pousteven v okolí Brlohu a Nové Bystřice řád paulánů. Poustevník z Jednoty bratrské Matěj Kožešník ze Žatce se roku 1508 usadil u kostelíku sv. Vojtěcha na Lštění v Pošumaví, po 11 letech studia Bible, kazatelství a táborských traktátů pak šel kázat své radikální učení do Prahy, po propuštění z vězení roku 1526 pak založil na Moravě habrovanskou sektu, která odmítala existenci duchovenstva, ale neměla dlouhého trvání. Bratrský poustevník Jan Zborník, pocházející z Klatovska, se stal hlavou klatovského sboru.\nPo třicetileté válce si česká šlechta oblíbila zakládání umělých pousteven, eremitáží, zahradních meditačních, ale i odpočinkových a zábavních altánků, jaké se v Itálii stavěly již od počátku 16. století. Za první českou stavbu tohoto typu je považován Valdštejnův Libosad u Jičína.\nEmauzský opat Benedikt Pennalosa se zasloužil o vznik tzv. poustevnických hor například na Bezdězu a Sloupu. Hrabě Ferdinand Hroznata Kokořovec z Kokořova nechal ve skále hradu Sloup vytesat kapli s labyrintem dalších prostor a živil skupinu poustevníků, kteří připravovali pro veřejnost mše a pobožnosti, jichž se pak účastnil i sám šlechtický patron. Prvním poustevníkem na Sloupu byl od roku 1690 bratr Konstantin, druhým jeho bratr Václav, roku 1719 se zde usadil Jakub Borovanský, jehož spolupoustevníkem byl Antonín František Höltzl,\ntruhlář z Arnultovic – ve svém dřevěném domku měli oddělené pokoje i vchody. Roku 1735 se usídlil na Sloupu poustevník Samuel Görner, výrobce optických čoček, brýlí a zápalných zrcadel. Roku 1827 nechal Karel Kinský do opuštěného komplexu umístit dřevěné figuríny poustevníků.\nNejvětším mecenášem poustevnictví byl hrabě František Antonín Špork (1662–1738). Nechal postavit řadu filozofických pavilonů i pousteven a podporoval i vědy a umění. Například v panství Malešov na vrchu Vysoká nechal v letech 1695–1697 zřídit Belvedér s kaplí sv. Jana Křtitele a poustevnou a založil fundaci pro tři poustevníky, roku 1699 ji ustanovil za věcné břemeno malšického panství. Řadu pousteven založil v okolí Lysé nad Labem. Eremitáž sv. Františka Serafinského, založená roku 1701, byla součástí velkolepého komplexu v Kuksu, prvním deputátním poustevníkem se zde stal se stal Kristián Košner. Další eremitáže založil Špork v nově zakoupeném panství Nový les poblíž Kuksu. V téže době zpracovával na týchž místech poustevnickou tematiku sochař Matyáš Bernard Braun.\n\nPoustevníky se stávali také mniši zejména z řad benediktinských, kapucínských a františkánských terciářů, ale i augustiniánů či paulánů, kteří měli potřebu oprostit se od klášterní komunity. Mnozí poustevníci však nežili právě ctnostným životem a měli problémy s církevní hierarchií či s lidmi. Roku 1732 prosadil pražský arcibiskup Ferdinand hrabě Khünburg sjednocení dosud na církevní struktuře nezávislých poustevníků žijících po Čechách do jediného bratrstva, které dostalo řeholi dle stanov papeže Benedikta XIII. Takto vzniklé bratrstvo ivanitů pečovalo o poutní místa i kaple a jeho členové pracovali i jako kostelníci, zvoníci a hrobaři. Protože však problémy s poustevníky přetrvávaly a nepodařilo se ani vymýtit neorganizované poustevnictví, Marie Terezie zakázala bratrstvu přijímat nové členy a roku 1782 patent Josefa II. bratrstvo zrušil a poustevnický život zakázal.\n\nV období romantismu, jemuž byl motiv úniku do přírody vlastní, byli poustevníci oblíbeným motivem literárních a divadelních děl. U Karla Hynka Máchy se objevuje motiv dobrovolného poustevníka (Poutník, Poustevník a Svatý Ivan), u Karla Jaromíra Erbena kajícího vraha (Záhořovo lože).\n\nJeště v 19. století, ovšem už jako anachronismus, žilo na různých místech minimálně 5 poustevníků. Poslední z nich, Václav Winkler v Brné u Ústí nad Labem, zemřel v lednu 1889. Dožil se více než devadesáti let a živil se mj. prodejem lesních plodin.\n\nVe 20. století žil poustevnickým životem malíř Václav Matoušek známý jako \"Fialový poustevník\" pod hradem Týřov, žák Alfonse Muchy, o kterém psal také Ota Pavel.\n\nV roce 2008 byly vydány \"Stanovy poustevnického života v brněnské diecézi\" na zkušební dobu pěti let. V daném období rovněž vznikla zamýšlená poustevnická kolonie ve Velkých Janovicích ve farnosti Dalečín. V Čechách a na Moravě žije poustevnickým způsobem života několik jednotlivců, zavázaných buď veřejným, nebo soukromým poustevnickým slibem.\n\n\n\n"}
{"id": "129185", "url": "https://cs.wikipedia.org/wiki?curid=129185", "title": "Belfast", "text": "Belfast\n\nBelfast ( Béal Feirste) je město ve Spojeném království a hlavní město Severního Irska. Je zároveň největším městem Severního Irska a provincie Ulster, po Dublinu je druhým největším městem na Irském ostrově. V roce 2015 zde žilo přes 333 000 obyvatel a patřilo tak mezi 15 největších měst Spojeného království. Hlavním městem se stal v roce 1921 po rozdělení Irska. Leží na pobřeží Severního průlivu, který spojuje Irské moře s Atlantským oceánem, 140 km severně od Dublinu.\n\nLeží na východním severoirském pobřeží na hranicích krajů Antrim a Down. Na severu je lemované kopci včetně známého Cavehillu, jenž byl inspirací pro Swiftovy Gulliverovy cesty. Město se nachází blízko ústí řeky Lagan do moře, na jihozápadě dlouhé přírodní zátoky Belfast Lough. To jej činí ideálním městem pro loďařský průmysl, jenž jej proslavil. V době, kdy zde byl postaven Titanic, zde měla společnost Harland & Wolff největší loděnice na světě.\n\nBelfast byl dějištěm největších nepokojů v Severním Irsku. Od uzavření tzv. Belfastské dohody v roce 1998 se však město rozvíjí a probíhají velké přestavby. Mnoho ulic je nyní pěšími zónami. Město má dvě letiště: George Best Belfast City Airport u Belfast Lough a Belfastské mezinárodní letiště poblíž Lough Neagh. Hlavní univerzitou je Královská univerzita v Belfastu, fakultu užitého umění a designu tu však má i Ulsterská univerzita.\n\nMísto na kterém se dnes rozprostírá Belfast bylo osídleno již v době bronzové. Poblíž města leží například pět tisíc let starý tzv. \"Giant's Ring\", v okolních kopcích pak lze stále vidět zbytky hradišť z doby železné. Velkým městem se Belfast stal v 17. století po osídlení Angličany a Skoty během tzv. \"Kolonizace Ulsteru\" (Plantation of Ulster). V 18. a 19. století rozkvetl jako centrum obchodu i průmyslu a stal se předním irským průmyslovým centrem. Rozvíjel se zde především průmysl lnářský, provaznický, tabákový, loďařský a těžkého strojírenství. Na konci devatenáctého století dokonce krátce předstihl i Dublin. Společnosti Harland & Wolff se stala největší loďařskou společností na světě, zaměstnávala více než 35 000 lidí.\n\nOd rozdělení Irska roku 1920 je hlavním městem Severního Irska. Současně s tím se začaly objevovat náboženské konflikty mezi římskými katolíky a protestanty – mezi \"nacionalisty\" a \"unionisty\". K největším násilnostem docházelo mezi roky 1969 a 1990 kdy v některých obdobích přecházely do otevřené občanské války.\n\nBěhem druhé světové války byl Belfast intenzivně bombardován. Po jediném náletu v roce 1941 tak německé bombardéry zabily asi tisíc lidí a desítky tisíc dalších nechaly bez střechy nad hlavou. Mimo Londýn byl tento nálet nejtragičtějším nočním náletem v Bitvě o Británii.\n\nBelfastský průmysl začal od roku 1960 upadat, což způsobilo vysokou nezaměstnanost ve městě. V posledních letech však bylo do městské infrastruktury investováno velké množství peněžních prostředků a tak byla v únoru 2006 v Belfastu nezaměstnanost pouhé 4,2 %, což je nižší míra, než ve zbytku Severního Irska i než britský průměr.\n\nI přes špatnou pověst v posledních několika desetiletích je nyní populární destinací a podle průzkumu kvality života z roku 2003 jsou obyvatelé Belfastu nejspokojenějšími obyvateli měst Velké Británie. Stejně jako v jiných částech Severního Irska však Belfast řeší vážné problémy s kriminalitou. V roce 2003 tak například částka získaná vyděračskými skupinami dosáhla výše 125 000 000 liber.\n\nPo uzavření Belfastské dohody v roce 1998 se kultura začíná opět rozvíjet. V letech 2004–2005 tak navštívilo různé kulturní akce téměř 1,8 milionů lidí, tedy o 400 000 více než předchozí rok. Tentýž rok se na různých uměleckých aktivitách podílelo 80 000 lidí což je oproti předešlému roku dvojnásobek. Díky relativnímu míru, mezinárodním investicím a propagaci v zahraničí Belfast v letech 2004–2005 navštívilo 5,9 milionů turistů což je více než kdykoliv předtím.\n\nUlsterský symfonický orchestr je jedním z hlavních symfonických orchestrů Spojeného království, ve městě se pořádají dva filmové festivaly: Belfastský filmový festival a Belfastský festival v Queen's. Zároveň v zde sídlí vedení BBC Northern Ireland a televizní stanice UTV.\n\nV Belfastu jsou k vidění stavby mnoha architektonických stylů. Od starších až po moderní stavby jakou je například koncertní síň Waterfront Hall. Mnoho staveb z viktoriánské éry včetně tzv. \"Lanyon Building\" v areálu Královské univerzity v Belfastu bylo navrženo Sirem Charlesem Lanyonem.\n\nBudova Belfastské radnice byla dokončena v roce 1906. Její kupole je vysoká 53 metrů. Mezi další velké budovy města patří Ulsterská banka z roku 1860 a Severní banka z roku 1769. Královský soudní dvůr je sídlem Nejvyššího soudu.\n\nSoučástí loděnic je největší světový suchý dok světa a dva obří jeřáby, „Samson“ a „Goliáš“ společnosti Harland a Wolff jež se proslavila stavbou Titanicu.\n\nVe městě stojí také nejvyšší budova Irska. Windsor House je vysoký 80 metrů a má třiadvacet podlaží. Po dokončení jej ještě převýší Obel Tower ačkoliv v Dublinu jsou již v plánu stavby vyšší. Stavět se začíná i Aurora Tower jež bude vysoká 37 podlaží. Se 109 metry Obel Tower převýší o dalších 28 metrů.\n\nBudova Velké opery byla dokončena roku 1895. Za nepokojů byla několikrát bombardována ale byla obnovena do své původní podoby. Ulster Hall z let 1859–1862 byla původně navržena pro pořádání tanečních zábav, ale nyní je užívána především pro pořádání koncertů a sportovních akcí.\n\n\n\n"}
{"id": "129188", "url": "https://cs.wikipedia.org/wiki?curid=129188", "title": "Farní sbor Českobratrské církve evangelické v Lounech", "text": "Farní sbor Českobratrské církve evangelické v Lounech\n\nFarní sbor Českobratrské církve evangelické v Lounech spadá pod Ústecký seniorát. Počet aktivních členů je cca 30. Převažující věkovou skupinou je střední generace a děti, většinu sboru dnes tvoří lidé přistoupilí z jiných církví a dospělí konvertité, což jinak není v ČCE obvyklé.\n\nDuchovním sboru je farář Tomáš Pavelka, kurátorkou Jindra Ježková. Sídlem sboru je funkcionalistický kostel v ulici Českých Bratří 1510.\n\n"}
{"id": "129195", "url": "https://cs.wikipedia.org/wiki?curid=129195", "title": "Mód", "text": "Mód\n\nMód (z lat. \"modus\", resp. \"modvs\" – míra, způsob, takt, rytmus) je technický termín, který označuje nějaký režim.\n\n\n"}
{"id": "129200", "url": "https://cs.wikipedia.org/wiki?curid=129200", "title": "Pius VIII.", "text": "Pius VIII.\n\nPius VIII., vlastním jménem Francesco Saverio Castiglioni, (20. listopadu 1761 Cingoli – 30. listopadu 1830 Kvirinálský palác) byl papežem katolické církve od 31. března 1829 až do své smrti.\n\nPius VIII. vystudoval teologii a práva. V roce 1800 se stal biskupem v Monaku. V roce 1816 byl povýšen na kardinála a stal se biskupem v Ceseně, v roce 1821 se pak stal biskupem ve Frascati. Od svého zvolení papežem až do své smrti měl velmi chatrné zdraví. Za doby svého pontifikátu pokračoval v kurzu svého předchůdce, vydal kupříkladu encykliku \"Traditi humilitati\" odsuzující karbonáře.\n\n"}
{"id": "129203", "url": "https://cs.wikipedia.org/wiki?curid=129203", "title": "Mishima Zaibatsu", "text": "Mishima Zaibatsu\n\nMishima Zaibatsu (MZ) je fiktivní konglomerát, který je nerozlučně spjat s herní sérií Tekken od společnosti Namco.\n\nSpolečnost byla původně vlastněna Jinpachim Mishimou (\"Džinpači Mišima\"). Po něm ji převzal a 40 let vedl Heihachi Mishima (\"Hejhači Mišima\"), jedna z vůdčích osobností série Tekken a pořadatel prvního klání o titul Král železné pěsti (japonsky \"Tekken-Ou\"). MZ vznikla fúzí dvou jiných společností – \"Mishima Financial Empire\" (obchodní skupina známá též jako Tekken Force) a \"Mishima Heavy Industries\". Konglomerát je hlavním sponzorem výše uvedeného turnaje. V této době je opět pod kontrolou Jinpachiho (i když Tekken 5, resp. koncová Jinpachiho animace ukazuje porážku a zánik světa).\n\nG Corporation (\"G Corp.\") je největším konkurentem MZ. Je známa svou produkcí robotů série Jack, jak ukazuje Tekken 4. \n\n"}
{"id": "129204", "url": "https://cs.wikipedia.org/wiki?curid=129204", "title": "Valonsko", "text": "Valonsko\n\nValonsko (francouzsky ', německy ', valonsky ', nizozemsky ') neboli Valonský region (francouzsky ', nizozemsky ') je jeden ze tří regionů Belgického království.\nDne 1. ledna 2013 žilo ve Valonsku 3 563 060 obyvatel, tj. 32 % obyvatel státu.\nObyvatelstvo je převážně frankofonní, úřední jazyky jsou francouzština a němčina.\n\nBelgie je rozdělena na 10 provincií, z nichž 5 se nachází ve Valonsku:\n\nValonsko se dále dělí na 20 okresů (francouzsky ) a 262 obcí.\nHlavní město je Namur.\nDalší důležitá města (s více než 50 000 obyvateli) jsou Charleroi, Lutych, Mons, La Louvière, Mouscron, Seraing, Tournai a Verviers.\n\nValonský region se rozkládá na jihu Belgie na ploše 16 844 km², což je přibližně 55 % rozlohy státu.\nSousedí na severu s Vlámskem a Nizozemskem, na východě s Německem (spolkové země Severní Porýní-Vestfálsko a Porýní-Falc) a Lucemburskem a na jihu s Francií (regiony Nord-Pas-de-Calais, Champagne-Ardenne a Lotrinsko).\n\nValonská krajina je kopcovitá a lesnatá.\nTýká se to zejména území na jih od řeky Mázy a jejího přítoku Sambre, které tvoří oblasti Condroz, Fagne, Famenne, Pays de Herve, Ardeny a Belgické Lotrinsko.\nArdeny zaujímají velkou část provincií Lucembursko, Lutych a Namur a v menší míře zasahují též do provincie Henegavsko.\nV Ardenách se nachází Signal de Botrange – nejvyšší vrchol Valonska i celé Belgie s nadmořskou výškou 694 m.\n\nÚředním jazykem ve většině obcí je francouzština.\nNěmčina je úředním jazykem v 9 obcích na východě regionu, které patřily do roku 1918 Německu a nyní tvoří Německou komunitu Belgie.\nV některých obcích mají obyvatelé právo komunikovat s úřady v jiném než úředním jazyce – nizozemsky nebo německy (popř. obojí) v několika frankofonních obcích a francouzsky ve všech obcích Německé komunity.\n\nV červnu 2006 uveřejnila Université catholique de Louvain z Louvain-la-Neuve anketu, ve které pouhých 19 % respondentů z Valonska uvedlo, že mluví nizozemsky.\nNaproti tomu 59 % dotázaných ve Vlámsku prohlásilo, že mluví francouzsky.\n\nVarianta francouzštiny, kterou se mluví ve Valonsku, bývá označována jako belgická francouzština a liší se od standardní francouzštiny různou měrou v závislosti na mluvčím.\nJazyk používaný v úředním styku a v médiích je podobný v obou zemích.\nJedním z rozdílů mezi oběma variantami, který stojí za zmínku, je užití slov \"septante\" (sedmdesát) a \"nonante\" (devadesát) v Belgii namísto výrazů \"soixante-dix\" a \"quatre-vingt-dix\" užívaných ve Francii.\n\nRoku 1990 byly jako regionální jazyky oficiálně uznány šampaňština, lotrinština, pikardština a valonština.\nAž do začátku 20. století mluvil valonský lid převážně valonským a pikardským dialektem, zatímco francouzština byla jazykem vyšších tříd.\nVzhledem k zavedení školního vyučování ve francouzštině je však používání těchto nářečí na ústupu.\nV současné době se objevují snahy (byť ve velmi omezené míře) o oživení valonských dialektů – některé školy nabízejí jazykové kursy valonštiny a existují i rozhlasové programy ve valonštině.\n\nOd 23. dubna 1993 je Belgie federativní stát, rozdělený územně na tři regiony – Valonský region, Vlámský region a Region Brusel-hlavní město.\nPo jazykové stránce je navíc Belgie rozdělena na tři komunity.\n\nValonský region má vlastní vládu a parlament. Obě instituce sídlí v Namuru. Parlament se skládá ze 75 poslanců, volených přímo všeobecným hlasovacím právem na pět let.\n\nValonské hospodářství zaznamenalo bouřlivý rozvoj v 19. století, zejména v oblasti Charleroi a Lutychu.\nBelgie byla první zemí pevninské Evropy, ve které proběhla průmyslová revoluce.\nValonsko mělo bohaté zásoby černého uhlí a jeho prosperita byla založena na odvětvích těžkého průmyslu (zejména hutnictví oceli a sklářství).\n\nV první polovině 20. stol. začalo docházet k poklesu výnosnosti těžkého průmyslu.\nOd roku 1958 byly postupně zavírány doly a později se dostavila krize ocelářství.\nKvůli tomu bylo třeba provést restrukturalizaci průmyslu.\n\nDnes Valonsko ekonomicky zaostává za Vlámskem.\nPodle údajů z roku 2004 činí HDP na hlavu 27 356 eur pro Vlámsko a 19 858 eur pro Valonsko.\nEkonomika Valonska je poměrně diverzifikována, přesto však v některých oblastech (např. okolí měst Charleroi a Lutych) přetrvává krize ocelářského průmyslu a nezaměstnanost dosahuje místy až 20 %.\n\n"}
{"id": "129205", "url": "https://cs.wikipedia.org/wiki?curid=129205", "title": "Outro (počítačové hry)", "text": "Outro (počítačové hry)\n\nOutro (též outtro) je anglismus a český slangový výraz pro ukončení počítačové hry. Obvykle jde o počítačovou animaci. Outro se od stručného nápisu Game over během času transformovalo na FMV (Full Motion Video) sekvence.\n\nOpakem je intro (otevírací pasáž).\n"}
{"id": "129206", "url": "https://cs.wikipedia.org/wiki?curid=129206", "title": "Finská Wikipedie", "text": "Finská Wikipedie\n\nFinská Wikipedie je jazyková verze Wikipedie ve finštině. Byla založena v roce 2002. V lednu 2020 obsahovala přes 475 000 článků a pracovalo pro ni 35 správců. Registrováno bylo přes 437 000 uživatelů, z nichž bylo asi 1 600 aktivních. V počtu článků byla 24. největší Wikipedie.\n\nV roce 2019 bylo zobrazeno okolo 728,4 milionu dotazů. Denní průměr byl 1 995 687 a měsíční 60 702 149 dotazů. Nejvíce dotazů bylo zobrazeno v dubnu (68 021 717), nejméně v červen (51 975 416). Nejvíce dotazů za den přišlo v sobotu 6. dubna (3 689 681), nejméně v 7. června (1 597 534).\n\n\n"}
{"id": "129220", "url": "https://cs.wikipedia.org/wiki?curid=129220", "title": "Záliv svatého Vavřince", "text": "Záliv svatého Vavřince\n\nZáliv svatého Vavřince, anglicky Gulf of Saint Lawrence, francouzsky golfe du Saint-Laurent, představuje vyústění řeky svatého Vavřince do Atlantského oceánu. Jde o největší nálevkovité ústí řeky na světě. Omývá břehy pěti kanadských provincií (Newfoundland a Labrador, Ostrov prince Edvarda, Nový Brunšvik, Nové Skotsko, Québec).\n\nS Atlantským oceánem je záliv spojen přes průlivy Strait of Canso, Cabot Strait a Strait of Belle Isle.\n\n"}
{"id": "129226", "url": "https://cs.wikipedia.org/wiki?curid=129226", "title": "Teritorium", "text": "Teritorium\n\nTeritorium je v obecném smyslu slova zájmové nebo závislé území. Jednak může jít o nějakou (leckdy i značně neformálně a mlhavě vytyčenou) oblast, na niž si nějaký subjekt (nejčastěji stát) dělá nárok coby vlastník, případně v níž se dožaduje mimořádně privilegovaného postavení. Jako teritoria mohou být v rámci některých státu označovány i administrativní celky – obvykle se přitom jedná o zvláštní území s nižší formou nezávislosti. Příkladem mohou být spolková teritoria Kanady. Jsou stejně jako provincie členy konfederace, ale míra jejich autonomie je mnohem nižší – jsou mnohem více podřízena federální vládě.\n\nPojem teritorium je používán i v rámci biologických věd, zejména zoologie, etologie a ekologie. Viz např. hnízdní teritorium. V tom případě je teritorium většinou definováno jako soukromá (nebo polosoukromá) oblast, kterou si živočich vytyčuje vůči jiným jedincům svého (a případně i jiného) druhu a brání je před nimi.\n\n"}
{"id": "129227", "url": "https://cs.wikipedia.org/wiki?curid=129227", "title": "Proroctví (desková hra)", "text": "Proroctví (desková hra)\n\nProroctví je fantasy desková hra od nakladatelství ALTAR. Obsahuje řadu prvků her na hrdiny, každý hráč hraje za jednu postavu, kterou se snaží vylepšit, aby byla co nejmocnější. Zbraněmi a kouzly bojuje s nestvůrami a dalšími protivníky. Cílem je získat čtyři z pěti artefaktů ukrytých v astrálních sférách, které střeží velmi silná monstra.\n\nNa rozdíl od typické hry na hrdiny, kde se hráči smí pokusit udělat cokoli (i když to není popsáno v pravidlech) a gamemaster posoudí, zda se to podařilo (viz například Dračí Doupě), ve hře Proroctví hra probíhá podle přesných pravidel. Hra je pro 2-5 hráčů a trvá několik hodin.\n\nAby se hráč mohl utkat s finálními monstry v rovnocenném boji o některý z artefaktů, musí vylepšit svoji postavu některými z těchto způsobů:\n\n\nKe hře vyšla dvě rozšíření: \"Dračí říše\" a \"Vodní říše\".\n\n"}
{"id": "129228", "url": "https://cs.wikipedia.org/wiki?curid=129228", "title": "Adam Curry", "text": "Adam Curry\n\nAdam Clark Curry (* 3. září 1964) je rozhlasová, televizní a Internetová osobnost, známá díky svému působení jako video jockey na hudebním televizním kanálu MTV v letech 1987 až 1994 V polovině 90. let byl Curry podnikatelem v oblasti webu a jednou z prvních celebrit, které si vytvořily webovou stránku. Na začátku 21. století pomohl s prvními krůčky podcastingu. \n\nPilotuje vlastní Cessnu 182 RG. Byl ženatý s nizozemskou zpěvačkou Patricií Paay. Mají spolu dceru Christinu.\n\n"}
{"id": "129230", "url": "https://cs.wikipedia.org/wiki?curid=129230", "title": "Mosta", "text": "Mosta\n\nMosta je město ležící přibližně uprostřed ostrova Malta, cca 9 km severozápadně od hlavního města Valletty. Má kolem 22 000 obyvatel.\n\nMosta patří bezpochyby k nejstarším osídleným místům na ostrově. Archeologické nálezy dokládají osídlení již v prehistorických dobách.\n\nNejvýznačnější památkou města je Rotunda Santa Marija Assunta (často nazývána Mosta Dome – Mostský chrám) z let 1833 až 1871 (zcela dokončena byla však až kolem roku 1930). Z důvodu úspory finančních prostředků byla kopule zřízena bez použití lešení. Svým průměrem 37 metrů je počítána k největším v Evropě. K inventáři kostela patří replika bomby, která připomíná událost z 9. dubna 1942, kdy během bohoslužby na kostel dopadla německá bomba, prorazila kopuli, ale nevybuchla.\n\n"}
{"id": "129232", "url": "https://cs.wikipedia.org/wiki?curid=129232", "title": "Battle Dress Uniform", "text": "Battle Dress Uniform\n\nBattle Dress Uniform (BDU) byla ve Spojených státech standardní polní uniforma, která byla používána v boji. V roce 2002 byla tato uniforma nahrazena u Námořní pěchoty USA novou digitální uniformou MARPAT, a v roce 2007 byla nahrazena i u Americké armády, a to uniformou s univerzalní kamufláží Army Combat Uniform (ACU).\n\nOficiální kamuflážní vzor pro uniformu je woodland, což je maskování pro lesní prostředí. V roce 1992 byla pod BDU přidána i Desert Combat (nebo Camouflage) Uniform, což je obdobná uniforma pro pouštní prostředí.\n\nPrvní snahy zavést uniformy s kamuflážními vzory v ozbrojených složkách Spojených států dopadly neúspěšně poté, co byly v roce 1942 zavedeny pro námořních pěchotu zkušební pětibarevné uniformy. Ty byly v roce 1942 staženy, převážně kvůli zmatkům se střelbou na spřátelené jednotky.\n\nHistorie kamufláže Woodland začala v roce 1948 s čtyřbarevným „ERDL“ vzorem. Během války ve Vietnamu však Armáda Spojených států amerických stále preferovala olivově zelené uniformy (OG 107), proto se roku 1968 prvním uživatelem stala námořní pěchota. Obě uniformy byly identické ve střihu a později se staly vzorem pro MARPAT a ACU. Neoficiální kamuflážní vzory používané vojáky ve Vietnamu se skládaly převážně z černých skvrn na olivovém podkladu napodobujících tygří pruhy lokálního odboje (který sám byl inspirovaný vzorem francouzských výsadkářů a legionářů) nebo se jednalo o volně prodejný lovecký oděv.\n\nVzhled moderní BDU se poprvé představil v září 1981, kdy se začal poprvé používat lesní vzor \"(woodland)\". Skládal se celkem ze čtyř barev – dvou odstínů zelené, hnědé a černé. Dále se dělil na čtyři varianty: obecnou, nížinnou (více zelených prvků), horskou (více hnědých prvků) a přechodnou (zvanou též delta). Kamufláž byla účinná jak v okem viditelném spektru, tak v infračerveném. Ve stejném roce (1981) byla zavedena šesti barevná pouštní verze uniformy (DBDU), která byla nahrazena v roce 1993 tří barevnou pouštní uniformou (DCU).\n\nAmerické vojenské organizace poté zkoušely mnoho různých vzorů do specifických prostředí, mezi nejznámější patří šestibarevná chocolate-chip kamufláž (\"doslova čokoládové kousky; navržena v roce 1962\") a „noční pouštní kamufláž“ používaná v první válce v zálivu. Obě byly pro roce 1991 vyřazeny a nahradily je DBDU (z anglického Desert BDU – Pouštní BDU) s tříbarevným pouštním vzorem. DBDU je mnohem více známo jako Desert Camouflage Uniform (DCU), hovorově se mu pak říká „kávová zrna“. Tato DCU je v podstatě pouštní verze BDU.\n\nVlivem rostoucích nároků na uniformy a snahou odlišit se od ostatních se většina armádních složek pustila začátkem 21. století do vývoje nového typu kamufláže, které by měly BDU nahradit.\n\nNámořní pěchota byla opět první, která přišla s inovací v podobě počítačem generovaného MARPAT vzoru schváleného v červnu 2001.\n\nArmáda Spojených států amerických nezůstala pozadu a vyvinula Army Combat Uniform (ACU), která také používá pixelový vzor, ovšem s méně výraznými barvami. Neutrální odstíny umožňují všestranné použití v poušti, mírném pásu i městském prostředí.\n\nAmerické letectvo v roce 2008 schválilo \"Airman Battle Uniform\", což je také digitálně vytvořená uniforma, která je založená na tygřích pruzích. Tuto uniformu bude v letectvu povinné nosit od roku 2011.\n\n\n"}
{"id": "129235", "url": "https://cs.wikipedia.org/wiki?curid=129235", "title": "Pružnost", "text": "Pružnost\n\nPružnost (též elasticita či tuhost) je část mechaniky, která studuje vztahy mezi deformacemi těles a vnějšími silami, které na toto těleso působí. V úlohách pružnosti se potom řeší, zda deformace tělesa či konstrukce nepřesáhla dovolenou hodnotu.\n\nJedním z prvních, kdo se zabýval hledáním vztahů mezi silami působícími na těleso a deformacemi tělesa způsobenými těmito silami, byl britský fyzik Robert Hooke. Hooke v roce 1676 zformuloval zákon, jenž říká, že při pružné deformaci je normálové napětí přímo úměrné relativnímu prodloužení. Tento poznatek je v podstatě jedním ze základních kamenů matematické teorie pružnosti a v nezměněné podobě se využívá dodnes. Zákon, který Hooke definoval, nese jeho jméno.\n\nPružnost lze velmi obecně rozdělit na několik vzájemně souvisejících oddílů.\n\nPoznatky z pružnosti lze využít jen při splnění několika předpokladů. Praxe ukazuje, že teoretické vztahy lze využít, i když se vlastnosti reálného tělesa či konstrukce prvním dvěma předpokladům pouze blíží.\n\nPružné těleso (též elastické těleso) je takové těleso, které se působením vnější síly deformuje, ale po odstranění této síly se vrací do původního tvaru a velikosti. Tělesa, která se po odstranění vnější síly nevrátí do původního tvaru, se označují jako nepružná (též plastická tělesa).\n\nPojmem vnější síla lze v pružnosti označit veškeré síly působící na těleso (nebo konstrukci), které mají původ mimo těleso. Tato definice však není úplně přesná, neboť mezi vnější síly počítáme i tíhovou sílu způsobenou vlastní hmotností tělesa.\n\nPodle oblasti působení rozlišujeme vnější síly povrchové a objemové.\n\nZ hlediska času můžeme těleso či konstrukci zatížit staticky, kdy jsou vnější síly konstantní v čase, nebo se velmi pomalu mění, cyklicky, kdy se vnější síly mění v čase periodicky, či rázově, kdy (obvykle velmi velká síla) působí na těleso po velmi malý časový interval (obvykle se jedná o mikrosekundy až milisekundy).\n\nVlivem působení vnějších sil se těleso deformuje a rovněž v něm vzniknou tzv. vnitřní síly, které odporují vnějším silám. Velikost a směr vnitřních sil se určuje metodou řezu. Vnitřní síla se v každém řezu rozkládá do dvou složek a to do normálové, která je kolmá na rovinu řezu, a do tečné, která leží v rovině řezu.\n\nNapětí a deformace vyjadřují intenzitu vnitřních sil.\n\nNapětí se vztahuje k danému řezu v tělese, jeho jednotkou je pascal, případně newton na metr čtvereční. Protože rozlišujeme dvě složky vnitřní síly, normálovou a tečnou, budeme rozlišovat i dvě složky napětí, normálové napětí a smykové (tečné) napětí.\n\nNormálové napětí tedy vypočteme jako podíl normálově složky vnitřní síly a obsahu plochy řezu\nPřejdeme-li k diferenciálně malé plošce řezu, platí vztah\n\nSmykovou složku napětí lze obdobně vyjádřit jako podíl tečné složky vnitřní síly a obsahu plochy příslušného řezu\nPro diferencíálně malou plošku řezu opět platí\n\nV technické praxi se obvykle normálová složka síly značí písmenem formula_5, tečná formula_6 a plocha řezu formula_7 (z anglického \"area\").\n\nOproti napětí se deformace (těž prodloužení, přetvoření nebo zkrácení) vztahuje k danému rozměru tělesa. Jde ale o bezrozměrnou veličinu, neboť udává poměr mezi prodloužením (zkrácením) a původním rozměrem. Protože se pohybujeme v oblasti malých deformací, je možno vztah pro výpočet poměrného prodloužení formula_8 zjednodušit, jak je naznačeno dále, bez (velké) újmy na přesnosti\n\nVýše uvedený vzorec udává prodloužení tělesa způsobené normálovou složkou vnitřní síly. Je zřejmé, že i tečná složka vnitřní síly způsobuje nějakou deformaci a tou je natočení roviny řezu, tzv. skos formula_10 vyjadřující poměr mezi výškou řezu formula_11 a vzdáleností mezi původní polohou krajního bodu řezu a novou polohou krajního bodu řezu formula_12. Vztah pro výpočet skosu jde opět díky základním předpokladům pružnosti zjednodušit\nneboť za předpokladu, že úhel formula_14 je menší než 5° (což je splněno, neboť předpokládáme malé deformace) platí přibližná rovnost\n\nVztah mezi napětím a deformací vyjadřuje Hookeův zákon, omezíme-li se tedy na oblast platnosti tohoto zákona, pro tah (resp. tlak) platí\nkde formula_17 je modul pružnosti v tahu (též Youngův modul pružnosti). Podobně pro skos můžeme definovat vztah, někdy nazývaný Hookeův zákon pro smyk,\nkde formula_19 je modul pružnosti ve smyku.\n\nSrovnáme-li všechny uvedené vztahy, můžeme v případě, kdy je součást konstantního průřezu formula_7 namáhána jenom normálovou silou formula_5, určit prodloužení na základě znalostí počátečních podmínek ze vztahu\nkde formula_23 je absolutní změna délky součásti a formula_24 její původní délka.\n\nPřesnější vztah mezi napětím a deformací lze získat experimentálně, provedením tahové zkoušky, kdy nejsme omezeni oblastí platnosti Hookeova zákona.\n\nPo provedení tahové zkoušky je možno vytvořit tahový diagram, zobrazující závislost mezi silou formula_25, kterou působíme na vzorek (obvykle tyč normované délky a normovaného průřezu) a délkou formula_23, o níž se sledovaný vzorek prodlouží. Matematicky lze tento vztah zapsat formula_27.\n\nČasto se zavádí pracovní diagram, vyjadřující závislost napětí na deformaci, matematicky formula_28. Myšlenka přechodu od tahového diagramu k pracovnímu je velmi jednoduchá: uvědomíme-li si, že pro napětí platí vztah formula_29 a deformaci je možno určit jako formula_30, přičemž formula_31 i formula_24 jsou pro měřený vzorek konstanty (jak už bylo zmíněno výše, jde o obsah průřezu a délku nenamáhaného vzorku), můžeme pomocí známých vzorců spočítat napětí formula_33 a deformaci formula_8.\n\nJe třeba si uvědomit důležitou skutečnost: je-li vzorek natahován, jeho průřez formula_7 se zmenšuje. V naší úvaze však napětí formula_33 počítáme díky znalosti obsahu průřezu nenamáhaného vzorku formula_31. Tento však obecně není konstantní a proto se skutečné napětí může i značně lišit od napětí námi spočítaného. Z tohoto důvodu se zavádí pojmy smluvní pracovní diagram a skutečný pracovní diagram. Oba diagramy znázorňují závislost napětí na deformaci, ve smluvním pracovním diagramu však napětí vztahujeme ke klidovému průřezu formula_31, zatímco ve skutečném pracovním diagramu napětí vztahujeme ke skutečnému průřezu. Je tedy zjevné, že ve smluvním diagramu je sice napětí zdánlivé, ale jeho vytvoření je snazší, zatímco ve skutečném diagramu je skutečné napětí, ale vzhledem k proměnnému průřezu je jeho vytvoření složitější.\n\nNa základě podobnosti pracovních (či tahových) diagramů lze jednotlivé materiály rozdělit do několika skupin, o nichž bude řeč dále.\n\nZbývá dodat, že křivky v tahovém i smluvním pracovním diagramu mají pro daný materiál stejný průběh.\n\nHouževnaté materiály se vyznačují stejným chováním v tahu i tlaku a obvykle i vysokou pevností. Mezi houževnaté materiály patří například houževnatá ocel.\nDále je pomocí pracovního diagramu popsáno chování houževnatého materiálu, respektive závislost napětí na jeho deformaci.\n\nHodnota formula_39 v diagramu se nazývá mez úměrnosti. V intervalu od nulového napětí do meze úměrnosti platí Hookeův zákon a veškeré deformace jsou elastické (bývají značeny formula_40), což znamená, že po odstranění zatížení deformace zmizí a délka namáhané součásti se vrátí na původní délku formula_24.\n\nHodnota formula_42 označuje mez pružnosti, zvanou též mez elasticity. Mez pružnosti se obvykle příliš neliší od meze úměrnosti. Při zvýšení napětí nad mez pružnosti dochází po odstranění zatížení k tomu, že deformace nezmizí úplně, ale zůstává jistá trvalá (tzv. plastická) deformace (značí se formula_43).\n\nNapětím formula_44 (v novější literatuře formula_45) je určena mez kluzu nebo mez průtažnosti. Součást se v tomto bodě prodlužuje, aniž by se zvětšovalo zatížení. Rovněž dochází ke změně fyzikálních vlastností materiálu, kdy krystalové mřížkou kloužou po sobě (proto mez kluzu) a v důsledku jeho přetvoření také k mírnému zpevnění.\n\nU některých materiálů jsou hodnoty formula_39, formula_47 a formula_48 prakticky totožné. O takových materiálech říkáme, že nemají výraznou mez skluzu a zavádíme tzv. smluvní mez skluzu formula_49, což je hodnota napětí způsobující plastickou deformaci 0,2%.\n\nPři dalším zvyšování zatížení dosáhneme meze pevnosti formula_50 (v novější literatuře formula_51). Za mezí pevnosti dochází ke zužování průřezu (tzv. tvorbě krčku) a v bodě formula_6 dojde k přetržení vzorku.\n\nPůsobení vnějších sil na těleso může být různé. Hovoříme pak o \"namáhání tělesa\" v tahu, v tlaku, v ohybu, ve smyku (střihu), v kroucení (v krutu/torzi), resp. že jsou takto namáhány soumezné řezy:\n\nSoumezné řezy tedy popisují 4 varianty dvou proměnných: Směr pohybu je tečný/kolmý, posuvný/otáčivý. V každém případě soumezné řezy na sebe vzájemně působí opačně, jsou spolu v kolizi.\n\nU některých materiálů nezmizí po odstranění zatížení deformace ihned, ale pouze její část. Zbytek deformace pak mizí po určitou dobu. Tento jev se nazývá dopružování (elastická hystereze).\n\nDopružování a odchylky od Hookova zákona se objevují při opakovaném namáhání materiálu tahem a tlakem. Křivky napínání a stlačování pak vytváří tzv. hysterezní křivku.\n\n\n\n"}
{"id": "129243", "url": "https://cs.wikipedia.org/wiki?curid=129243", "title": "Ibuprofen", "text": "Ibuprofen\n\nIbuprofen (lat. \"ibuprofenum\") je léčivo ze skupiny nesteroidních antiflogistik, které se používá na tlumení bolestí, zánětů a horeček. Existuje ve formě tablet, sirupů a léků pro lokální podání (krémy, gely). Tablety v síle do 400 mg se dají zakoupit v lékárně i bez lékařského předpisu. Síla 600 mg je vázaná na lékařský předpis. Prodává se pod různými komerčními názvy, např. Apo-Ibuprofen, Brufen, Dolgit, Ibalgin, Ibumax, Nurofen aj.\n\nIbuprofen patří do indikační skupiny antiflogistika, analgetika a antipyretika. Užívá se při mírných a středních bolestech různého původu (především bolesti kloubů, svalů, zubů, hlavy a menstruační bolesti), zvýšené teplotě, při zánětech.\n\nIbuprofen je inhibitor enzymu cyklooxygenázy (COX). Tento enzym je zodpovědný za tvorbu prostaglandinů, látek způsobujících bolestivé vjemy a zvyšující teplotu. Zánět zmírňuje za pomoci snížení uvolňování mediátorů zánětu z buněk imunitního systému.\n\nDoporučená dávka závisí na tělesné hmotnosti a indikaci. Standardní denní dávka na léčbu bolesti či horečky je jedna tableta denně. Obecně se dá říci, že doporučená dávka pro perorální podání je pro dospělé a dospívající od 12 let 400 mg až 3krát denně s časovým rozestupem 4-6 hodin (20-35 mg/kg hmotnosti pro děti). Maximální denní dávka by neměla překročit 1 200 mg. V případě revmatických onemocnění může být dávka i vyšší. Přesnou dávku ale musí vždy stanovit lékař. V takovém případě by neměla být překročena maximální denní dávka 2 400 mg.\n\nNežádoucí účinky se projevují především v oblasti žaludku. Častější nežádoucí účinky: nevolnost, dyspepsie, zvýšená hladina jaterních enzymů, průjem, zácpa, krvácení z nosu, bolesti hlavy, závratě, vyrážka, zadržování tekutin a hypertenze. Vzácně při dlouhodobém užívání velkých dávek může dojít u některých jedinců k poškození tenkého střeva, srdečnímu selhání, hyperkalémii, poškození ledvin a může dojít ke vzniku žaludečních vředů. Prevence je pouze krátkodobé užívání a požití po jídle.\n\nPři dlouhodobém užívání vysokých dávek (více než 1000 mg denně) se zvyšuje také riziko selhání srdce.\n\nV prvním a druhém trimestru těhotenství a při kojení lze užívat pouze na výslovné doporučení lékaře. Ženy, které chtějí otěhotnět, se musí o užívání poradit s lékařem.\nLék nesmí užívat ženy v třetím trimestru těhotenství.\n\nV Evropě, Austrálii a na Novém Zélandu je ibuprofen-lysin („ibuprofenlysinát“, lysinová sůl ibuprofenu) registrovaným lékem pro podobné indikace jako ibuprofen. Ibuprofen lysin má ale oproti němu prokazatelně rychlejší nástup účinku. Nejvyšší koncentrace v organismu se objevuje již po 15 minutách (u klasických forem po 30 minutách). V ČR je na trhu přípravek s obsahem této látky - Ibalgin rapid 12 × 400 mg.\n\nUžívání ibuprofenu a jiných léků se vzájemně ovlivňuje, a to především s léčivy, které snižují srážlivost krve. Ibuprofen jejich účinek snižuje. Dále může dojít ke snížení antihypertenzního účinku u léčiv na vysoký krevní tlak.\n\n\nHistorie tohoto léku je spjata s doktorem Stewartem Adamsem, který v padesátých letech dvacátého století byl vedoucím vědeckého výzkum u společnosti Boots Pure Drug Company. Původní výzkumný úkol bylo nalezení protizánětlivého léku pro pacienty s revmatickou artritidou, nicméně výsledkem byla látka tišící bolesti mnohem silněji než aspirin a s menším množstvím vedlejších účinků.\n\n"}
{"id": "129250", "url": "https://cs.wikipedia.org/wiki?curid=129250", "title": "Jednotkový vektor", "text": "Jednotkový vektor\n\nV matematice, respektive v jejím podoboru nazývaném lineární algebra, se v normovaném vektorovém prostoru rozumí jednotkovým vektorem každý vektor, jehož norma (často označovaná zkrátka za \"délku\") je rovna jedné. \n\nNormovaný vektor formula_1 nenulového vektoru formula_2, tedy jednotkový vektor stejného směru, lze získat (skalárním) dělením vektoru jeho normou, tedy:\n\nV eukleidovském prostoru je skalární součin dvou jednotkových vektorů roven kosinu úhlu, který svírají, což plyne okamžitě z patřičné definice.\n\nJedním z typických využití jednotkových vektorů je jejich využití v ortonormální bázi. Při standardním postupu hledání ortonormální báze se v rámci procesu \nGramovy-Schimdtovy ortogonalizace při hledání ortogonální báze zároveň provádí normování vektorů, která zachovává jejich ortogonální směr, ale sjednocuje jejich délku na jedna. Nejběžnějším příkladem takovým bází jsou báze \nkartézské soustavy souřadnic.\n"}
{"id": "129252", "url": "https://cs.wikipedia.org/wiki?curid=129252", "title": "Konstantin Ustinovič Černěnko", "text": "Konstantin Ustinovič Černěnko\n\nKonstantin Ustinovič Černěnko ( ; 24. srpna 1911 – 10. března 1985) byl sovětský politik a nejvyšší představitel Sovětského svazu pouhých třináct měsíců v období od 13. února 1984, kdy nahradil Jurije Andropova, až do své smrti. Byl také předsedou prezídia Nejvyššího sovětu (od 11. dubna 1984).\n\nV letech 1965–1982 vedl Černěnko všeobecné oddělení ÚV, které představovalo kancelářskou ústřednu strany a fakticky bylo osobním sekretariátem generálního tajemníka ÚV KSSS. V roce 1976 se stal tajemníkem ÚV a později postoupil i do politbyra. Na konci 70. let se stal jednou z nejvlivnějších postav stranického vedení, přestože jeho zdravotní stav se začal povážlivě zhoršovat.\n\nMěl posměšnou přezdívku \"KUČer\" (\"КУЧер\"), což byly jednak iniciály jeho jména, jednak to v ruštině znamená „kočí“ – narážka na jeho venkovský původ a absenci vůdcovského charismatu. Podle svědectví současníků to byl v soukromém životě vcelku slušný člověk (aspoň na poměry bolševické verchušky), měl rád přírodu a poezii, ale byl fyzicky i psychicky slabý, nerozhodný a jeho inteligence byla stěží průměrná. Emigrantský časopis \"Ruská mysl\" jej charakterizoval: „Nejvýraznější Černěnkovou vlastností je naprostá absence jakékoli výraznosti.“\n\nKonstantin Ustinovič Černěnko se narodil v chudé početné rodině v sibiřské vesnici Bolšaja Těs (dnes už neexistující vesnička, zatopená vodami Krasnojarské přehrady). V mládí byl nádeníkem, ve 30. letech sloužil u pohraničníků. Za svou kariéru údajně vděčí sestře, která byla milenkou prvního tajemníka Krasnojarského oblastního výboru strany a zařídila, aby se Konstantin dostal do Moskvy na Vysokou stranickou školu. Později byl přeřazen do Moldávie, kde se ve funkci ředitele tamního stranického agitpropu na počátku 50. let seznámil s Leonidem Iljičem Brežněvem (tehdy vedoucím stranické organizace), což mu později velmi pomohlo v další kariéře. Černěnko se osvědčil jako výkonný byrokrat a loajální vykonavatel Brežněvových pokynů a rozkazů. Brežněv mu absolutně důvěřoval, jako jedinému ze spolupracovníků mu tykal a hrával s ním domino; Černěnko projevoval oddanost šéfovi také tím, že s ním chodil často na hony, ačkoliv to zhoršovalo jeho astma. Proto se po Brežněvově smrti říkalo, že ve skutečnosti umřel už dávno, ale teprve teď mu to Černěnko oznámil.\n\nČerněnko byl považován za přirozeného Brežněvova nástupce, ale první muž KGB Jurij Andropov využil svého mocenského vlivu a slíbil rozsáhlou modernizaci, takže získal na svou stranu většinu politbyra a byl zvolen generálním tajemníkem. Ambiciózní Andropov odstranil mnoho neschopných a zkorumpovaných funkcionářů, takže po jeho smrti v únoru 1984 všichni s ulehčením nastolili Černěnka, symbolizujícího návrat ke starým časům. Již na Andropovově pohřbu bylo zjevné, že nový vládce šestiny světa postrádá schopnost cokoli řídit. Říkalo se, že Černěnko k moci „nepřišel, ale byl k ní přišourán“. V srpnu 1983 už beztak vážně nemocný Černěnko prodělal těžké alimentární onemocnění poté, co snědl rybu na letním bytě u šéfa KGB Vitalije Fedorčuka (proto se spekulovalo o tom, že byl záměrně otráven). Zbytek života strávil převážně na nemocničním lůžku, v dosahu kyslíkového přístroje. Politolog Leonid Parfjonov o něm prohlásil: „Aniž by nabyl vědomí, ujal se funkce generálního tajemníka.“ Pokud se Černěnko ukázal na veřejnosti, museli ho podpírat příslušníci ochranky a další ho měli za úkol obklopovat v těsném hloučku, aby to vypadalo, že státníkovo tempo chůze sto metrů za čtvrt hodiny není způsobeno fyzickou kondicí, ale tím, že se musí zastavovat kvůli konverzaci se zástupy obdivovatelů.\n\nČerněnkův zdravotní stav a krátkost funkčního období neumožnily významné politické kroky. Za zmínku stojí zastavení či anulování některých procesů s Brežněvovými kleptokratickými spolupracovníky, zahájených za Andropova. Projevem konzervativních tendencí byla i kampaň proti západnímu způsobu života, která vedla k represím proti fanouškům rockové hudby (měla svůj dopad i v Československu) či sci-fi. Černěnko se také pokusil o rehabilitaci do té doby spíše rozpačitě utajovaného Stalina – vznikl např. film \"Boj o Moskvu\", zobrazující Stalina jako moudrého vojevůdce a velkorysého státníka, pozorně naslouchajícího kritice. Do komunistické strany byl s velkými poctami znovu přijat Vjačeslav Molotov, poslední žijící protagonista „kultu osobnosti“.\n\nPraktické bezvládí využili členové politbyra k boji o nástupnictví. Když se největší favorit Viktor Grišin zdiskreditoval korupční aférou na moskevské radnici, zúžil se výběr na dva nejmladší kandidáty: leningradského šéfa strany Grigorije Romanova a Michaila Gorbačova, který využil svého řečnického umění a osobního kouzla (a pečlivě tajil své reformátorské úmysly), takže v březnu 1985 nahradil zemřelého Černěnka na nejvyšším postu.\n\nČerněnkovi se dostalo státního pohřbu a je zatím poslední osobou pohřbenou u Kremelské zdi v individuálním hrobě. Vzápětí byl odsouzen k zapomnění, neuskutečnil se ani návrh, aby po něm bylo pojmenováno město Penza.\n\n\n"}
{"id": "129257", "url": "https://cs.wikipedia.org/wiki?curid=129257", "title": "MARPAT", "text": "MARPAT\n\nMARPAT (zkratka pro MARine Disruptive PATtern - maskovací vzor námořní pěchoty) je digitálně vytvořený vzor používaný americkou námořní pěchotou na uniformě MCCUU (Marine Corps Combat Utility Uniform). Skládá se z velkého množství různě barevných pixelů, což je mnohem efektivnější než starší více či méně symetrické vzory. Je také známým pod jménem „digitální vzor“, protože místo makrovzoru (velké skvrny) používá mikrovzor (pixely). MARPAT byl vyvinut z černohnědého vzoru tygří pruhy.\n\nKoncept používání miniaturních barevných vzorků místo velkých skvrn však není žádnou novinkou. Již za druhé světové války používali němečtí vojáci uniformy podobné současným \"Flecktarn\", které se skládají z drobných barevných bodů. Inspiraci lze hledat i u Kanadských ozbrojených sil používajících taktéž digitální vzor zvaný CADPAT.\n\nMARPAT jako takový se dále dělí na tři různé varianty podle prostředí: Lesní, pouštní a městskou. První dvě se používají od roku 2004, městský vzor však nebyl nikdy schválen a nepoužívá se. K těmto dvěma vzorům byl později přidán i sněžný vzor.\nCílem digitálního vzoru je co nejdokonalejší sladění s pozadím. Zatímco proti jednolitému pozadí je téměř nepřehlédnutelný, při správné použití v terénu je díky absenci jakýchkoli ostrých hran mnohem efektivnější než tradiční maskovací vzory.\n\nNejen vzor byl změněn, vylepšení se dočkala i samotná uniforma. Nejvýraznější změnou je umístění kapes: zatímco starší BDU uniformy měly symetricky rozmístěné kapsy na hrudi a pase, MARPAT má praktičtěji umístěné kapsy na rukávech, takže zůstávají přístupné i v případě, že má voják na sobě vestu. Hrudní kapsy jsou mírně nakloněny směrem dovnitř, což opět zvyšuje jejich přístupnost. Další změny se týkají většího množství úchytů pro kolenní a loketní chrániče.\nSpolu s tím nyní námořní pěchota používá nové hnědé semišové boty.\n\nAby nezůstala pozadu, vyvinula pro své jednotky digitální vzor nazývaný Army Combat Uniform (ACU) i Armáda Spojených států. Ten se od MARPATu liší především méně výrazným barevným složením, které se ale dá používat univerzálně v kterémkoli prostředí. Americké letectvo oproti tomu navrhlo \"Airman Battle Uniform\" (ABU) založené také na tygřích pruzích.\n\n\n\"Česky:\"\n\"Anglicky:\"\n"}
{"id": "129269", "url": "https://cs.wikipedia.org/wiki?curid=129269", "title": "Jurij Vladimirovič Andropov", "text": "Jurij Vladimirovič Andropov\n\nJurij Vladimirovič Andropov (rusky Юрий Владимирович Андропов; 15. června 1914, Nagutskaja, dnes Soluno-Dmitrijevskoje – 9. února 1984, Moskva) byl sovětský politik a nejvyšší představitel Sovětského svazu a předseda prezídia Nejvyššího sovětu od 12. listopadu 1982 až do své smrti o patnáct měsíců později.\n\nŠlo o významného stranického a státního činitele KSSS a SSSR od konce 40. let do své smrti v únoru 1984. Působil ve významných funkcích v Komsomolu a stranickém aparátu v Karelo-finské republice a ÚV KSSS. Po Stalinově smrti odešel do diplomatických služeb a působil jako velvyslanec v Maďarsku, kde pracoval i v období protikomunistického povstání v roce 1956. V letech 1957–1967 vedl oddělení ÚV KSSS pro dohled nad sovětským blokem. V následujících patnácti letech stál v čele všemocné KGB. Na sklonku Brežněvovy éry se stal hlavním ideologem KSSS a po smrti L. I. Brežněva se stal jeho nástupcem. Funkci generálního tajemníka KSSS vykonával nedlouhých 15 měsíců (listopad 1982 – únor 1984).\n\nJurij Andropov pocházel z židovské rodiny. V mládí se stal aktivním komsomolcem. Během velkého teroru (1937/1938) vystoupal na přední příčky mládežnické organizace. V roce 1939 byl po ukončení velké čistky přijat do strany. V té době již vedl oblastní komsomolskou organizaci v Jaroslavli (1938–1940). Poté byl přesunut do nově zřízené Karelo-finské svazové republiky, kde se stal prvním tajemníkem republikového komsomolu. Během velké vlastenecké války se podílel na organizaci tamního frontu, partyzánského hnutí a spolupráci týlu a armády.\n\nV roce 1944 přešel na práci ve stranických orgánech. Nejprve působil jako druhý tajemník hlavního města republiky (Petrozavodsk) a později se stal tajemníkem republikového ÚV. V této době si doplňoval své vysokoškolské vzdělání mimo jiné na Vysoké škole stranické při ÚV VKS(b). Jeho kariéru nepříjemně poznamenala leningradská aféra, která smetla celé vedení republiky. Andropov jen zázrakem vyklouzl díky aktivní spoluúčasti během kampaně.\n\nPo pádu svého dlouholetého ochránce a prvního tajemníka Karelofinské republiky nenastoupil na jeho místo, ale byl převeden do ústředního aparátu v Moskvě. Stal se inspektorem a dohlížel na pobaltské svazové republiky. Jeho přímým nadřízeným se stal druhý muž strany Georgij Maximilianovič Malenkov a jeho favorit Averkij B. Aristov.\n\nPo Stalinově smrti odešel do diplomatických služeb a působil jako velvyslanec v Maďarsku, kde pracoval i v období protikomunistického povstání v roce 1956.\n\nJeho aktivita a vystupování během krize mu v očích Nikity Sergejeviče Chruščova přinesly ovoce. Brzy se dostavilo povýšení do funkce vedoucího oddělení ÚV KSSS pro dohled a spolupráci s ostatními sovětskými satelity.\n\nV roce 1962 byl vyzvednut mezi tajemníky ÚV a zařadil se mezi nové perspektivní Chruščovovy aparátčíky. Získal renomé znalce mezinárodních vztahů a ideologických otázek. V jeho oddělení ÚV se soustředil mozkový trust poradců, kteří si udrželi vliv na dění v SSSR až do dob M. S. Gorbačova.\n\nNástup Leonida Iljiče Brežněva – Michaila Andrejeviče Suslova (říjen 1964) byl pro něj ranou a zdálo se, že s jeho setrváním ve funkcích je konec. Až přespříliš byl spojen s Chruščovem. Nicméně složité vztahy a rivality uvnitř kremelské věrchušky (elita,\npolitická špička) vedly ke sblížení s Brežněvem, který hledal spojence proti svým soupeřům (Šeljepin – Podgornyj – Kosygin).\n\nV roce 1967 se podařilo Brežněvovi zbavit se nepohodlného šéfa KGB Semičasného. Novou hlavou KGB se stal Andropov, který zůstal v této funkci až do jara 1982, kdy se znovu vrátil do funkce tajemníka ÚV KSSS.\n\nPod jeho vedením upevnila státní bezpečnost svůj dohled nad obyvatelstvem. Pod její kontrolu se dostaly všechny sféry života státu i společnosti. Jedním z jejích úkolů byl boj s disentem, s projevy místního nacionálního separatismu a s náboženstvím. Z jeho iniciativy začalo vysídlování disidentů za hranice. V roce 1974 nebyl umožněn návrat Alexandra I. Solženicyna do země a později byl zbaven občanství. Lidé s odlišným názorem byli posíláni do psychiatrických léčeben, aby se předešlo jejich zavírání do věznic.\n\nKGB sledovala i život za hranicemi SSSR a spolupodílela se na určování linie zahraniční politiky. Andropov byl hlavním aktérem při vpádu sovětských vojsk do Československa v roce 1968 i do Afghánistánu v roce 1979. V letech 1980-1981 však jako ředitel KGB vystupoval proti návrhům řešit vojenskou okupací krizi v Polsku, která nakonec vyústila ve vnitřní státní převrat. Ve stejné době začal rovněž podporovat reformní kruhy v Sovětském svazu.\n\nÚpadek Brežněvovy osobnosti mu otevřel možnost ucházet se o následnictví. Brežněv původně vyzvedával své favority A. P. Kirilenka (spolupracovník z Dněpropetrovska od třicátých let) a K. U. Černěnka (spolupracovník a asistent od padesátých let z Moldávie).\nReálné šance se pro Andropova otevřely na jaře 1982. Po smrti M. A. Suslova zaujal post druhého tajemníka ÚV, převzal dohled nad ideologií a řízení sekretariátu ÚV.\n\nGenerálním tajemníkem ÚV KSSS byl zvolen na plenárním zasedání 14. listopadu 1982 na návrh svého rivala Konstantina Ustinoviče Černěnka. Dělba moci však proběhla již dříve na jednání politbyra.\n\nZdravotní stav nového sovětského vůdce byl již velmi špatný, přesto se vrhl do práce a zahájil sérii reforem, které měly obnovit hospodářský růst, zvýšit produktivitu práce a vyřešit ekonomické potíže kolabujícího impéria. Pozornost věnoval boji s korupcí a zneužívání postavení uvnitř stranické nomenklatury.\n\nDo vedoucích funkcí vyzvedával mladší funkcionáře. Kolem něj se vytvořilo nové perspektivní vedení KSSS (Andropov, Romanov, Gorbačov, Alijev, Gromyko, Ustinov, Ryžkov, Ligačov, Solomencev a Vorotnikov), které však muselo stále počítat se silnými pozicemi konzervativců, kteří nechtěli narušovat status quo Brežněvovy epochy (Černěnko, Tichonov, Pelše, Grišin, Kunajev, Ščerbyckij, Zimjanin, Kapitonov, Rusakov).\n\nVýrazným úspěchem, kterého jako generální tajemník dosáhl, bylo rozkrytí tzv. Bavlníkové aféry. Šlo o masivní korupční skandál, při němž vyšlo najevo, že představitelé středoasijských svazových republik, zejména uzbecké a tádžické po celou dobu Brežněvovy éry falšovali údaje o dodávkách bavlny s účastí některých Brežněvových blízkých spolupracovníků, včetně jeho zetě Jurije Čurbanova. V rámci skandálu byly zatčeny a vyšetřovány řádově tisíce osob a rozpracovány změny ve správních strukturách jednotlivých svazových republik. Dokončit je však už Andropov nestihl, stejně jako se nedočkal výsledků vyšetřování. V únoru 1984 zemřel ve věku 69 let. Jeho nástupcem se stal stářím a nemocemi zcela sešlý konzervativní stoupenec brežněvovského křídla Konstantin Ustinovič Černěnko. Ten zemřel o 13 měsíců později a na přerušené reformy, které Andropovov rozpracoval, navázal Černěnkův nástupce Gorbačov.\n\n\n\n\n\n\n"}
{"id": "129270", "url": "https://cs.wikipedia.org/wiki?curid=129270", "title": "Kostel svatého Havla (Štolmíř)", "text": "Kostel svatého Havla (Štolmíř)\n\nKostel svatého Havla ve středočeské vsi Štolmíř (součásti města Český Brod) je mohutná jednolodní barokní stavba, která byla postavena mezi roky 1710–1750 zkušeným zednickým mistrem Kristiánem Minedim.\n\nDnes je kostel ve velmi špatném technickém stavu a v posledních letech byl několikrát vykraden.\n\nVstupní průčelí je rozčleněno pilastry, portálem, oknem a ukončeno volutovým štítem. Presbytář je zaklenutý elipsovitou kupolí, kostelní loď pak kupolí na pendentivech.\n\nHlavní oltář je raně barokní (1688). Oltářní obraz sv. Havla pochází ze sázavského kláštera a byl sem přivezen v roce 1756. Boční oltáře sv. Kříže a Panny Marie jsou rovněž vyzdobeny obrazy z pozdějšího období.\n\nJednou z nejstarších památek je cínová křtitelnice z roku 1615. Nacházela se zde také velmi vzácná socha sv. Jana Nepomuckého v životní velikosti z roku 1721, přisuzovaná dílně Matyáše Bernarda Brauna. Do Štolmíře byla darována z katedrály sv. Klimenta v pražském Klementinu. Nyní je tato socha, vyřezaná z lipového dřeva, uložena ve sbírce Národní galerie v klášteře sv. Jiří.\n\nAutorem historicky velmi cenných varhan je známý varhanář Hans Heinrich Mundt. Byly postaveny v roce 1688 pro klášter na Sázavě a do Štolmíře byly přestěhovány společně s oltářním obrazem v roce 1756.\n\nV těsném sousedství kostela vznikla v 1. pol. 18. st. zvonice, zřejmě postavená na místě zbořené věže původní středověké svatyně z první poloviny 14. století. Stavba je nízká, hranolovitého typu s půlkruhově ukončenými okny. Zvonice byla postavena podle projektu Antonína Haffeneckera.\n\nVe zvonici byl původně zavěšen zvon „Jan“ z roku 1682, po krádeži v roce 2000 byl nalezen ve sběrných surovinách zcela zničený a rozřezaný, jeho restaurování je možné, ovšem už nikdy pro účel zvonění.\n\nKostel obklopuje hřbitovní zeď s dvojicí bran, které lemuje dvojice toskánských pilastrů. Brány pocházejí z roku 1723, jejich autorem je Jan Kalhota.\n\nVe Štolmíři, odkud pocházela jeho žena, pobýval malíř Antonín Slavíček – stavbu zachytil na obraze \"Kostel ve Štolmíři\". Dnes je obraz uložen v Galerii moderního umění v Roudnici n. L.\n\nDo konce roku 2004 byl kostel veden jako farní, poslední (?nebo předposlední) biřmování zde proběhlo v roce 1931, mše se zde sloužily pravděpodobně do r. 1974. Od té doby je filiálním kostelem farnosti sv. Gotharda v Českém Brodě. V kostele byly obnoveny pravidelné bohoslužby, které se konají každou 2. středu v měsíci v 18 hod. V říjnu na sv. Havla je také sloužena poutní mše svatá.\n\n\n"}
{"id": "129272", "url": "https://cs.wikipedia.org/wiki?curid=129272", "title": "Oldřich Říha", "text": "Oldřich Říha\n\nOldřich Říha (* 18. května 1948 Praha) je český hudebník, frontman české rockové skupiny Katapult.\n\nSvé dětství prožil v Praze v Mozartově ulici a v ulici Na Cihlářce, kde žil u babičky. Když byl jeho otec převelen z Prahy do Plzně, začal se Oldřich Říha na plzeňské základní škole věnovat sportu a to do té doby, dokud ho úplně nepohltil rock'n'roll, který u něj zvítězil nad vším ostatním.\nJe znám také pod přezdívkami Olda, Železnej Olda, Ocelovej Olda. Mezi jeho nejslavnější skladby patří například Půlnoční závodní dráha, Blues, Já nesnídám sám, Hlupák váhá, Vojín XY, Až, Katapult nebo Lesní Manekýn.\n\n18. května 2018 (v den jeho sedmdesátin) vyšla třídisková kompilace s názvem Katapult Essential. Skladby jsou rozděleny nikoliv podle letopočtu ale podle klíčů Hard,Slowly a Fast.\n\n2009 – skupina ... s pomocí přátel...\" (pouze pro vzpomínkové koncerty na Dědka)\n\nMezi jeho nejslavnější skladby patří například Půlnoční závodní dráha, Blues, Já nesnídám sám, Hlupák váhá, Vojín XY, Až, Katapult. Všechny tyto skladby jsou z repertoáru skupiny Katapult.\n\n\n\n"}
{"id": "129276", "url": "https://cs.wikipedia.org/wiki?curid=129276", "title": "Štolmíř", "text": "Štolmíř\n\nŠtolmíř (niem. \"Stolmirsch\", \"Markt Sittemir\") je vesnice ve Středočeském kraji, okrese Kolín. Bývalá samostatná obec je od roku 1964 součástí města Český Brod. V roce 2011 zde bylo evidováno 101 adres.\n\nŠtolmíř je také název katastrálního území o rozloze 6,78 km.\n\nŠtolmíří prochází silnice II. třídy II/245.\n\nDnešní Štolmíř se v historické literatuře uvádí jako dvorec Žitomiř. V Dalimilově kronice je například zmíněno, že se zde podrobil zlický kníže Radslav sv. Václavovi („Přěbyv s ním v Žitomíři,o vše dobré s ním sě smíři“).\n\nZa Václava II. byla Štolmíř královským majetkem, který byl administrativně zařazen k panství Poděbrady. V roce 1575 získalo Štolmíř město Český Brod. Po konfiskaci v roce 1623 připadla Štolmíř černokosteleckému panství.\n\nNejvýznamnější architektonickou památkou ve Štolmíři je barokní kostel sv. Havla. Stal se inspirací např. pro malíře Antonína Slavíčka, který v obci pobýval díky tomu, že zde vyrostla jeho manželka Bohumila, pozdější žena Herberta Masaryka a matka vnuček prezidenta T.G. Masaryka. Poté, co jí v dětství zemřeli rodiče, žila zde na statku svého strýce.\n\n\n"}
{"id": "129302", "url": "https://cs.wikipedia.org/wiki?curid=129302", "title": "Husté uspořádání", "text": "Husté uspořádání\n\nHusté uspořádání je matematický pojem z oboru teorie množin, konkrétněji z teorie uspořádání.\nMotivací k zavedení tohoto pojmu je zobecnění vlastností množiny racionálních čísel při běžném uspořádání podle velikosti.\n\nŘekneme, že ostré lineární uspořádání R na množině A je husté, pokud mezi každé dva různé prvky množiny A lze vložit jiný její prvek\nformula_1\n\nSnadno se dá ověřit, že mezi každými dvěma různými prvky hustě uspořádané množiny leží nekonečně mnoho jejích prvků.\nBudu-li uvažovat o běžném uspořádání čísel podle velikosti relací formula_2, pak\n\nZajímavé je, že pro spočetné množiny lze při zkoumání vlastností hustých uspořádání vystačit s formula_4, jak ukazuje následující věta, vyslovená a dokázaná Georgem Cantorem:\n\nKaždá hustě uspořádaná spočetná množina bez nejmenšího a největšího prvku je izomorfní s formula_4.\n\n"}
{"id": "129305", "url": "https://cs.wikipedia.org/wiki?curid=129305", "title": "Kostel svatého Havla", "text": "Kostel svatého Havla\n\nKostelů zasvěcených svatému Havlovi je více:\n\na další…\n"}
{"id": "129310", "url": "https://cs.wikipedia.org/wiki?curid=129310", "title": "Arnošt Košťál", "text": "Arnošt Košťál\n\nArnošt Košťál, též Erno Košťál, (26. června 1904 Police nad Metují – 2. července 1942 Pardubice) byl pardubický hoteliér a účastník protinacistického odboje.\n\nArnošt Košťál se narodil v Polici nad Metují, ale již v šesti letech se přestěhoval s rodiči do Pardubic, kde si jeho otec pronajal a posléze odkoupil od známého aviatika Jana Kašpara hotel Veselka. Mladý Arnošt nejprve studoval obchodní akademii v Chrudimi, kterou však nedokončil. Dal se však na studia hotelové školy v Drážďanech a později se dostal na praxi do Francie. Roku 1928 se v Praze oženil s Jarmilou Udržalovou z Dolní Rovně, dcerou Františka Udržala, pozdějšího československého ministerského předsedy. Narodily se jim 3 děti.\n\nRoku 1931, po úspěšné Výstavě tělesné výchovy a sportu v Pardubicích, si manželé Košťálovi pronajali hotel Grand projektovaný architektem Gočárem a záhy z něj vybudovali prvotřídní podnik. Roku 1936 odkoupil Košťál od svého otce hotel Veselka a svůj elán a nadšení napřel do jeho modernizací. V té době byla již z Košťála známá pardubická osobnost, měl také mnoho vlivných známostí (od Jana Masaryka a Eduarda Beneše až po Voskovce a Wericha).\n\nV hotelu Veselka zastihla Arnošta Košťála i druhá světová válka. Známý a úspěšný hoteliér se stal v roce 1941 součástí pardubického protinacistického odboje, když se zapojil do sítě organizované npor. Bartošem, velitelem výsadkářské skupiny Silver A vysazené na území protektorátu v prosinci 1941. Hotel Veselka byl tehdy prvotřídním podnikem často navštěvovaným veliteli pardubického gestapa, Košťál měl za úkol vyzvědět co nejvíce o těchto lidech a předat informace parašutistům. Později podstoupil velké riziko, když jednoho z členů Silver A Josefa Valčíka zaměstnal ve Veselce jako číšníka Miloslava Šolce. Po čase však gestapo odhalilo, že Šolc je falešné jméno, a začalo podezřívat i Košťála. Košťál varoval Valčíka, a ten uprchl do Prahy, kde se stal aktivním účastníkem atentátu na Reinharda Heydricha. Po něm však následovalo hromadné zatýkání, které se nevyhnulo ani Arnoštu Košťálovi. Byl dopaden a spolu s dalšími účastníky odboje 2. července 1942 na pardubickém „Zámečku“ popraven.\n\n"}
{"id": "129312", "url": "https://cs.wikipedia.org/wiki?curid=129312", "title": "CADPAT", "text": "CADPAT\n\nCADPAT (zkratka CAnadian Disruptive PATtern – kanadský maskovací vzor) je digitální kamuflážní vzor používaný kanadskou armádou.\n\nObjevuje se ve třech různých variantách: vzor pro mírné pásmo a džungli (\"anglicky \"temperate woodland\" – \"TW\"), vzor pro suché oblasti a pouště (anglicky \"arid region\" – \"AR\") a vzor pro arktické podnebí.\n\nCADPAT byl původně plánován jen jako vzor určený pro použití u potahu na helmu, v rámci programu Clothe the Soldier. Během testů u pěchoty se zjistilo že jeho maskovací schopnosti převyšují (s ohledem na terén) veškeré dosavadní maskovací vzory a tak padlo rozhodnutí použít CADPAT i u ostatních výstrojních součástí. Po počátečních problémech s výrobou, byly nové uniformy plošně zaváděny v roce 2001 a 2002. Vzor AR byl zaváděn později – v letech 2002 až 2004 a to především u jednotek v Afghánistánu. Vzor pro arktické podnebí se stále nachází ve fázi testů.\n\nUniformy CADPAT nahradily starší olivově zelené polní uniformy používané od roku 1960 a také příležitostně u výsadkářů používané Britské uniformy ve vzoru DPM.\n\n\n\n"}
{"id": "129313", "url": "https://cs.wikipedia.org/wiki?curid=129313", "title": "IEEE 802.11i", "text": "IEEE 802.11i\n\nIEEE 802.11i, také známý jako WPA2, je dodatek k IEEE 802.11 standardu vylepšující autentizační a šifrovací algoritmus pro bezdrátové sítě Wi-Fi. Byl schválen 24. června 2004 a zneplatňuje tak původní zabezpečení Wired Equivalent Privacy (WEP), které má mnoho bezpečnostních slabin. Wi-Fi Protected Access (WPA) je předchůdce WPA2, ale místo implementace plného IEEE 802.11i implementuje pouze 3. návrh tohoto standardu, tedy pouze podmnožinu 802.11i.\n\nWPA2 používá blokovou šifru Advanced Encryption Standard (AES), zatímco dřívější WEP a WPA používají proudovou šifru RC4.\n802.11i architektura obsahuje následující komponenty: IEEE 802.1X pro autentizaci (používá tedy Extensible Authentication Protocol (EAP) a autentizační server), Robust Security Network (RSN) pro udržování záznamu asociací a na AES založený \"Counter Mode with Cipher Block Chaining Message Authentication Code Protocol\" (CCMP), který poskytuje utajení, integritu a autentizaci. Dalším důležitým prvkem autentizačního procesu je čtyřcestný handshake.\n\nNa mnohých novějších Access Pointech (AP) je nastavitelný režim:\n\nVyhledat další inf. o Windows WPA2 na webu MS \n"}
{"id": "129315", "url": "https://cs.wikipedia.org/wiki?curid=129315", "title": "Andrej Andrejevič Gromyko", "text": "Andrej Andrejevič Gromyko\n\nAndrej Andrejevič Gromyko ( ; , Staryje Gromyki u Homelu – 2. července 1989, Moskva) byl sovětský politik a diplomat. Od roku 1939 působil v diplomatických službách SSSR, v letech 1957–1985 jako ministr zahraničních věcí a předseda prezídia Nejvyššího sovětu (1985–1988).\n\nNarodil se v rolnické rodině na území dnešního Běloruska (oblast města Gomel).\n\nV roce 1932 ukončil Andrej Andrejevič Gromyko Ekonomický institut v Minsku s titulem doktor ekonomických věd. V letech 1936–1939 působil jako pedagog a vědec v Institutu ekonomie Akademie věd SSSR. Stalinské čistky otevřely Gromykovi cestu ke kariéře v diplomacii.\n\nNa jaře roku 1939 Stalin pověřil Lavrentije Beriju a jeho NKVD provést očistu narkomindělu (NKID, lidový komisariát zahraničních věcí) jako přípravu na přehodnocení dosavadního zahraničního kursu SSSR. Většina diplomatů zmizela a samotný lidový komisař Maxim Litvinov byl zbaven úřadu a ponechán v domácím vězení. Novým šéfem sovětské diplomacie se stal tehdejší premiér SSSR Vjačeslav Molotov. Jeho pravou rukou se stal dosavadní pracovník NKVD Děkanozov. Společně začali vytvářet nový diplomatický sbor a jedním z povolaných se stal i vzdělaný Gromyko, který převzal vedení Oddělení amerických států NKID a stal se poradcem velvyslanectví SSSR v USA.\n\nV letech 1943–1946 pobýval ve Washingtonu jako sovětský velvyslanec v USA. Účastnil se řady jednání na nejvyšší úrovni a spolupodílel se na zřizování OSN, ve kterém se stal prvním představitelem SSSR (1946–1948). Vedle toho se stal i náměstkem ministra zahraničí SSSR (1946–1949). Po odvolání Molotova z úřadu a jmenování Andreje Vyšinského se stal Gromyko prvním náměstkem ministra (1949–1952). V letech 1952–1953 pobýval v Londýně jako sovětský velvyslanec.\n\nZměny v Kremlu znamenaly pro Gromyka opět návrat do funkce prvního náměstka ministra (1953–1957), v jehož křesle se vystřídali V. M. Molotov (do r. 1956) a D. T. Šepilov (1956–1957).\n\nPo Stalinově smrti převzal řízení zahraniční politiky do svých rukou Vjačeslav Molotov, který měl na rozdíl od ostatních členů předsednictva strany zkušenosti a ve světě značné renomé. V mocenském střetu však postupně musel ustoupit Nikitovi Chruščovovi, který si jako šéf strany přivlastnil hlavní slovo ve formulování zahraniční politiky. Právě z jeho iniciativy byl Molotov odvolán a na jeho místo přišel nejprve stranický ideolog Dmitrij Šepilov a pak zkušený diplomat Andrej Gromyko. Jeho vliv na formování zahraniční politické linie byl prozatím minimální. Hlavní slovo měl Chruščov, který jednal s Gromykem velmi povýšeně. Změna nastala teprve po nástupu nového Brežněvova stranického vedení v říjnu 1964.\n\nPád Chruščova a nástup nové garnitury do čela KSSS přinesl i změny v postavení ministra zahraničí. Brežněv ani Kosygin neměli dostatek zkušeností z oblasti mezinárodních vztahů a tak Gromyko měl více možností zasahovat do formulování zahraniční politiky, byť nadále si zachovalo hlavní slovo politbyro ÚV KSSS. Vztahy mezi ním a generálním tajemníkem byly v přátelské rovině už od konce padesátých let, když Brežněv zastával funkci hlavy státu a musel podnikat řadu oficiálních návštěv.\n\nRůst Gromykovy úlohy uvnitř sovětského vedení mu přinesl i členství v politbyru (1967 kandidát, 1973–1988 plnoprávný člen).\n\nDruhá polovina 70. let přinesla pozvolný úpadek Brežněvovy osobnosti. Jeho vliv na politiku klesal. Mocenské vakuum vyplnili jeho nejbližší důvěrníci. Hlavní slovo na formulování bezpečnostních a zahraničně politických otázek měl triumvirát složený z Jurije Andropova (KGB), Dmitrije Ustinova (vojensko-průmyslový komplex, ministerstvo obrany, generální štáb) a Gromyka (ministerstvo zahraničí), který rozhodl bez angažovanosti stranického aparátu o invazi do Afghánistánu v roce 1979.\n\nPrávě podpora Ustinova i Gromyka přivedla Andropova do křesla generálního tajemníka. Ten se Gromykovi odměnil statutárním povýšením na post prvního náměstka předsedy rady ministrů při zachování funkce ministra zahraničních věcí SSSR.\n\nPo smrti Andropova (únor 1984) pětasedmdesátiletý Gromyko podržel vládnoucí gerontokracii při volbě Konstantina Černěnka generálním tajemníkem. O rok později však již stál jednoznačně na straně progresivní skupiny kolem Michaila Gorbačova.\n\nNástup nové stranické garnitury se promítl i do postavení Gromyka. Odešel z funkce ministra zahraničí a stal se oficiální hlavou státu – předsedou prezidia Nejvyššího sovětu SSSR, kterou vykonával až do roku 1988, kdy byl penzionován. Novým ministrem zahraničí se stal Eduard Ševardnadze (1985–1990).\n\nAndrej Andrejevič Gromyko vtiskl sovětské zahraniční politice charakteristickou stopu. Pro své protivníky byl vždy neúprosným a nezdolným soupeřem s kamennou tváří. Pro nadřízené představoval spolehlivého vykonavatele pokynů, se kterým byl spokojený jak Stalin a Molotov, tak i Chruščov či Brežněv. Tvrdě zastával sovětské postoje i v okamžicích, kdy byly neudržitelné, tak jako dříve jeho šéf Molotov.\n\nJeho ideologický dogmatismus s diplomatickou tvrdost výrazně ovlivnily skutečnou podobu politiky détente, na které se spolupodílel. V zásadě skutečně zůstával straníkem mírových jednání a spolupráce s USA, avšak za okolností, které budou pro SSSR maximálně výhodné.\n\nJeho kariéra diplomata a politika je v dějinách SSSR naprosto ojedinělá. Přestože zůstal neochvějným komunistou až do konce svého života, tak jeho kariéra završená vstupem do nejvyššího stranického vedení je neobvyklá. Pozornost zaslouží i dlouhověkost ve funkci ministra zahraničí (28 let), v jejímž držení se stal jednoznačně rekordmanem 20. století.\n\n\n\n\n \n"}
{"id": "129317", "url": "https://cs.wikipedia.org/wiki?curid=129317", "title": "Špaček", "text": "Špaček\n\nŠpaček (ustrnulá zdrobnělina od původního označení špak) může být:\n\n\n"}
{"id": "129318", "url": "https://cs.wikipedia.org/wiki?curid=129318", "title": "Malpa kapucínská", "text": "Malpa kapucínská\n\nMalpa kapucínská (\"Cebus capucinus\") je nevelká opice z čeledi ploskonosých opic malpovitých (\"Cebidae\"). Obývá tropické deštné lesy v Jižní a Střední Americe.\nSvůj rodový název získala podle kapucínských mnichů, jejichž kutny připomíná žluté zbarvení malpy kapucínské na hrdle, hlavě a ramennou, které kontrastuje s černě zbarveným zbytkem těla. Na temeni hlavy se občas objevuje černý proužek srsti připomínající tvar písmena V. Malpa kapucínská měří na délku kolem 48 cm, přičemž dospělý samec zřídka přesáhne hmotnost 6 kg, samice váží obvykle mezi 4 až 5 kg. Chápavý ocas je až 55 cm dlouhý. Samci jsou výrazně větší než samice, která svou výškou připomíná menší lilek.\n\nŽije ve skupinách tvořených 2 až 20 kusy, vedenými jedním dominantním samcem a samicí. Jsou to denní primáti, kteří většinu času tráví na stromech, kde se živí zvláště listy, různými plody, květy, stonky a bobulemi. Samice rodí po 157–167denní březosti jedno mládě. Nejvíce porodů probíhá mezi prosincem a dubnem. Mládě je plně odstaveno ve věku dvanácti měsíců a pohlavní dospělosti dosahuje ve věku mezi druhým až třetím rokem života. V přírodě se obvykle dožívá 15–17 let, v zajetí to může být i téměř o deset let více, mohou se tudíž dožít věku až 30 let.\n"}
{"id": "129320", "url": "https://cs.wikipedia.org/wiki?curid=129320", "title": "Zakát (rozcestník)", "text": "Zakát (rozcestník)\n\nSlovo zakát může mít podle náboženského kontextu různý význam:\n\n"}
{"id": "129321", "url": "https://cs.wikipedia.org/wiki?curid=129321", "title": "Du riechst so gut", "text": "Du riechst so gut\n\nDu riechst so gut (Voníš tak dobře) byl prvním vydaným singlem skupiny Rammstein a prvním z alba Herzeleid. Popisuje dravce hledajícího svou kořist a zdůrazňuje témata šílenství a posedlosti při stopování kořisti.\n\nSingl byl znovu vydán v roce 1998 pod jménem Du Riechst So Gut '98 s nově natočeným klipem.\n\nPři živých vystoupeních Till Lindemann obvykle používá luk vystřelující spoustu jisker, se kterým se točí kolem dokola. Při některých vystoupeních jej používá při jiných písních jako Laichzeit, na Bizarre Festival 1997 nebo při Du Hast v průběhu Family Values Tour v roce 1999. Při kytarovém sólu, které předchází konci písně, dirigovali Richard a Paul obecenstvo. Při Reise, Reise Tour 2004/2005 si oblékali vesty, které měly na prodlouženém rukávu připevněné trubičky šlehající plameny a jiskry, přičemž oba stáli vedle sebe střídavě otočení k publiku.\n\nMá své místo na kompilaci Made in Germany 1995-2011.\n\n"}
{"id": "129322", "url": "https://cs.wikipedia.org/wiki?curid=129322", "title": "Zakát", "text": "Zakát\n\nZakát (arabsky زكاة či زكوة, tedy \"očištění\") je označení jednoho z pěti pilířů islámu, náboženské daně z majetku a z příjmů, určené k dobročinné pomoci.\n\nKaždý plnoprávný muslim je povinen odevzdávat\n\nTakto odevzdaný zakát může být použit pro:\n\nPodle stupně uskutečnění islámského práva v zemi, kde muslim žije, vybírá zakát buď přímo stát, nebo islámské nadace, nebo je na muslimovi samotném, aby příslušný podíl věnoval přímo na některý z předepsaných účelů.\n\nJako verše Koránu nabádající k odevzdávání zakátu se uvádějí:\n"}
