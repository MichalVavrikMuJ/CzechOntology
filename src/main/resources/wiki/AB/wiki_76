{"id": "180718", "url": "https://cs.wikipedia.org/wiki?curid=180718", "title": "Thrákie", "text": "Thrákie\n\nThrákie (bulharsky: Тракия \"Trakija\", řecky: Θράκη \"Thrákē\", latinsky: \"Thrace\" nebo také \"Threce\", turecky: \"Trakya\") je historické území nacházející se na Balkánském poloostrově. Dnes se tento region rozkládá na území tří států: Bulharska, Řecka a Turecka. Thrákie je omývána vodami tří moří: Černého moře, Egejského moře a Marmarského moře. Protéká jí řeka Evros (Marica), která tvoří hranici mezi Řeckem a Tureckem. Je ohraničována pohořími Stara Planina na severu a Rodopami na západě. V Turecku se toto území rovněž nazývá Rumélie. Starověká Thrákie (tedy území obývané thráckými kmeny) zasahovala také do současného severního Bulharska, části Rumunska a východních částí Srbska a Severní Makedonie.\n\nPodle řecké mytologie byli Thrákové potomky svého bájného předka jménem Thrax, který byl synem boha války Aréa. Thrákové jsou zmiňováni v Homérově eposu Ilias jako spojenci Trójanů. Podle Homéra se Thrákie táhla od řeky Axios na západě až k Helléspontu a Černému moři na východě. Podobně staří Řekové nazývali Thrákií veškeré území mezi Řeckem a Skýthií.\n\nPodle starověkých zdrojů, které ale informacemi o Thrákii příliš neoplývaly, byly horské regiony této země domovem bojovných a divokých kmenů, zatímco obyvatelé rovinatých krajů dávali, také v důsledku úzkých kontaktů s Řeky, přednost klidnějšímu způsobu života.\n\nTento indoevropský národ, pokládaný svými řeckými sousedy za barbarský a primitivní, vyvinul pokročilé formy umělecké výroby, řemesel a věnoval se také hudbě a poezii. Thrákové roztříštění v řadu drobných, vzájemně soupeřících království a kmenů nikdy nedosáhli jakékoliv formy národní a politické jednoty. Výjimku představovala pouze krátkodobá existence odryského království na přelomu 5. a 4. století př. n. l. Podobně jako u Keltů a jiných barbarských kmenů, žila většina lidí v prostých, opevněných vesnicích na vrcholcích kopců. Třebaže se v Thrákii až do počátku římské nadvlády nedokázala prosadit klasická středomořská městská civilizace, existovala zde řada větších pevností, které sloužily rovněž jako regionální obchodní centra. Nicméně, i přes vznik řady řeckých kolonií na pobřeží Thrákie (například Byzantion, Apollónia nebo Abdéra), se Thrákové usazování ve městech spíše bránili.\n\nThrákové sice byli již od raných dob vystaveni silnému kulturnímu vlivu Helénů, přesto si dokázali ještě po mnohá staletí udržet vlastní jazyk a kulturní svébytnost. Kulturní působení mezi oběma národy ovšem probíhalo oboustranně, jak ostatně dokládá převzetí několika thráckých bohů a také mýtické postavy Orfea Helény. Navzdory tomu Řekové pohlíželi na Thráky jako na pouhé barbary a to nejen proto, že jejich jazyk byl zcela odlišný od řečtiny.\n\nPrvní řecké kolonie v Thrákii byly založeny zhruba v 7. století př. n. l. Řekové zde narazili na bohatá ložiska zlata a stříbra. Zhruba od této doby byli proslulí thráčtí žoldnéři najímáni řeckými městskými státy.\n\nThrákie jižně od Dunaje (s výjimkou země Bessů) byla téměř půl století ovládána perskou říší za krále Dareia I., který podnikl do této země vojenské tažení někdy v roce 512 př. n. l. V období po ústupu Peršanů a před vzestupem Makedonců byla Thrákie rozdělena do tří částí. Zřejmě po polovině 5. století př. n. l. vznikl pravděpodobně v důsledku řecko-perských válek první thrácký stát – říše Odrysů. V peloponéské válce bojovali Odrysové jako spojenci Athén. Thrácké poleis se staly členy attického námořního spolku. Z počátku 4. století př. n. l. je známo jméno krále Kothyse I. Jeho syn Kersobleptes, vládce východní Thrákie, usiloval rozšířit svoji moc nad ostatní thrácké kmeny. Dal také razit bronzové mince a udržoval přátelské vztahy s makedonským králem Filipem II. Když se však Kersobleptes otevřeně připojil na stranu Athéňanů, vytáhl Filip v čele vojska do Thrákie a zajal Kersobleptova syna.\n\nV roce 351 př. n. l. dobyl Filip II. Makedonský západní oblasti Thrákie a učinil z nich součást své říše. O deset let později si podmanil i zbytek země. Po Filipově zavraždění Thrákové v roce 335 př. n. l. povstali, avšak Filipův syn a nástupce Alexandr Makedonský je svým rozhodným zásahem opět přinutil k poslušnosti. Thráčtí žoldnéři se dokonce účastnili Alexandrova slavného tažení proti Persii. Po Alexandrově smrti založil makedonský vojevůdce Lýsimachos v Thrákii vlastní království. Jeho říše se ale rozpadla záhy po jeho smrti, kdy do Thrákie vpadli Keltové vytlačení z Řecka a Makedonie. Jedna jejich část zde pobývala až do konce 3. století př. n. l. Většina odsud pokračovala dále do Malé Asie, kde vytvořila království nazývané Galatie.\n\nBěhem makedonských válek ve 2. století př. n. l. se Thrákie dostala poprvé do kontaktu s Římany. Porážka Makedonie ukončila období makedonského vlivu v Thrákii. Moci se od tohoto okamžiku ujali opět místní náčelníci. Andriskos, který v roce 149 př. n. l. vedl povstání Makedonců proti římské nadvládě, získal silnou podporu právě od Thráků, kteří se obávali rostoucí moci Římanů. Po mnoho dalších let pokračovaly některé kmeny v útocích proti římským legiím v Makedonii, ačkoliv jiné, jako třeba Bessové, se raději dobrovolně staly spojenci Římanů.\n\nDalších zhruba 150 let Thrákie pozvolna upadala do závislosti na Římu. Vůdčí postavení mezi Thráky si v této době vymohl náčelník jménem Rhaskuporis, který zasáhl i do římských občanských válek, když se postavil nejprve na stranu Pompeia a poté Caesara a později podporoval vůdce republikánů proti Marcu Antoniovi a Octavianovi. Ovšem pak byl Rhaskuporis zavražděn svým nástupcem a země se propadla do roky trvajících vnitřních rozbrojů doprovázených vzájemným vyvražďováním členů vládnoucí dynastie. S podporou římských císařů přebíraly vládu nad zemí různé frakce. Teprve poté, co krále Rhoimetalka III. zavraždila jeho vlastní žena, byla v roce 46 Thrákie připojena Claudiem jako provincie k římské říši.\n\nŘímská správa, v čele s místodržitelem s titulem \"procuratora\", sídlila ve městě Perinthos, nicméně většina území provincie byla spravována vojenským velitelem podléhajícím místodržiteli. Absence velkých městských center činila obtíže při správě provincie. Avšak postupné zakládání kolonií a výstavba silnic přispěly k pozvolnému hospodářskému rozkvětu Thrákie v době římské vlády. Romanizace však v této zemi nezapustila silné kořeny, naopak předpokládá se, že většina Thráků byla v této době helenizována.\n\nŘímská moc v Thrákii se opírala hlavně o legie umístěné v Moesii. Díky převážně zemědělskému charakteru Thrákie dodávala tato provincie říši množství statných vojáků. V dalších staletích byla Thrákie vystavena stále častěji se opakujícím útokům migrujících germánských kmenů. Mezi významná města náležela kromě již zmiňovaného \"Byzantia\" (dnešní Istanbul) a \"Perinthu\" (Marmara Ereğli), také \"Serdica\" (Sofie), \"Philippopolis\" (Plovdiv) a \"Adrianopolis\" (Edirne).\n\nV důsledku prohlubujícího se úpadku římské říše se Thrákie v průběhu 5. století vymkla římské kontrole. Ta se na dalších bezmála 1000 let změnila v bitevní pole. Útoky Gótů a Hunů ve 4. a 5. století vystřídaly o sto let později vpády Avarů a Slovanů, kteří tuto zemi z velké části kolonizovali a značně tak pozměnili její demografický a společenský charakter. Dědic římské moci na Balkáně, byzantská říše, si udržela kontrolu nad Thrákií až do počátku 9. století, kdy většina jejího území připadla Bulharům. Byzantinci získali vládu nad Thrákií zpět na konci 10. století, přesto již o 200 let později ji znovu pozbyli ve prospěch obnoveného bulharského carství. Během 13. a první poloviny 14. století představovala Thrákie předmět sváru mezi oběma státy. V roce 1265 byla oblast postižena vpádem mongolské Zlaté hordy, vedené chánem Nogajem. V roce 1352 podnikli osmanští Turci svůj první vpád do Thrákie a v průběhu pouhých dvaceti let si tuto zemi úplně podmanili. Jejich vláda přetrvala dalších pět století.\n\nV roce 1878 se oblast severní Thrákie stala autonomní osmanskou provincií Východní Rumelie, která se o sedm let později spojila s Bulharskem. Zbytek Thrákie byl rozdělen mezi Bulharsko, Řecko a Turecko po skončení série konfliktů na počátku 20. století (balkánské války, první světová válka, řecko-turecká válka). Thrácká identita je dodnes silně rozšířená především mezi obyvatelstvem v příslušných oblastech Řecka a Bulharska.\n\n\n"}
{"id": "180719", "url": "https://cs.wikipedia.org/wiki?curid=180719", "title": "Vefsna", "text": "Vefsna\n\nVefsna je nejdelší norská řeka v oblasti Nordland, která měří 163 km s povodím okolo 4122 km².\n\nProtéká horskou oblastí Børgefjell a na určitém úseku tvoří přirozenou hranici mezi Norskem a Švédskem. Řeka ústí do fjordu Vefsnfjord. Protéká obcemi Hattfjelldal, Grane a Vefsn.\n\nV historii byla řeka známá rybolovem lososů, ale v současnosti je řeka zamořena lososovým parazitem Gyrodactylus salaris. Na řece se nacházejí \"lososí peřeje Laksforsen\", kde byli často pozorování skákající lososi.\n"}
{"id": "180720", "url": "https://cs.wikipedia.org/wiki?curid=180720", "title": "Jitka Seitlová", "text": "Jitka Seitlová\n\nJitka Seitlová (* 17. dubna 1954 Přerov) je česká politička, geoložka a specialistka na ochranu životního prostředí. V letech 1996 až 2007 a opět od roku 2014 senátorka za obvod č. 63 – Přerov, v letech 2000 až 2004 a opět od roku 2016 zastupitelka Olomouckého kraje. Bývalá členka ODA, od roku 2017 členka KDU-ČSL.\n\nAbsolvovala Přírodovědeckou fakultu Univerzity Jana Evangelisty Purkyně v Brně (dnes Masarykova univerzita), kde později pracovala jako asistentka výzkumu regionální geologie.\n\nV letech 1980 až 1991 pracovala v Geotestu Brno, v letech 1991 až 1994 jako specialistka úseku státní správy Ministerstva životního prostředí. Krátce pracovala také jako oblastní manažer mezinárodní odpadářské firmy A.S.A. (Abfall service Austria), v letech 1995 až 1996 byla vedoucí referátu životního prostředí Okresního úřadu v Přerově.\n\nJe vdaná, má dvě děti: Terezu (* 1973) a Martina (* 1981), nyní má již také dvě vnoučata.\n\nV roce 1995 vstoupila do Občanské demokratické aliance, od dubna 1998 do roku 1999 byla místopředsedkyní ODA, stranu opustila v roce 2002. V roce 1996 byla za ODA zvolena senátorkou ve volebním obvodě č. 63 (Přerov), v dubnu 1997 – prosinci 2000 byla předsedkyní senátního klubu ODA, v roce 2002 své křeslo s podporou hnutí Nezávislí s převahou obhájila. 7. února 2007 byla ve druhém kole tajné volby zvolena zástupkyní veřejného ochránce práv. Funkci převzala 14. února a zároveň rezignovala na senátorský mandát.\n\nMezi lety 2000 a 2004 byla zastupitelkou Olomouckého kraje, zvolena byla jako členka ODA na kandidátce Čtyřkoalice. Ve volbách do Poslanecké sněmovny PČR v roce 2013 kandidovala v Jihomoravském kraji z pozice nestraníka jako lídryně Strany zelených, ale neuspěla.\n\nVe volbách do Senátu PČR v roce 2014 kandidovala jako nestraník za Stranu zelených a KDU-ČSL v obvodu č. 63 – Přerov. Se ziskem 39,95 % hlasů vyhrála první kolo a postoupila tak do kola druhého, v němž o týden později potvrdila svoje prvenství ziskem 54,26 % odevzdaných hlasů. Porazila tak člena hnutí ANO 2011 Antonína Prachaře a stala se opět senátorkou.\n\nV krajských volbách v roce 2016 byla z pozice nestraníka za KDU-ČSL zvolena zastupitelkou Olomouckého kraje, když kandidovala za subjekt \"\"Koalice pro Olomoucký kraj společně se starosty\"\" (tj. KDU-ČSL a SZ). V roce 2017 vstoupila do KDU-ČSL.\n\n"}
{"id": "180722", "url": "https://cs.wikipedia.org/wiki?curid=180722", "title": "Luční potok (přítok Radbuzy)", "text": "Luční potok (přítok Radbuzy)\n\nLuční potok je potok protékající okresy Plzeň-sever a Plzeň-město v Plzeňském kraji v České republice. Je dlouhý 16,9 km. Plocha povodí měří 69,8 km².\n\nLuční potok pramení u vsi Přehýšov a ústí u Valchy do Radbuzy v přehradní nádrži České Údolí. Díky každoročnímu vypouštění přehrady je v zimních měsících možno sledovat jeho tok až do řeky Radbuzy. Luční potok protéká širokým údolím a podél jeho toku je možno zhlédnout několik zajímavostí.\n\nJednou z nich je unikátní přírodní rezervace Nový rybník. Nejenže je první přírodní rezervací vyhlášenou Plzeňským krajem po začátku jeho působnosti, je také unikátní svým přírodním bohatstvím. Na ploše cca 10 hektarů zde roste jedinečné mokřadní rostlinné společenstvo. Hnízdí zde, v západních Čechách ojedinělá, kolonie racka chechtavého v počtu téměř 100 jedinců. Hnízdí zde některé zvláště chráněné druhy například potápka černokrká a malá, čírka modrá, dravec moták pochop a silně ohrožený chřástal vodní, rákosník velký a slavík modráček středoevropský (\"Luscinia svecica cyanecula\").\n\nPrůměrný průtok Lučního potoka u ústí činí 0,13 m³/s.\n"}
{"id": "180723", "url": "https://cs.wikipedia.org/wiki?curid=180723", "title": "Přísečno", "text": "Přísečno\n\nNázev Přísečno má více sídel:\n"}
{"id": "180726", "url": "https://cs.wikipedia.org/wiki?curid=180726", "title": "Výtrusovci", "text": "Výtrusovci\n\nVýtrusovci (\"Apicomplexa\") je skupina jednobuněčných alveolátních organismů. Dříve byla řazena do říše prvoků (Protozoa), později mezi Chromista či Chromalveolata. Dnes jsou klasifikováni v rámci kladu Alveolata jako součást superskupiny Sar. Výtrusovci dosahují velikosti 0,004–0,04mm. Jsou to výhradně parazité, nitrobuněční (intracelulární) nebo mimobuněční (extracelulární). Tělo je tvořeno jedinou buňkou se systémem organel apikálního komplexu, kryje ho pelikula, která se skládá z vnější a vnitřní membrány. Potrava je přijímána pasivně - pomocí osmózy, nebo \"pinocytózou\". Vylučování probíhá povrchem těla, dýchání má formu anaerobní. Pohyb obstarává buď posuv podélných lišt na povrchu těla, nebo soustava myofibril umožňující kontrakci buňky a její klouzavý pohyb.\n\n\n\nVýtrusovci mají složité vývojové cykly, střídá se u nich pohlavní a nepohlavní rozmnožování. Nejprve u nich dochází k rozdělení jedince - \"sporozoita\", na množství dceřiných jedinců (tento jev se nazývá \"schizogonie\", nebo také \"merogonie\"). Toto se opakuje 2–3krát, následuje zrací dělení buněk (\"meióza\"), tvorba gamet, jejich splynutím vznikne \"oocysta\" (tento jev se nazývá gametogonie), cyklus uzavírá nepohlavní namnožení uvnitř oocysty (\"sporogonie\"). U třídy výtrusovců - hromadinek (Gregarinia) sporozoit roste v tzv. \"trofozoit\".\n\n"}
{"id": "180731", "url": "https://cs.wikipedia.org/wiki?curid=180731", "title": "Vodní nádrž Šance", "text": "Vodní nádrž Šance\n\nVodní nádrž Šance je údolní přehradní nádrž na horním toku řeky Ostravice v Moravskoslezských Beskydech, vybudovaná v letech 1964 až 1969. Název je odvozen od vrchu Šance (576 m) na levém břehu poblíž hráze. Při stavbě přehrady byla mj. zatopena centrální část obce Staré Hamry a zrušena železniční trať z Frýdlantu nad Ostravicí do Bílé v úseku Ostravice-Bílá; silnice do Bílé musela být přeložena na estakádu ve svahu nad levým břehem. Hlavním účelem přehrady, situované pod řídce zalidněnou oblastí uprostřed Beskyd, je v současnosti shromažďování zásob pro výrobu pitné vody v úpravně Nová Ves ve Frýdlantu nad Ostravicí. Nádrž proto podléhá hygienické ochraně a koupání i jiné rekreační aktivity jsou v ní zakázány. Důležitým vedlejším využitím je regulace průtoku a ochrana před povodněmi.\n\nPrůměrný průtok 3,11 m³/s.\n\n\n\n\n"}
{"id": "180736", "url": "https://cs.wikipedia.org/wiki?curid=180736", "title": "Trio Bulgarka", "text": "Trio Bulgarka\n\nTrio Bulgarka, také známé jako Tři zlaté mince, dříve jako Folklorní trio Bulgarka, je bulharská vokální skupina.\n\nMezinárodní pozornost na sebe upoutala v roce 1975 díky spolupráci na albu „Le Mystere des voix Bulgares“, původně vydaném švýcarským vydavatelstvím Disques Cellier.\n\nTrio tvoří zpěvačky Stoyanka Boneva z Pirinu, Yanka Rupkina ze Strandže a Eva Georgieva z Dobrudži. Rozmanitost jejich původu jim umožnila vytvořit jedinečnou atmosféru hudby.\n\n\n"}
{"id": "180738", "url": "https://cs.wikipedia.org/wiki?curid=180738", "title": "Jan Alois Sudiprav Rettig", "text": "Jan Alois Sudiprav Rettig\n\nJan Alois Sudiprav Rettig (21. července 1774 Kvasiny – 26. července 1844 Litomyšl) byl český právník, obrozenecký spisovatel a překladatel.\n\nRettigův otec byl Němec, matka Češka. V letech 1794 až 1801 studoval práva. V roce 1807 se oženil s Magdalenou, roz. Artmannovou.\n\n\nRettig přeložil několik německých básní. Jeho překlady antických autorů (Horatia, Seneky, Plauta a Terentia) nebyly publikovány.\n\n"}
{"id": "180744", "url": "https://cs.wikipedia.org/wiki?curid=180744", "title": "Raphaël Poirée", "text": "Raphaël Poirée\n\nRaphaël Poirée (česky běžně psáno \"Raphael Poirée\", *9. srpna 1974 v Rives) je bývalý francouzský biatlonista. Celkem čtyřikrát vyhrál celkové pořadí světového poháru a osmkrát se stal mistrem světa.\n\nPrvního velkého úspěchu se Poirée dočkal na mistrovství světa v roce 1998, když vybojoval bronz ve stíhacím závodě. V roce 2000 se stal poprvé mistrem světa v závodě s hromadným startem, který je jeho nejlepší disciplínou - titul v něm zopakoval i v letech 2001, 2002, 2004 a 2005, mezitím v roce 2003 obsadil aspoň bronzový stupínek.\n\nV letech 2000 až 2002 vyhrál Poirée třikrát za sebou celkové pořadí světového poháru.\n\nNa zimních olympijských hrách 2002 v Salt Lake City ale na předchozí úspěchy nenavázal a získal jen stříbrnou medaili ve stíhacím závodě a bronz ve štafetě.\n\nV následujícím období ale pokračoval ve výborných výsledcích, zvláště v sezóně 2003-04, ve které počtvrté vyhrál celkovou klasifikaci světového poháru a na mistrovství světa v Oberhofu získal tři zlaté medaile ve sprintu, vytrvalostním závodě a závodě s hromadným startem.\n\nAni druhý olympijský pokus na hrách 2006 v Turíně Poiréeovi nevyšel. Ve srovnání se Salt Lake City si pohoršil na jediný bronz ze štafety.\n\nDo ledna 2007 vyhrál Poirée 39 závodů světového poháru, čtyřicáté vítězství vybojoval na mistrovství světa v roce 2007 v Anterselvě v Itálii. Návrat na přední příčky si zajistil díky perfektní střelbě a podruhé v kariéře vyhrál v mistrovském vytrvalostním závodě. Po závodu oznámil záměr ukončit na konci sezóny kariéru a věnovat se více rodině. Do konce roku pak zvýšil počet svých vítězství ve světovém poháru na konečných 44, poslední závody absolvoval v březnu 2007 na Holmenkollenu v Oslo. Poslední sezónu ve světovém poháru zakončil na celkovém třetím místě.\n\nPoirée je ženatý. Jeho první manželkou byla od roku 2000 norská biatlonistka Liv Grete Skjelbreidová, se kterou má tři dcery (Emmu, Annu a Lenu). Když uspěli na olympijských hrách v roce 2002, stali se prvním manželským párem, který na jedněch olympijských hrách vybojovali dvě medaile pro různé země. I Liv Grete vyhrála v Salt Lake City stříbro. Rozešil se roku 2013. Od roku 2016 je ženatý s Anne Tunes.\n\nPoirée je podobně jako zbytek francouzské biatlonové a běžecké reprezentace vojákem. Mluví francouzsky, anglicky, norsky a italsky. Jeho koníčky jsou filmy a tenis.\n\n"}
{"id": "180748", "url": "https://cs.wikipedia.org/wiki?curid=180748", "title": "William Wilberforce", "text": "William Wilberforce\n\nWilliam Wilberforce (24. srpna 1759 – 29. července 1833) byl britský politik a filantrop, který v britském parlamentu vedl kampaň proti obchodu s otroky a za sociální reformy. Jeho kampaň byla završena úspěchem v roce 1807, kdy byl schválen zákon o zrušení britského obchodu s otroky, což od následujícího roku začala Británie vnucovat také ostatním námořním mocnostem. (V Britské říši bylo nicméně otroctví samé zrušeno až roku 1833, ovšem s výjimkou držav Východoindické společnosti, tj. Indie a ostrovů Cejlon a Svatá Helena, kde se oficiálně otroctví připouštělo do roku 1843.)\n\nByl o něm natočen film \"Nezlomná vůle\", v originále \"Amazing Grace\", pojmenovaný podle písně Johna Newtona, anglikánského kněze, bývalého kapitána otrokářské lodi.\n\n"}
{"id": "180753", "url": "https://cs.wikipedia.org/wiki?curid=180753", "title": "Mastník (přítok Vltavy)", "text": "Mastník (přítok Vltavy)\n\nMastník je potok ve Středočeském kraji, pravostranný přítok Vltavy. Jeho celková délka činí 47,3 km a plocha povodí měří 331,5 km².\n\nMastník pramení zhruba 7 km jihovýchodně od města Sedlec-Prčice, u obce Střezimíř v nadmořské výšce 597,6 m. Teče převážně severozápadním směrem. Protéká okolo Heřmaniček; asi po 10 km toku napájí rybník Velký Mastník v nadmořské výšce 457 m.\n\nPřes Kosovu Horu se dostává k Sedlčanům. Zde přibírá Sedlecký potok, který je s délkou 21,3 km jeho nejdelším přítokem. Dále se směr jeho toku stáčí více k severu, protéká obcemi Osečany a Radíč. Pod Radíčí tvoří výrazný zákrut; na ostrohu nad ním stojí zřícenina Hrádek - Kozí hřbet ze 14. století.\n\nPotok se vlévá do Vltavy v nadmořské výšce 271 metrů. Původní tok Mastníku je zde zkrácen zvýšením hladiny Slapskou přehradou; z údolí potoka vznikl zatopením asi 4 km dlouhý úzký záliv. Na ostrohu mezi Vltavou a Mastníkem stávalo keltské oppidum Hrazany a později též středověký hrad Ostromeč, dnes zřícenina.\n\n\nPrůměrný průtok Mastníku v Radíči činí 1,26 m³/s.\n\nHlásný profil:\nKaždoročně pro vodáky organizuje skupina nadšenců ze Sedlčan společně s Půjčovnou lodí Samba Velikonoční splutí Mastníku. Termín splutí je vždy na Velikonoční neděli. Nadlepšení vodního stavu, které je nutné pro splutí, zajišťuje pootevření retenční nádrže na Sedleckém potoce těsně nad Sedlčany. Obtížnost Mastníku nepřekračuje stupeň WW1 a splutí je tedy vhodné i pro otevřené kanoe. Začíná se pod sedlčanským mostem v ulici Pod potoky. Splutí je ukončeno na fotbalovém hřišti v Radíči. Celková délka splutí činí 10 km. Mimo oficiální trasu plují někteří vodáci další 4 km do osady Kasárna. Návštěvnost se každoročně počítá ve stovkách účastníků. V roce 2016 se konal 28. ročník splutí.\n\n"}
{"id": "180754", "url": "https://cs.wikipedia.org/wiki?curid=180754", "title": "Pomezí", "text": "Pomezí\n\nNázev Pomezí nalezneme u více sídel:\n\n\n"}
{"id": "180755", "url": "https://cs.wikipedia.org/wiki?curid=180755", "title": "Víla", "text": "Víla\n\nVíla, též rusalka, divoženka, čarodějnice nebo bosorka, je nadpřirozená bytost ženského pohlaví, již v různých obdobách nacházíme v mytologii Evropy už od raného starověku. Samotný výraz víla je slovanský, ale v jiných pantheonech zaujímají jejich místo \"nixy\" (u Germánů), \"sidhe\" (u Keltů) a \"nymfy\" (u Řeků), podobnými bytostmi jsou i mořské panny. Ve středověku se pro ně používalo starofrancouzské slovo \"fae\", z čehož vychází dnešní anglické \"fairy\". V některých oblastech měly víly velký náboženský význam, například na Balkáně.\n\nSlovanský výraz \"víla\" (původně \"vila\", na Balkáně \"samovila\") pochází od slova \"viliti\" - být posedlý, bláznivý. Podobně \"divoženka\" je odvozeno od divá žena, kde divá může znamenat bláznivá, ale taky může odkazovat na slovo \"diva\" nebo \"samodiva\", což má indoevropský kořen (srov. keltské dive, divone, latinské divus, sanskrtské déva - ve významu nadpřirozená, božská). Označení \"rusalka\" zřejmě vzniklo buď od slova \"rusá\" (rusovlasá) nebo od slova \"rusa\" ve významu „řeka“.\n\nNejstarší známé zprávy o vílách u Slovanů pocházejí ze středověku. Už v 6. století psal Prokopius o uctívání „nymf“, jejich slovanské označení ale nezaznamenal. V Rusku jsou víly uváděny již v pramenech z 11. až 12. století (v souvislosti se zákazem jejich uctívání), z pozdějšího folklóru ale byly vytlačeny rusalkami. V Bulharsku o nich máme zprávy od 13. století, v Srbsku od 14. století. V Čechách se dochoval jediný starší (předknižní) doklad o působení víl v básni o Jětřichu Berúnském z 15. století.\n\nPůvod víry ve víly není zcela jasný; můžou být reliktem původních božstev, která byla uctívána, než vznikly dnes známé pohanské pantheony nebo až představou pozdější. Jiná teorie říká že v původním pojetí byly víly čarodějkami, jež až později získaly nadpřirozenou podstatu. Představa že víly jsou duše předčasně zemřelých dívek, zvláště těch, jež spáchaly sebevraždu či se utopily, je pozdní a vznikla nejspíše až pod křesťanským vlivem. Pak jsou podobné \"bludičkám\".\n\nS představou víl jako duší zemřelých souvisí i bytosti zvané navky nebo mavky známé hlavně v Ukrajině, jejichž jméno vychází z Staroruského výrazu „Nav´[Навь]“ jež označoval mrtvého. Ty vznikají z nepokřtěných dětí, jež utopily vlastní matky, mají podobu malých dětí či krásných polonahých dívek, které ubližují lidem. Pokud se nad nimi do sedmi let nikdo nesmiluje, promění se v \"rusalky\". Podobné bytosti lze najít i v Bulharsku (navjak), Slovinsku (navje) a Polsku (látawec). V tradici po příchodu křesťanství se navíc po rusalkách nazývá sedmý týden po Velikonocích, „rusalný týden“ a slavnost „rusalje“, jež je obdobou Dušiček. V pohanské době však nejspíš mělo jít o oslavu plodnosti.\n\nPředevším na Balkáně byly známy \"víly horské\" (\"vile planinkinje\", \"samovile samogorske\"), které žily v jeskyních a uměly se měnit v hady. Za jejich obdobu lze považovat vládkyni jeskyní a dolů \"Runu\" (též \"zemná paní\"), známou v \"Čechách\", ženu vládce podzemí \"Kovlada\" a královnu \"permoníků\".\n\nTaktéž na Balkáně byly známy \"víly vzdušné\" (\"samovile oblankinje\"). Ty se pohybovaly vzduchem a měly vliv na počasí, především na oblačnost a bouře, blesky byly jejich šípy. Rusové zase znali tři sestry větru \"Burju\" (bouři), \"Mjatel\" (metelici) a \"Vjugu\" (vánici). V Čechách zase \"Meluzínu\" či \"Větrnici\" což byla bytost v bílém rouše naříkající v komínech a na hrobech.\n\nDále jsou známy \"víly lesní\", nazývané \"žínky\", žijící ve stromech, popisované jako krásné průsvitné dívky v lehkých šatech se zlatými či rusými vlasy. Tyto vlasy byly zdrojem jejich síly. Uměly se měnit v různá zvířata například koně, vlka, sokola či labuť a vyznaly se v léčení a věštění. Také vyjížděly na lov na koni či jelenu nebo tančily v lese, a zpívaly. Zjevovaly se, když padala rosa nebo se tvořila duha.\n\n\"Vodní víly\" jsou často označovány jako \"rusalky\", obývají prameny, řeky a jezera a měly blízko k \"vodníkům\". Jejich vlasy musí být vždy mokré, jinak rusalka zemře. Tato víla může rozčesáváním svých vlasů způsobit i povodeň.\n\nExistují také víly zlé zvané \"judy\" nebo \"jezinky\" jež byly sice krásné a obývaly vodu či les, ale lidi topily a sváděly z cest. Na Slovensku bývají nazývané \"bosorky\".\n\n\"Divoženkami\" či \"divými ženami\" bývají nazývány ošklivé a neupravené víly, jež často kradly lidské děti a vyměňovaly je za svoje. Obývají lesy nebo jeskyně (pak jsou nazývány \"jeskyňky\").\n\nSpecifickou skupinou víl jsou sudičky. Bývají zpravidla tři a zjevují se u novorozeněte, jemuž předpovídají osud nebo určují jeho vlastnosti. Vzorem pro sudičky byly řecké Moiry, ve starověkém Římě nazývané Parky, v germánské mytologii Norny.\n\nBytostmi, které s vílami rovněž souvisejí, jsou polednice a klekánice.\n\nZ hlediska důsledků, které vztahy víl k lidem mohou mít, je lze rozdělit na:\n\nVodní víly prý rády topí lidi (podobně jako vodník) a žárlivě před nimi střeží své studánky. Rusalky jsou nebezpečné zejména o letnicích, kdy nejenže topí a ulechtávají poutníky, kteří neuhodnou jejich hádanky, ale také převrhují lodě a ničí mosty, hráze a rybářské sítě. Lesní víly zase v noci lákají kolemjdoucí muže do svého kola, aby je mohly utancovat k smrti.\n\nVílám je také připisováno, že kradou lidem malé děti z kolébek a podvrhují místo nich své vlastní děti, které jsou znetvořené a zakrslé jak fyzicky, tak i duševně (v Litvě se navíc věří, že víly samy děti mít nemohou, takže to, co místo ukradeného dítěte zanechají v kolébce, je jen umělý, kouzlem oživený výtvor bez duše). Největší nebezpečí podvržení dítěte je v první dny po porodu (u křesťanů konkrétně do křtu dítěte). V tu dobu se matka od dítěte nesměla hnout. V případě, že už dítě bylo podvrženo, existovaly různé pověrečné rady, jak se ho zbavit (např. často ho bít, aby ho víle bylo líto, pro dítě si přišla a ukradené vrátila).\n\nZa výše popsanými vílími skutky nemusí stát jen zlé úmysly. Někdy jsou sice víly popisovány jako záludné a mstivé, jindy ale bývá zdůrazněna jejich bezstarostnost a lehkomyslnost. Z tohoto pohledu lze říct, že když víla utancuje mladého muže k smrti, nedělá to nutně ze zlého úmyslu - prostě neví o tom, že mladík celonoční tanec fyzicky nevydrží …\n\nČasto se však mstí za rušení svého klidu, například kácení stromů či zabíjení zvířat. Chrání před nimi máta, pelyněk a libeček lékařský.\n\nVztah víl k lidem je ale často líčen také jako velmi kladný. Někde víly mladým mužům neubližují, ale naopak jim pomáhají, drží nad nimi ochrannou ruku a obdarovávají je (např. v Srbsku jsou známé vílí „\"posestriny\"“, pomyslné sestry a ochránkyně mladých junáků). Dokonce se za ně mohou i provdat (v některých pověstech dobrovolně, v jiných z donucení, třeba když jim jejich nastávající ukradne nějakou část majetku, bez kterého od něj nemohou odejít), ale takový sňatek obvykle mívá nějakou podmínku, která nesmí být porušena, jinak víla svého muže opustí a už se k němu nikdy nevrátí. Takovou podmínkou je třeba to, že muž nesmí víle nikdy vyčíst její vílí původ, ustřihnout jí vlasy nebo se snažit zjistit, co dělá v noci v zamčeném pokoji. V pověstech manžel tuto podmínku obvykle nedodrží a víla od něj i s jejich dětmi navždy odejde. Dokud je ale víla s ním, pomáhá mu svými znalostmi či kouzly a manželům se velmi daří. Děti, které spolu muži a víly mají, bývají neobyčejně moudré a mají výbornou paměť.\n\nVíly podle pověstí mohou pomáhat i dívkám a přátelit se s nimi.\n\nLidé dříve vílám přinášeli oběti, aby si je příznivě naklonili. Zejména u vodních pramenů jim nechávali koláče, polní plodiny a květy, a na stromy jim rozvěšovali pestré stužky.\n\nNa Rusi se o letnicích slavila tzv. \"rusalija\", rusalské svátky. Během nich se přinášely oběti rusalkám, které v té době byly velmi neklidné a nebezpečné - na březích vod jim býval obětován chléb, máslo a sýr, na stromy se věšely kusy látky a věnce, popřípadě se házely do vody. Před jejich mocí měly lidi ochránit některé byliny (máta, libeček, pelyněk). O těchto svátcích se také hrály rozpustilé rusalné hry, zpívaly se běsovské písně, hrálo se na housle, píšťaly a bubny a tančilo se. Tyto slavnosti jsou doloženy i na Balkáně v 11. století v tzv. \"Savině knize\".\n\nJako víly jsou do české literatury také překládány bytosti, které se slovanskými vílami souvisí jen volně. Z angličtiny třeba \"pixie\" (ovšem i v angličtině se \"pixie\" a \"fairy\" často pletou) nebo některé druhy elfů.\n\n\"Pixie\" jsou malé (menší než 30 centimetrů) a létají. Často mají motýlí nebo blanitá křídla. Rádi lidem provádí různé šprýmy, například jim kradou věci nebo je nechávají bloudit. Kontakt se železem je zraňuje, proto se před nimi jde železem bránit (ochranné vlastnosti podkovy mohou vycházet právě z toho, že je železná a proto chrání před vílami: ve středověku byly podkovy nejčastější forma železa ke které se vesničan mohl dostat).\n\n\n\n"}
{"id": "180763", "url": "https://cs.wikipedia.org/wiki?curid=180763", "title": "Pavel Patera", "text": "Pavel Patera\n\nPavel Patera (* 6. září 1971, Kladno) je český hokejový trenér a bývalý profesionální hokejový útočník – olympijský vítěz, čtyřnásobný mistr světa, mistr tří lig (české v klubu HC Vsetín, ruské v klubu Avangard Omsk a švédské v klubu Färjestads BK). Od roku 2018 působí jako asistent trenéra v týmu BK Mladá Boleslav.\n\nV minulosti byl součástí proslulé kladenské útočné řady zvané „Blue Line“ společně s Martinem Procházkou a Otakarem Vejvodou.\n\nPavel Patera odehrál za reprezentaci 197 utkání a vstřelil 48 branek, je vítězem Zimních olympijských her 1998, světovým šampionem z mistrovství světa ve Vídni 1996, v Lillehammeru 1999, v Petrohradě 2000 a v Norimberku 2001 a bronzovým medailistou z mistrovství světa v letech 1997 a 1998.\n\nNa Mistrovství světa v roce 1996 hrál v útoku s Martinem Procházkou a Otakarem Vejvodou. Ve finále proti Kanadě přihrál Procházkovi na vítězný gól v čase 59:41.\n\nV roce 1997 na Mistrovství světa v Helsinkách s Martinem Procházkou a Vladimírem Vůjtkem na křídlech tvořil nejproduktivnější útok turnaje.\n\nOlympijský turnaj v Naganu v roce 1998 hrál v útoku s levým křídlem Martinem Procházkou. Na pravém křídle Paterova útoku nastupoval v základní skupině Jan Čaloun a ve vyřazovací části Milan Hejduk. Ve vítězném semifinále proti Kanadě Pavel Patera přihrál na český gól Jiřímu Šlégrovi a ve finále proti Rusku přihrál na vítězný gól Petra Svobody.\n\nVe finále Mistrovství světa v roce 2001 přihrál na vítězný gól Davidu Moravcovi.\n\nSportovní kariéru ukončil po sezóně 2014/2015. Během ročníku 2015/2016 působil jako trenér dorostu týmu PZ Kladno, před následující sezónou se stal hlavním trenérem Rytířů Kladno. Od sezony 2016/2017 se pak posunul do role asistenta trenéra, hlavním koučem se stal Miloslav Hořava.\n\nV sezóně 2018/2019 se přesunul do týmu BK Mladá Boleslav, kde se stal druhým asistentem trenéra.\n\n\n\n\nCelková bilance 198 utkání/48 branek\n\n"}
{"id": "180765", "url": "https://cs.wikipedia.org/wiki?curid=180765", "title": "Robert Reichel", "text": "Robert Reichel\n\nRobert Reichel (* 25. června 1971 Litvínov) je bývalý český profesionální hokejista, který hrával na pozici útočníka. Je členem Klubu hokejových střelců deníku Sport. Momentálně také trénuje reprezentaci Česka do 17 let a juniorku HC Verva Litvínov.\n\nV roce 2008 byl uveden do Síně slávy českého hokeje a v roce 2015 do Síně slávy IIHF .\n\nRobert Reichel je mnohonásobný český reprezentant, mistr světa z let 1996, 2000, 2001 a olympijský vítěz z roku 1998. Na olympijském turnaji v ledním hokeji hraném v rámci zimních olympijských her v Naganu výrazně pomohl k úspěchu českého národního týmu, když jako jediný hráč uspěl střelecky v samostatných nájezdech v semifinálovém zápase proti Kanadě.\n\nMá za sebou bohatou kariéru v severoamerické NHL, kam odcestoval na německý pas, kde postupně vystřídal týmy Calgary Flames, New York Islanders, Phoenix Coyotes a Toronto Maple Leafs. Z Calgary byl do New York Islanders vyměněn 18. března 1997 za Marty McInnise, Tyrona Garmera a možnost volby v šestém kole draftu 1997. Phoenix získal Roberta Reichela 20. března 1999 za Brada Isbistera a možnost výběru v třetím kole draftu 1999. Phoenix vyměnil Roberta Reichela do Toronta 12. června 2001 s Travisem Greenem a Craigem Millsem za Dannyho Markova.\n\nNa konci sezony 2009/2010 ukončil hráčskou kariéru a v sezóně 2010/2011 začal působit jako trenér HC Litvínov.\n\nJeho mladší bratr Martin hrál hokej v Německu a odehrál několik turnajů za německou reprezentaci.\n\n\n\n\nPrvní zápas v národním týmu: 2. listopadu 1989 Československo – Sovětský svaz (Praha).\n\nCelková bilance 156 utkání/45 branek\n\n"}
{"id": "180766", "url": "https://cs.wikipedia.org/wiki?curid=180766", "title": "Jaroslav Kalla", "text": "Jaroslav Kalla\n\nJaroslav Kalla (* 7. prosince 1979) je český profesionální hokejista hrající WSM Ligu tým HC Stadion Litoměřice. Nastupuje na pozici útočníka. Je vysoký 180 centimetrů, váží 86 kilogramů.\n\nJaroslav Kalla patří v posledních dvou sezónách mezi nejužitečnější (co do počtu gólů a asistencí) hráče ELH. Je členem české hokejové reprezentace.\n\n"}
{"id": "180768", "url": "https://cs.wikipedia.org/wiki?curid=180768", "title": "Jaroslav Bednář", "text": "Jaroslav Bednář\n\nJaroslav Bednář (* 9. listopadu 1976, Praha) je český lední hokejista hrající na postu levého či pravého křídla a bývalý reprezentant, který od ledna 2019 nastupuje za český klub HC Stadion Vrchlabí. Mimo Česko působil na klubové úrovni ve Finsku, Švýcarsku, v USA a Rusku.\n\nBednářovou první manželkou byla Martina, s níž má dceru Natálii. Později však začali žít odděleně – Martina Bednářová s tehdy ženatým Richardem Žemličkou a Jaroslav Bednář s o čtyři roky starší slovenskou zpěvačkou Darou Rolins. Následně se Bednář a Rolins zasnoubili, přestože Bednář nebyl stále ještě rozvedený, ale v roce 2006 se po dvouleté známosti rozešli. Potom tři roky tvořil pár se zpěvačkou Helenou Zeťovou. S ní se rozešel na jaře 2008. Od té doby žije s modelkou Lucií Hadašovou, kterou na vinici u obce Zaječí v roce 2013 pojal za manželku. Mají spolu dvě dcery, Denisu (* 2010) a Vanessu (* 2014).\n\nSvoji hokejovou kariéru začal v týmu HC Slavia Praha, kde prošel všemi mládežnickými kategoriemi. V sezoně 1994/1995 debutoval v prvním mužstvu hrajícím extraligu a zároveň nastupoval také formou střídavých startů za tehdy prvoligový klub HK Kralupy nad Vltavou. V roce 1997 přestoupil do konkurenční Sparty Praha, v jejímž dresu hrál stejně jako za Keramiku Plzeň nejvyšší soutěž. Ve stejném roce se také zúčastnil mezinárodního turnaje na Floridě a s týmem HC Cormoran Praha celý turnaj vyhrál. Následně odešel do Finska, kde působil v SM-liize v týmech JYP Jyväskylä a IFK Helsinky. V roce 2001 byl draftován NHL, když si jej ve druhém kole jako celkově 51. vybralo Los Angeles Kings z USA. V sezoně 2001/2002 nastupoval za Los Angeles i za farmářský celek Manchester Monarchs z AHL. V průběhu následujícího ročníku byl vyměněn do Floridy Panthers, zároveň pomáhal i na farmě v AHL v mužstvu San Antonio Rampage. Na konci sezony 2003/04 jeho kroky vedly do ruského celku Avangard Omsk, s nímž získal mistrovský titul v Superlize. V květnu 2005 zamířil po osmi letech zpět do Slavie Praha. V klubu se mu bodově i herně dařilo, získal s ním navíc v extralize dvě stříbrné (2005/06, 2008/09) a jednu zlatou (2007/08) medaili. V roce 2009 odešel podruhé do Ruska, tentokrát se upsal Torpedu Nižnij Novgorod z KHL. Následně přestoupil do Švýcarska do NLA, kde oblékal dresy klubů HC Davos a HC Lugano. S Davosem navíc získal v roce 2011 ligový titul. V listopadu 2012 se opět vrátil do Slavie, kde si tehdy při výluce NHL zahrál například s bývalými slávisty Romanem Červenkou, Tomášem Hertlem či Vladimírem Sobotkou. Ročník 2012/13 však dokončil ve švýcarském týmu SC Bern, se kterým se při svém krátkém působení radoval ze zisku titulu mistra ligy. V roce 2013 zamířil potřetí zpět do Slavie a uzavřel smlouvu na tři roky. V ročníku 2014/15 s ní sestoupil z nejvyšší soutěže.\n\nV červnu 2015 se dohodl na ročním kontraktu s Mountfieldem HK z Hradce Králové, zájem o jeho služby měla také Plzeň. V dubnu 2016 podepsal s královéhradeckým vedením novou smlouvu na dobu jednoho roku. S Hradcem se představil na konci roku 2016 na přestižním Spenglerově poháru, kde bylo mužstvo nalosováno do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončilo v základní skupině na druhém místě. Ve čtvrtfinále poté vypadlo po prohře 1:5 nad evropským výběrem Kanady. V sezoně 2016/17 s klubem poprvé v jeho historii postoupil v extralize do semifinále play-off, kde byl tým vyřazen pozdějším mistrem – Kometou Brno v poměru 2:4 na zápasy, ale Bednář společně se spoluhráči a trenéry získal bronzovou medaili. Ještě v průběhu vyřazovacích bojů s vedení v březnu 2017 uzavřel nový roční kontrakt.\n\n\n\n\n"}
{"id": "180769", "url": "https://cs.wikipedia.org/wiki?curid=180769", "title": "BPM 37093", "text": "BPM 37093\n\nBPM 37093 je pulzující hvězda, bílý trpaslík. Její atmosféra je tvořena vodíkem a hmotnost je o 10 % větší nežli hmotnost Slunce (formula_1). Tato hvězda je od Země vzdálena 50 světelných let v souhvězdí Kentaura. Jedná se o první hvězdu, pro kterou byl shromážděn dostatek vědeckých důkazů o tom, že je tvořena krystalickým uhlíkem. Hvězda tak potvrdila teorii z roku 1960, že bílí trpaslíci krystalizují.\n\nObjev byl oznámen výzkumnými pracovníky na Harvardově univerzitě 13. února 2004. BPM 37093 je považován za příklad jednoho ze stádií hvězdného vývoje. Hvězdný materiál tohoto objektu byl v minulosti spotřebován termonukleárními reakcemi a jako výsledek takových reakcí zůstal jen uhlíkový prach ve vysoké koncentraci. Předpokládá se, že zchátralé jádro hvězdy obsahuje 10 000 kvintiliónů (1×10)karátový (2 kvadriliardy tun) diamant s průměrem 4 000 km. Kávová lžička diamantu z tohoto bílého trpaslíka by vážila 5 tun. Taková hustota je mnohem větší než je u diamantů známá a tak, zatímco BPM 37093 sestává převážně z krystalického uhlíku, nedá se mluvit o běžném diamantu. BPM 37093 je přezdívána Lucy – podle písničky od britské skupiny Beatles Lucy in the Sky with Diamonds.\n"}
{"id": "180772", "url": "https://cs.wikipedia.org/wiki?curid=180772", "title": "Petr Leška", "text": "Petr Leška\n\nPetr Leška (* 16. listopadu 1975, Chomutov) je bývalý český profesionální hokejista hrající Extraligu ledního hokeje za tým PSG Zlín.\nNastupoval na pozici útočníka. Nosil dres s číslem 19. Je vysoký 175 centimetrů, váží 79 kilogramů. Jeho otcem je bývalý ligový hokejista Petr Leška.\n\nPatřil k oporám zlínského extraligového klubu, ve kterém působil jedenáct let (se dvěma ročními přestávkami, kdy hrál za HC Plzeň a HC Sparta Praha).\n\nJe držitelem také dvou českých rekordů, v počtu kanadských bodů 909 bodů (281 gólů a 628 asistencí, nikdo jich více nedal) a 596 duelů v kuse dělá z Lešky železného muže extraligy. Celkem jich zvládl 1156, což ho v danou chvíli řadilo na druhé místo historických tabulek v počtu odehraných extraligových zápasů. Své poslední extraligové utkání odehrál 23. března 2015 v rozhodujícím sedmém zápase čtvrtfinálové série proti Kometě Brno. Na začátku dubna se kvůli problémům s kolenem rozhodl skončit, přestože měl ještě smlouvu na příští sezonu a bezprostředně po čtvrtfinále potvrdil, že má chuť pokračovat. Převážnou část kariéry hrál v útoku s Jaroslavem Balaštíkem. Podle trenéra Stavjani byly Leškovými přednostmi cit pro prostor a výborné čtení hry.\n\nV sezóně 2003–04 nastoupil za českou reprezentaci. Hokejovou kariéru ukončil v květnu 2015.\n\n\n"}
{"id": "180773", "url": "https://cs.wikipedia.org/wiki?curid=180773", "title": "Václav Skuhravý", "text": "Václav Skuhravý\n\nVáclav Skuhravý (* 16. ledna 1979) je český profesionální hokejista hrající extraligu za tým HC Energie Karlovy Vary. Nastupuje na pozici útočníka, centra. Je vysoký 192 centimetrů, váží 110 kilogramů.\nČíslo:34\nVáclav Skuhravý hrál v extralize od roku 1998 do roku 2015, z toho 12 sezón odehrál za hokejový tým HC Energie Karlovy Vary. Pravidelně nastupoval za českou hokejovou reprezentaci.\n\nStatistiky reprezentace:\n\n"}
{"id": "180774", "url": "https://cs.wikipedia.org/wiki?curid=180774", "title": "Jiří Burger", "text": "Jiří Burger\n\nJiří Burger (* 8. května 1977) je bývalý\n\nhokejista hrající lední hokej za tým Rytíři Kladno na pozici útočníka a kapitána. V současnosti nosí na dresu číslo 85.\nJe vysoký 182 centimetrů, váží 83 kilogramů.\n\nJiří Burger patří již šest let k širšímu kádru české reprezentace.\nZa svou kariéru v české extralize vystřídal postupně týmy HC Kladno, HC Vsetín, HC Vítkovice, od roku 2016 hraje ve svém současném působišti v Kladně. Dne 20. listopadu 2009 se stal 52. členem Klubu hokejových střelců deníku Sport.\n\n\n"}
{"id": "180779", "url": "https://cs.wikipedia.org/wiki?curid=180779", "title": "David Hruška", "text": "David Hruška\n\nDavid Hruška (* 8. ledna 1977, Sokolov, Československo) je bývalý český profesionální hokejista, hrající extraligu ledního hokeje za tým HC Energie Karlovy Vary na pozici útočníka.\nJe vysoký 182 centimetrů, váží 90 kilogramů.\n\nZa svou dvanáctiletou kariéru v české extralize vystřídal David Hruška postupně týmy HC Vsetín, HC Energie Karlovy Vary, HC Chemopetrol Litvínov, HC Havířov a HC Slavia Praha. Je celkem pětinásobný mistr republiky.\nV sezóně 2003–04 byl David Hruška také testován v české hokejové reprezentaci.\n\n\n"}
{"id": "180780", "url": "https://cs.wikipedia.org/wiki?curid=180780", "title": "Programování ve velkém", "text": "Programování ve velkém\n\nPojem programování ve velkém (\"Programming in the Large\") se používá v souvislosti s vývojem software. Během vývoje metodologií programování a souvisejících věcí se chápání tohoto pojmu mohlo v detailech lišit. Obecně se dá říci, že se týká rozsáhlejších projektů, které kvůli rozsahu musí být řešeny více lidmi a projekt je vyvíjen a udržován relativně dlouhou dobu. Během vývoje tak vzniká kód, který nemůže být zvládnut jednou osobou jako celek. Musí se uplatnit přístup jeho rozdělení, pochopení, vývoje a údržby po částech.\n\nRozdělení projektu na části vyžaduje definici rozhraní mezi částmi a systematický popis chování jednotlivých částí. To jinými slovy znamená, že musí být zpracovávána pečlivá dokumentace a vývoj projektu musí být pečlivě plánován.\n\nPři \"programování ve velkém\" se obtížně provádějí změny. Nejobtížněji se provádějí změny, které souvisejí s více částmi a případně se změnou rozhraní mezi nimi. Jedním z cílů je proto (při programování ve velkém) dosažení stavu, kdy jsou části projektu na sobě relativně nezávislé. Technikami, které dosažení takového cíle napomáhají, jsou například důsledné používání programátorských abstrakcí, používání jednotkových testů a refaktorizace. Snažíme se jimi snížit pravděpodobnost vzniku programátorských chyb, dosáhnout automatické testovatelnosti správnosti implementace, usnadnit hledání a opravu chyb a usnadnit další vývoj.\n\nNástroje a techniky používané při \"programování ve velkém\" přímo ovlivňují styl programování. Ten má část lidskou (co se chce dělat programátorovi a co požaduje uživatel), věcnou (dosažení požadované funkčnosti) a ekonomickou. Ze všech uvedených pohledů se zdánlivá zbytečnost některých kroků (tvorba dokumentace, psaní testů, atd.) ukazuje opravdu jen jako zdánlivá.\n\nKoncepci \"programování ve velkém\" uvedli \"Frank DeRemer\" a \"Hans Kron\" v článku „Programming-in-the-Large Versus Programming-in-the-Small“, IEEE Trans. on Soft. Eng. 2(2) v roce 1976.\n"}
{"id": "180781", "url": "https://cs.wikipedia.org/wiki?curid=180781", "title": "Petr Kumstát", "text": "Petr Kumstát\n\nPetr Kumstát (* 19. listopadu 1981 v Prostějově) je bývalý český profesionální hokejista naposledy hrající Extraligu ledního hokeje za tým HC Sparta Praha na pozici útočníka.\n\nPetr Kumstát zahájil svou kariéru v nejvyšší české soutěži v roce 2000 v týmu HC Znojemští Orli, kde nastupoval střídavě za juniorku a za extraligový tým.\nV roce 2003 přestoupil do Karlových Varů, na začátku sezony 2013/2014 přestoupil do týmu HC Sparta Praha. Aktivní kariéru ukončil v roce 2019.\n\n\n"}
{"id": "180782", "url": "https://cs.wikipedia.org/wiki?curid=180782", "title": "Vítězslav Bílek", "text": "Vítězslav Bílek\n\nVítězslav Bílek (* 31. července 1983) je český profesionální hokejista hrající 1. českou ligu za tým Rytíři Kladno na pozici útočníka.\nJe vysoký 180 centimetrů, váží 86 kilogramů. Pochází z obce Černuc (Středočeský kraj).\n\nVítězslav Bílek zahájil svou kariéru v nejvyšší české soutěži v roce 2001 ještě jako dorostenec. Je odchovancem kladenského klubu.\n\n"}
{"id": "180784", "url": "https://cs.wikipedia.org/wiki?curid=180784", "title": "Michal Sup", "text": "Michal Sup\n\nMichal Sup (* 24. září 1973 Praha) je bývalý český hokejový útočník.\n\nPo sezóně 2009/2010 byl na 2. místě v počtu odehraných utkání v československé a české nejvyšší hokejové soutěži (955 utkání). Dne 11. září 2009 se stal po Ladislavu Lubinovi a Josefu Řezníčkovi třetím hráčem v historii, který odehrál 900 ligových zápasů. Třináct sezón patřil k oporám pražské Slavie, se kterou mimo jiné získal dvakrát titul mistra ligy. V sezónách 2002–03 a 2003–04 pravidelně nastupoval za českou reprezentaci (včetně dvou mistrovství světa). Dne 12. května 2010 ukončil aktivní kariéru.\n\nStatistiky reprezentace:\n\n"}
{"id": "180786", "url": "https://cs.wikipedia.org/wiki?curid=180786", "title": "Bolo", "text": "Bolo\n\nBolo (nebo také bola tie) je typ kravaty, která se skládá ze šňůrky sepnuté ozdobnou přezkou. Bolo pochází od severoamerických pionýrů a vzniklo mezi lety 1866 a 1886. První bola vyráběl v roce 1949 \"Vic Cedarstaff\" ve městě Wickenburg v Arizoně. Později si je nechal patentovat.\n\nVe Velké Británii je bolo známé jako šňůrková kravata (bootlace tie) a bylo tam populární v padesátých letech 20. století mezi takzvanými teddy boys.\n\nVe Spojených státech je většinou spojováno s tradičním kovbojským oblekem a je většinou spjato s západní oblastí USA. Bolo bylo v roce 1971 určeno jako oficiální kravata v Arizoně a v roce 1987 jej i Nové Mexiko ustanovilo jako státní úřední kravatu.\n\n"}
{"id": "180788", "url": "https://cs.wikipedia.org/wiki?curid=180788", "title": "Schattenbergschanze", "text": "Schattenbergschanze\n\nSchattenbergschanze je můstek pro skoky na lyžích nacházející se v německém Oberstdorfu. Jedná se vlastně o celý skokanský areál, který se skládá z velkého můstku (HS137), středního můstku (HS100), tří malých izolovaných můstků a jedné divácké tribuny (Erdinger arena) s kapacitou 24 000 míst. Nejznámější je však velký můstek, protože na něm každoročně již od roku 1953 začíná slavné turné čtyř můstků. V letech 1987 a 2005 se zde konalo mistrovství světa v klasickém lyžování.\n\n\n\n"}
{"id": "180796", "url": "https://cs.wikipedia.org/wiki?curid=180796", "title": "Jaroslav Hlinka", "text": "Jaroslav Hlinka\n\nJaroslav Hlinka (* 10. listopadu 1976, Praha) je bývalý český profesionální hokejista naposledy hrající za tým HC Stadion Vrchlabí.\n\nHlinkova manželka Klára je dcera Františka Výborného. Jeho bratrancem byl slovenský mistr světa Miroslav Hlinka.\n\nJaroslav Hlinka hrál v extralize za Spartu od svých juniorských let (od roku 1994). V letech 2002-2006 působil v zahraničí - nejprve ve švýcarském Klotenu, později v ruské Kazani. Poté se na rok vrátil do Sparty, sezónu 2007/2008 strávil v NHL v celku Colorado Avalanche a od roku 2008 do roku 2012 hrál ve švédském Linköpings HC.Poté odešel do HC Sparta Praha.Do sezóny 2018 už však za Spartu nezasáhl ale kariéru zatím neukončil.\n\n\n\nPrvní zápas v reprezentaci: 9. prosince 1999, Česká republika - Kanada, Brno. V roce 2001 se stal mistrem světa v ledním hokeji.\n\n"}
{"id": "180798", "url": "https://cs.wikipedia.org/wiki?curid=180798", "title": "Petr Sýkora", "text": "Petr Sýkora\n\nJméno a příjmení Petr Sýkora nosí více osobností:\n\n"}
{"id": "180801", "url": "https://cs.wikipedia.org/wiki?curid=180801", "title": "Petr Sýkora (1978)", "text": "Petr Sýkora (1978)\n\nPetr Sýkora (* 21. prosince 1978, Pardubice) je bývalý český profesionální hokejista, aktuálně hrající za tým HC Stadion Vrchlabí.\n\nOd svých juniorských let nastupoval za Pardubice (od roku 1996), se dvěma drobnými přestávkami, kdy nastupoval v severoamerické NHL (1998–2000 za Nashville Predators, 2005–2006 za Washington Capitals). 11. prosince 2009 se stal 54. členem Klubu hokejových střelců deníku Sport. 4. června 2010 podepsal roční smlouvu s Davosem.\n\n\n\nPremiéra v reprezentaci: 17. prosince 2000 Česko - Švédsko (Moskva).\n\n"}
{"id": "180804", "url": "https://cs.wikipedia.org/wiki?curid=180804", "title": "Petr Sýkora (1976)", "text": "Petr Sýkora (1976)\n\nPetr Sýkora (* 19. listopadu 1976, Plzeň) je bývalý český profesionální hokejový útočník.\n\nV domácí soutěži nastupoval za HC Plzeň a od sezóny 1993/1994 v severoamerické International Hockey League za Cleveland Lumberjack, kde se stal ve věku 17 let a 71 dní nejmladším hráčem, který kdy v lize nastoupil. V roce 1995 byl draftován do National Hockey League, když byl v prvním kole vybrán týmem New Jersey Devils. V NHL začal nastupovat od sezóny 1995/1996, v prvním ročníku zaznamenal 42 bodů. V prosinci byl zvolen nejlepším nováčkem měsíce. Výrazně se začal prosazovat od sezóny 1998/1999. V dalších letech nastupoval v útoku přezdívaném A-line s Patrikem Eliášem a Jasonem Arnottem. V sezóně 1999/2000 pomohl týmu vybojovat Stanley Cup, i když v šestém finále proti Dallas Stars utrpěl zranění a byl hospitalizován. Při přebírání poháru tak na ledě chyběl, ale spoluhráči mu později trofej přivezli po nemocnice.\n\nV dalším ročníku zaznamenal své sezónní maximum, když vstřelil 35 gólů a na 46 nahrál. Výborně si vedl i v play-off (22 bodů) a s týmem byl jediné utkání od obhajoby Stanley Cupu, ve finále však nakonec New Jersey Devils podlehli Coloradu Avalanche. V dalším roce jeho produktivita klesla na 48 bodů a v létě 2002 byl vyměněn do Mighty Ducks of Anaheim za Jeffa Friesena a Olega Tverdovského. S týmem si potřetí ve své kariéře zahrál finále Stanley Cupu, podlehl však bývalým spoluhráčům z New Jersey.\n\nBěhem výluky NHL v ročníku 2004/2005 působil v ruské superlize v týmu Metallurg Magnitogorsk, kde se znova sešel v jednom týmu s Patrikem Eliášem. Po výluce se vrátil do Anaheimu, byl ale v průběhu sezóny vyměněn do New York Rangers. Další ročník odehrál za Edmonton Oilers, nastupoval v útoku s krajanem Alešem Hemským. V roce 2007 podepsal jako volný agent dvouletou smlouvu s Pittsburgh Penguins. V části sezóny nastupoval po boku Sidney Crosbyho nebo Jevgenije Malkina, což mu vyneslo nejlepší produktivitu od roku 2001 (63 bodů). Již počtvrté si zahrál ve finále Stanley Cupu, ale potřetí s týmem odešel poražen, když Pittsburgh podlehl Detroit Red Wings. V následují sezóně si finálový souboj v dresu Pittsburgu proti Detroitu zopakoval. V play-off jej však sužovala zranění, nehrál ani v rozhodujícím sedmém finále, ale po vítězném utkání si na nateklou nohu nazul brusle, aby se připojil k oslavám zisku Stanley Cupu na ledové ploše.\n\nPřed sezónou 2009/2010 podepsal smlouvu s Minnesota Wild. Zkraje ročníku však utrpěl otřes mozku a následně pro nízkou produktivitu (3 body ve 14 utkáních) byl nabídnut ostatním týmům, v NHL již v tomto ročníku nenastoupil. V létě 2010 se bez smlouvy s týmem NHL vrátil do rodné Plzně a začal nastupovat za HC Plzeň v útoku s Martinem Strakou a Janem Kovářem. Po zisku třinácti bodů ve třinácti utkáních podepsal smlouvu s běloruským týmem Kontinentální hokejové ligy HK Dynamo Minsk.\n\nV září 2011 nastoupil do tréninkového kempu New Jersey Devils s cílem probojovat se do týmu NHL, kde zažil nejslavnější chvíle své kariéry. Nakonec 5. října 2011 podepsal roční kontrakt v hodnotě 650 tisíc USD. V březnu 2012 odehrál tisící utkání v základní části NHL a v sezóně zaznamenal celkem 21 gólů a 44 kanadských bodů. Pošesté se s týmem probojoval do finále Stanley Cupu, ale na trofej po porážce od Los Angeles Kings nedosáhl. V sezóně 2012/2013 odehrál devět utkání za švýcarský Bern, se kterým získal mistrovský titul. Během následujícího ročníku již k zápasům nikde nenastoupil a 17. března 2014 oznámil ukončení profesionální hokejové kariéry. V roce 2016 trénoval na Floridě devíti a desetileté hokejové juniory.\n\n\n\n\nPremiéra v reprezentaci:18. srpna 1996 Česká republika – Finsko ve (Zlín).\n\n"}
{"id": "180806", "url": "https://cs.wikipedia.org/wiki?curid=180806", "title": "Martin Procházka", "text": "Martin Procházka\n\nMartin Procházka (* 3. března 1972, Slaný, Československo) je český hokejový trenér a bývalý hokejový útočník. V letech 2016–2019 byl hlavním trenérem druholigového týmu HC Řisuty a od roku 2017 působí jako hokejový expert České televize.\n\nV roce 2012 se zúčastnil televizní soutěže \"StarDance …když hvězdy tančí\", ve které společně s taneční partnerkou Terezou Bufkovou obsadil druhé místo.\n\nJe mnohonásobný český reprezentant – mistr světa z let 1996, 1999, 2000 a 2001 a vítěz ze Zimních olympijských her 1998. Je členem Klubu hokejových střelců deníku Sport, mimo jiná ocenění získal v roce 1999 také Cenu Václava Paciny. Po zdravotních problémech v sezoně 2009/2010 se rozhodl ukončit aktivní hokejovou kariéru. V minulosti byl součástí proslulé Blue Line společně s Pavlem Paterou a Otakarem Vejvodou.\n\nJe členem Síně slávy českého hokeje, Síně slávy kladenského hokeje a čestným občanem města Kladna.\n\n\n\n"}
{"id": "180809", "url": "https://cs.wikipedia.org/wiki?curid=180809", "title": "Petr Ton", "text": "Petr Ton\n\nPetr Ton (* 8. října 1973) je český profesionální hokejista, trojnásobný nejlepší střelec Extraligy ledního hokeje, naposledy hráč Rytíři Kladno. Nastupoval na pozici křídelního útočníka. Nyní působí jako sportovní ředitel HC Sparta Praha\n\nMá dvě děti, dcera Natálie Tonová narozená v roce 1997 hraje tenis a florbal, syn Petr Ton mladší narozen v roce 2002 hraje za mladežnické třídy lední hokej v Kladně.\n\nSvoji extraligovou kariéru zahájil v roce 1992 v týmu Poldi Kladno. V roce 1997 přestoupil do finské ligy, kde hrál postupně za Jokerit Helsinky, JYP Jyväskylä a Kärpät Oulu.\nV roce 2003 se vrátil do české extraligy do pražské Sparty, kde od té doby patřil k hlavním oporám, mimo jiné se výrazně podílel na zisku mistrovského titulu v roce 2006. 20. září 2013 v zápase HC Sparta Praha – HC Škoda Plzeň vstřelil svůj 255. gól v dresu Sparty a stal se tak rekordmanem klubu. 24. ledna 2014 si v domácím zápase proti Chomutovu připsal 700. bod v české nejvyšší soutěži, když nahrával na gól Tomáše Rachůnka. V roce 2014 mu vypršela ve Spartě smlouva, novou podepsal s Kometou Brno. Zde hrál až do začátku března 2016, kdy po dohodě s vedením klubu předčasně ukončil své angažmá.. Před sezónou 2016/17 se vrátil do Kladna \n\n\n"}
{"id": "180813", "url": "https://cs.wikipedia.org/wiki?curid=180813", "title": "Děvín (Pražská plošina)", "text": "Děvín (Pražská plošina)\n\nDěvín je výrazný vrch v Praze (310 m n. m.) nad levým břehem Vltavy, na rozhraní Hlubočep a Radlic. Území je součástí přírodního parku Prokopské a Dalejské údolí, vrchol spadá do národní přírodní rezervace Prokopské údolí. Na severní straně návrší se nachází přírodní památka Ctirad, z jihu, východu i severu je vrch ohraničen obloukem železniční trati Pražský Semmering.\n\nNad Žvahovem jsou v mapě vyznačeny zbytky hradu Děvín, v reálu patrné převážně již jen z reliéfu krajiny a specifické vegetace. Luxusní hrad blokové disposice pravděpodobně postavil před rokem 1338 Štěpán z Tetína, synovec přemyslovského levobočka Jana Volka. Kolem roku 1370 hrad koupil Kartuziánský klášter a jeho další osudy nejsou přesně známy, pravděpodobně zpustnul ještě ve 14. století, některé hypotézy počítají s jeho konfiskací v roce 1420, ale v písemných dokumentech z husitských dob již o něm není zmínky. Počátkem 16. století sloužila zřícenina jako cvičný cíl pro nová pražská děla. Velké zbytky zdí jsou ještě na kresbě z roku 1689 a v 19. století byl ze zbytků hradu těžen kámen.\n\nNa Děvíně, v místě zvaném Dívčí hrady, se nachází vodárenský areál z roku 1976, určený pro zásobování Jihozápadního Města vodou. Součástí tohoto zařízení je přečerpávací stanice, napájená potrubím z vodojemu v Jesenici u Prahy, jakož i vyrovnávací vodárenská věž.\n\nKonstrukce vodárenské věže Děvín byla vyprojektována architektem Karlem Hubáčkem jako tři paralelní, vzájemně spojené ocelové válce o výšce 50 m a průměru 3,5 m. Tato stavba dokončená v roce 1977 je příkladem inženýrského díla s čistě utilitární funkcí, avšak vysokou architektonickou hodnotou. Statikem byl Zdeněk Patrman a k výstavbě věže byl použit Copilit, kterým byly zaskleny prohnuté stěny. Zajímavým detailem, který dnes bohužel zaniká v záplavě instalovaných komunikačních zařízení, je samotný vrchol věže vyvedený v bílé barvě a tvořící písmeno H jako odkaz na příjemní svého tvůrce.\n\nNa západní straně samotného hřbetu Děvína se nachází několik výrazných terénních nerovností z dob Pražského povstání na konci druhé světové války, kdy zde probíhaly boje mezi ruskými oddíly Vlasovců a ustupující německou armádou.\n\nVrchol Děvína se také objevil v jedné ze scén filmu \"Všechno nejlepší!,\" filmaři ale přistavili v místě vyhlídky na Prahu lavičky, které se ve skutečnosti na Děvíně nenacházejí.\n"}
{"id": "180816", "url": "https://cs.wikipedia.org/wiki?curid=180816", "title": "Hotelová škola Třebíč", "text": "Hotelová škola Třebíč\n\nHotelová škola Třebíč byla střední škola a odborné učiliště v Třebíči. Škola sídlila ve třech budovách, první školní budova se nachází na ulici Sirotčí na Jejkově, zde byla založena škola ve 30. letech 20. století jako \"Živnostenská škola pokračovací\". Druhá školní budova se nachází v Borovině, zde se nacházela \"Baťova škola práce pro mladé muže a ženy\", později se školy spojily. Třetí školní budova se nachází v Náměšti nad Oslavou, s touto školou se Hotelová škola spojila jako poslední. V roce 2014 došlo ke sloučení 2 škol s podobným zaměřením v Třebíči a to ke sloučení Obchodní akademie Dr. Albína Bráfa a Jazykové školy s právem státní jazykové zkoušky Třebíč a Hotelové školy Třebíč. Nově sloučené školy používají název Obchodní akademie Dr. Albína Bráfa, Hotelová škola a Jazyková škola s právem státní jazykové zkoušky Třebíč.\n\nJiž ve 30. letech minulého století byla při příležitosti 80. narozenin T. G. Masaryka postavena škola pod názvem Živnostenská škola pokračovací.\n\nPo sametové revoluci se škola na Sirotčí spojuje s jinou školou v Borovině – pokračovatelkou Baťovy školy práce pro mladé muže a ženy a později ještě s další školou v Náměšti. Společně pak vytvořily novou Střední odbornou školu obchodu a služeb a SOU, Třebíč, Sirotčí 4, později pak Hotelovou školu Třebíč.\n\nŠkola prošla od svého vzniku složitým vývojem, který vedle jiného přinášel i různé změny názvů školy a jejich zřizovatelů. 1. července 1996 se Integrovaná střední škola obchodní, Třebíč, Sirotčí 4 (dříve SOU obchodní) sloučila s Integrovanou střední školou kožařskou a textilní a Odborným učilištěm v Třebíči-Borovině. Vznikla tak Integrovaná střední škola obchodní a kožařská a Odborné učiliště Třebíč, Sirotčí 4; jejím zřizovatelem bylo ministerstvo hospodářství. Od 1. srpna 1997 se stala ředitelkou školy Mgr. Libuše Kolářová. Do stávající vzdělávací nabídky zavedla dva nové obory: studijní obor \"hotelnictví a turismus\" a učební obor \"kadeřník\". O rok později, 1. července 1998 došlo ke sloučení školy Integrovaná střední škola obchodní a kožařská a Odborné učiliště Třebíč, Sirotčí 4 a Středním odborným učilištěm Náměšť nad Oslavou. Vznikla tak Střední odborná škola obchodu a služeb, Střední odborné učiliště, Odborné učiliště a Učiliště, Třebíč, Sirotčí 4; zřizovatelem se stalo ministerstvo školství. V listopadu, přesněji 17. listopadu 1999 byla slavnostně otevřena nově zrekonstruovaná školní budova v Náměšti nad Oslavou, kde byl vybudován areál služeb pro veřejnost.\n\nPo přelomu tisíciletí, 18. září 2001 se zřizovatelem školy stal kraj Vysočina. 1. září 2002 se změnil název školy na Střední odborná škola obchodu a služeb a Střední odborné učiliště, Třebíč, Sirotčí 4. K dalšímu přejmenování školy došlo 1. července 2006, novým názvem školy je Hotelová škola Třebíč. V letech 2011–2012 došlo pod patronací kraje Vysočina k rekonstrukci a přístavbě kuchyně, celková výše investice byla 20 milionů Kč.\n\nV roce 2014 byl ohlášeno, že škola s pomocí kraje Vysočina vybuduje novou tělocvičnu. Stavba tělocvičny v Borovině byla zahájena v lednu roku 2016, v roce 2015 bylo dokončeno spojení budov bývalé Hotelové školy a Obchodní akademie. Bylo také oznámeno, že se škola spojí s Obchodní akademií Dr. Albína Bráfa, k tomuto spojení došlo v září 2014. Stavba tělocvičny byla dokončena v létě roku 2017, započata byla v lednu roku 2016, celkové náklady na stavbu tělocvičny dosáhly 40 milionů Kč. Tělocvična je nazývána tělocvičnou 21. století, má větrání se zpětným získáváním tepla a vše lze řídit vzdáleně pomocí počítače. Okna jsou stíněna vnějšími i vnitřními žaluziemi a osvětlení lze plynule regulovat. Sál nové tělocvičny je velký 37 na 17 metrů a je vhodný pro provozování míčových i jiných her, podlaha je pokryta marmoleem.\n\n"}
{"id": "180822", "url": "https://cs.wikipedia.org/wiki?curid=180822", "title": "Kolej (ubytovací zařízení)", "text": "Kolej (ubytovací zařízení)\n\nKolej (z latinského \"collegium\") je ubytovací zařízení internátního typu, původně ve smyslu kláštera (např. Jezuitská kolej Klementinum). V dnešní době obvykle jako celoroční ubytovna pro studenty vysokých škol. Jeho součástí obvykle někdy i stravovací zařízení – menza (vysokoškolská jídelna).\n\n"}
{"id": "180825", "url": "https://cs.wikipedia.org/wiki?curid=180825", "title": "Viktor Hübl", "text": "Viktor Hübl\n\nViktor Hübl (* 13. srpna 1978 Chomutov) je český profesionální hokejista hrající Extraligu ledního hokeje za tým HC Litvínov.\nNastupuje na pozici útočníka.\nJe vysoký 183 centimetrů, váží 81 kilogramů.\n\nViktor Hübl zahájil svou extraligovou kariéru v roce 1998 v týmu HC Chemopetrol Litvínov, hrál postupně za HC Slavia Praha, znovu za Litvínov, 2005 - 2008 v HC Mountfield a od sezóny 2008/09 ve svém dnešním působišti.\nV sezóně 2000-01 pravidelně nastupoval za českou reprezentaci.\nV sezóně 2014/15 získal trofej nejproduktivnějšího hráče extraligy se ziskem 58 kanadských bodů.\n"}
{"id": "180829", "url": "https://cs.wikipedia.org/wiki?curid=180829", "title": "Petr Hubáček", "text": "Petr Hubáček\n\nPetr Hubáček (* 2. září 1979, Brno) je bývalý český profesionální hokejista, naposledy hrající českou nejvyšší soutěž Tipsport extraligu za tým HC Dynamo Pardubice. Nastupoval na pozici levého útočníka. Po ukončení profesionální kariéry v roce 2018 začal působit jako hokejový expert v České televizi, například moderuje Mistrovství světa v ledním hokeji. \n\nPetr Hubáček zahájil svou extraligovou kariéru v roce 1998 v týmu Vítkovic, v letech 2000–2002 se nepříliš úspěšně pokoušel prosadit v severoamerické NHL (odehrál pouze 7 zápasů za Philadelphia Flyers). V roce 2002 se vrátil do Vítkovic, kde se postupně vypracoval na jednu z opor týmu.V roce 2008 přestoupil do týmu KHL, po následující sezóně se vrátil zpět do České republiky. V roce 2010 přestoupil do brněnské Komety. V průběhu sezóny 2011/2012 odešel do nejvyšší finské ligy a s klubem JYP Jyväskylä získal mistrovský titul. Od roku 2005 pravidelně nastupoval v české hokejové reprezentaci, s níž vybojoval v letech 2006–2011 všechny tři cenné kovy na mistrovství světa.V roce 2014 ukončil svoji reprezentační kariéru. V sezóně 2017/2018 hrál nejvyšší francouzskou hokejovou soutěž v týmu Rouen Dragons, se kterým získal mistrovský titul.\n\nPremiéra v reprezentaci: 11. dubna 2000 Česko–Slovensko (Žilina).\nStatistiky reprezentace:\n\n"}
{"id": "180830", "url": "https://cs.wikipedia.org/wiki?curid=180830", "title": "West Highland Way", "text": "West Highland Way\n\nWest Highland Way, v překladu Cesta západní Skotskou vysočinou (skotskou gaelštinou Slighe na Gàidhealtachd an Iar) je dálková turistická trasa ve Skotsku s oficiálním statusem dálkové cesty. Měří 154,5 km a vede z Milngavie severně od Glasgow do Fort William ve Skotské vysočině. Cesta má i prvky horské turistiky. Je spravována organizací West Highland Way Management Group, kterou tvoří dohromady správní oblasti Západní Dunbartonshire, Stirling, Argyll a Bute, Highland a správa národního parku Loch Lomond a The Trossachs. Po stezce se každoročně vydá asi 86 tisíc turistů, z nichž přes 30 tisíc přejde stezku celou.\n\nVytvoření stezky bylo schváleno v roce 1974 a celá stezka byla slavnostně dne 6. října 1980. Stala se tak první oficiálně přesně stanovenou dálkovou turistickou stezkou ve Skotsku. V červnu 2010 byla West Highland Way určena jako součást mezinárodní cesty International Appalachian Trail.\n\nStezka vede po mnoha starých cestách, včetně honáckých, vojenských a dostavníkových cest a je obvykle absolvována z jihu na sever. V tomto směru postupně roste náročnost a také slunce nesvítí do očí.\nCesta obvykle trvá 7 až 8 dnů, ačkoliv zkušení turisté v dobré kondici ji zvládnou i za 6 dnů. Trasu je možné zvládnout i za méně času, ale většina turistů volí nižší tempo, které jim umožňuje vychutnávat okolní krajinu. Okolní příroda je totiž pro většinu lidí hlavním důvodem pro absolvování stezky.\n\nCesta také vede údolím Glen Falloch severně do Crianlarich a potom severozápadně do Tyndrum. Severně od Tyndrum stezka vstupuje do údolí Glen Orchy a poté přechází přes obrovské opuštěné, ale krásné vřesoviště Rannoch Moor a nakonec sestupuje do údolí Glen Coe. Odtud stoupá tzv. Ďáblovým schodištěm a následuje dlouhý sestup do městečka Kinlochleven na úrovni mořské hladiny. Poslední část obchází hory Mamore Mountains po staré vojenské cestě a schází do údolí Glen Nevis, odkud pokračuje do města Fort William, kde končí.\n\nPoslední úsek vede úpatním hory Ben Nevis (nejvyšší vrchol Britských ostrovů) a mnoho turistů završí své putování výstupem na vrchol. Díky vysokému počtu turistů mohou být některé části stezky poškozeny erozí. Cesty jsou však pravidelně opravovány. Turisté hledající samotu by měli cestu začít mimo víkend a nejlépe mimo hlavní sezónu.\n\nMísta jsou uvedena od jihu k severu včetně přibližné vzdálenosti od Milngavie:\n\n"}
{"id": "180832", "url": "https://cs.wikipedia.org/wiki?curid=180832", "title": "Masakr v Glencoe", "text": "Masakr v Glencoe\n\nMasakr v Glencoe, v gaelštině nazývaný \"Mort Ghlinne Comhann\" neboli vražda v Glen Coe, se odehrál v údolí Glen Coe ve Skotsku časně ráno 13. února 1692, v období nazývaném Slavná revoluce. Masakr začal zároveň ve třech sídlech v údolí – Invercoe, Inverriganu a Achaconu – přestože vraždění probíhalo po celém údolí, tak jak byli pronásledováni příslušníci klanu MacDonaldů. Třicet osm členů rodu MacDonaldů z Glencoe bylo povražděno hosty, kteří přijali jejich pohostinství, a to na základě jejich váhání přísahat věrnost novým panovníkům, Marii Stuartovně a jejímu manželovi Vilému Oranžskému. Dalších čtyřicet žen a dětí zemřelo na podchlazení poté, co byly spáleny jejich domovy.\n\nV roce 1688 Vilém III. Oranžský usedl na Anglický trůn. Skotský parlament dříve než uznal Viléma za krále, vyslal zprávu k Vilémovi i Jakubovi VII. (Jakub II. Anglický). Až arogantní odpověď od Jakuba přesvědčila Skoty, aby Viléma přijali. Jan Graham, 1. vikomt z Dundee však zůstal věrný Jakubovi a vedl skotské horaly do Jakobitského povstání ve snaze navrátit trůn králi Jakubovi. Dundee byl zabit v bitvě u Killiecrankie, a skotské povstání utrpělo neodvratitelnou porážku v bitvě u Dunkeldu. Klan MacIainů z Glencoe, kteří byli součástí klanu MacDonaldů, společně se svými příbuznými z Glengarry vyplenili na své cestě domů zemi Roberta Campbella z Glenlyonu a ukradli mu dobytek, čímž ještě přitížili jeho problémům, které měl se svými dluhy z hazardu, a donutili ho přijmout armádní úřad, aby zabezpečil rodinu. V jeho pozdější žádosti na náhradu škody, Campbell zřetelně poukazuje na vinnu Glengarrských mužů a ani slovem se nezmiňuje o Glencoe.\n\nSkotští Jakobité byli těžce poraženi u Cromdalu 1. května 1690 a Jakub byl poražen 1. července 1690 v bitvě u Boyne v Irsku.\n27. srpna 1691, Vilém III. nabídl klanům z Vysočiny milost za jejich účast na Jakobitském povstání, pokud se zavážou spojenectvím s ním do 1. ledna 1692. Přísaha měla proběhnout před očima smírčího soudce podepsáním dokumentu o spojenectví. Pokud by podpis odmítli, byli vystaveni hrozbě královy odplaty. Náčelníci klanů na Vysočině poslali zprávu Jakubovi, který byl právě v exilu ve Francii, aby získali jeho souhlas k podepsání přísahy. Jakub se dlouho rozmýšlel nad takovým rozhodnutím, protože byl přesvědčen, že je blízko dne, kdy se bude moci vrátit do Británie a nárokovat si svůj trůn. Když Jakub pochopil, že se do stanovené lhůty do Británie nevrátí, poslal zpět do Skotska list, ve kterém povolil náčelníkům klanů přijmout přísahu. Tato zpráva dostihla své příjemce v půlce prosince, pouze několik týdnů před uplynutím lhůty. V té době vládlo Skotsku strašlivé zimní počasí. Někteří náčelníci okamžitě spěchali podepsat přísahu, ale někteří vyčkávali. Alastair MacIain, 12. náčelník z Glencoe, vyčkával do posledního dne než se vydal na cestu podepsat slib.\n\n31. prosince 1691, putoval do Fort Williamu a žádal Colonela Hilla, správce, aby přijal požadovaný slib. Colonel Hill však namítl, že není kompetentní, aby od něho tento dokument přijal. Poslal MacIaina spěšně do Inveraray, aby předal svou přísahu do rukou Sira Colina Campbella, šerifa z Argyllu. Colonel Hill dal MacIainovi list pro ochranu a dopis pro Sira Colina, ve kterém ho žádal, aby přijal MacIainovu přísahu, protože MacIain přijel ke Colonelu Hillovi před stanoveným termínem. Colonel Hill také ujistil MacIaina, že proti němu nebudou podniknuty žádné kroky bez toho, aniž by měl příležitost vysvětlit své zdržení před králem a jeho koncilem.\nMacIainovi trvalo tři dny než se dostal do Inveraray, částečně z důvodu špatného počasí, částečně proto, že byl na jeden den zadržen 1. posádkou pěšího regimentu vévody z Argyllu na hradě Balcardine, na příkaz kapitána Drummonda, který se chtěl ujistit, že MacIain nepřijede do Inveraray včas. Když dorazil do Inveraray, musel tři dny čekat na příjezd Sira Colina, který nebyl právě přítomný, protože trávil Nový rok se svou rodinou u jezera Loch Fyne. Po svém příjezdu, Sir Colin neochotně přijal MacIainovu přísahu.\n\nMacIain byl spokojený, že předal svůj slib, a byl přesvědčen, že proti němu ani jeho lidem nebudou podnikány žádné kroky. Bohužel, někdo ve vládě spatřil možnost zničit nepřátelský klan a tak udělat z MacDonaldů odstrašující příklad jedním úderem.\n\nSpiknutí se dalo do pohybu a byli v něm zapojeni John Dalrymple, Master of Stair a Lord Advokát, Sir Thomas Livingstone, velitel Skotských vojenských jednotek a dokonce i král Vilém, který podepsal a ratifikoval příkaz.\n\nNa konci ledna 1692 byla první a druhá posádka pěšího regimentu vévody z Argyllu, okolo 120 mužů, pod vedením Kapitána Roberta Campbella přemístěna k MacDonaldům v Glencoe, a dostalo se jim přijetí podle pohostinské tradice Vysočiny. Většina regimentu byla naverbována z Argyllu, ale pouze menšina nesla jméno Campbell. Ostatní, včetně mnoha důstojníků pocházela z Nížiny. Kapitán Campbell byl sám svatbou spřízněn se starými MacIainy a proto byl přirozeně ubytován v náčelníkově domě. Každé ráno, po dobu asi dvou týdnů, navštěvoval Kapitán Campbell domov Alexandera MacDonalda, MacIainova nejmladšího syna, který byl ženatý s Campbellovou neteří, sestrou Roba Roye MacGregora. Neví se jistě, zda Campbell věděl o povaze svého úkolu – zdánlivě bylo jejich úkolem vybrání daní, zavedených Skotským parlamentem v roce 1690. Campbell dostal platné rozkazy k provedení akce od Colonela Hilla, který se předtím snažil pomoci MacIainům předat jejich přísahu a rozptýlit všechna MacIainova podezření, přesto to byl právě Colonel Hill, kdo vydal příkaz k masakru, který se odehrál o dva týdny později.\n\n12. února 1692 přijel kapitán Drummond. Ten přivezl Robetu Campbellovi následující instrukce:\n\nTímto se vám přikazuje přepadnout rebely, McDonaldy z Glencoe, a všechny mladší sedmdesáti let ztrestat mečem. Zvláště se ujistěte, že starý Fox a jeho synové neuniknou z vašich rukou, ujistěte se, že žádný muž neunikne. Jste povinen toto vykonat přesně v pět hodin a během té doby, nebo velmi krátce poté, se pokusím k vám připojit s posilami. Pokud se k vám do pěti nepřipojím, neváhejte a zaútočte. Toto se děje na zvláštní králův příkaz, pro dobro a bezpečí Království, které tito ničemové poškozují a rozdělují. Tento rozkaz bude proveden bez odmluvy či prokázání přízně nepřátelům, nebo můžete očekávat propuštění z královských služeb. Předpokládám, že nezklamete v naplnění tohoto úkladu. Toto podepisuji vlastní rukou.\nV Ballicholis 12. února 1692\n(podepsán) R. Duncanson\npro Kapt. Roberta Campbella z Glenlyonu v králových službách\n\nRobert Campbell strávil večer hraním karet se svými nic netušícími oběťmi a než se odebral na lože popřál jim dobrou noc a přijal pozvání od MacIaina, aby s nimi povečeřel následující den.\n\nAlastair MacIain byl zabit, když se pokoušel vstát ze své postele. Zabili ho poručík Lindsay a praporečník Lundi, ale Alastairovi synové uprchli. Dohromady bylo zavražděno 38 mužů buď ve svých domovech nebo když se pokoušeli uprchnout z údolí. Dalších 40 žen a dětí zemřelo na podchlazení, když jim byly zapáleny domy. Jinde stačili členové obou stran varovat další členy klanu, kteří uprchli. Někteří Campbellovi muži odmítli splnit rozkaz – poručík Francis Farquhar a poručík Gilbert Kennedy raději zlomili své meče, než aby uposlechli rozkaz. Byli zatčeni a uvězněni, ale později byli osvobozeni, zproštěni viny a vydali svědectví v soudním procesu proti svým vrchním velitelům.\n"}
{"id": "180833", "url": "https://cs.wikipedia.org/wiki?curid=180833", "title": "Letalnica", "text": "Letalnica\n\nLetalnica „Bratov Gorisek“, známější spíš jenom jako \"Letalnica\", nebo též \"Planica\", dle oblasti ve Slovinsku, kde se nachází, je mamutí můstek určený pro skoky na lyžích. Jedná se o druhý největší skokanský můstek na světě, již 28krát zde padla hranice světového rekordu. Závody na tomto můstku každoročně uzavírají ročník SP ve skocích na lyžích, nedělní závod skáče vždy jen nejlepších 30 skokanů dle pořadí SP.\n\nPrvní můstek zde byl postaven již před rokem 1930, v roce 1934 zde však Stanko Bloudek postavil větší můstek, kterému se občas říkalo mamutí. V roce 1936 zde pokořil poprvé v historii tohoto sportu hranici 100 m Rakušan Sepp Bradl.\n\nV roce 1969 zde bratři Lado a Janez Gorišekové postavili obrovitý můstek s konstrukčním bodem 185 m. Od roku 1986, kdy zde skočil finský skokan Matti Nykänen novou hodnotu světového rekordu – 191 m, zde již pravidelně padají hranice světových rekordů mnohem častěji, než na jiných mamutích můstcích, např. v Harrachově, Kulmu, Vikersundu a Oberstdorfu\n\nV roce 1994 zde Fin Toni Nieminen jako první skokan v historii pokořil hranici 200 m. \n\nInfrastruktura areálu můstku před rekonstrukcí byla značně zastaralá, nenacházela se zde ani lanovka, skokani tedy museli jít na vršek můstku pěšky. V roce 2001 se navíc zřítil starý Bloudkův můstek, který dosud ani nebyl rekonstruován. Ale i přesto Mezinárodní lyžařská federace FIS povolovala závody na zdejším mamutím můstku, a to až do roku 2013, kdy se na starém mamutu konaly poslední závody Světového poháru.\n\nNejdelší let na starém můstku předvedl Janne Ahonen, když v roce 2005 dopadl na značku 240 metrů, ale spadl a jeho výkon se tak nepočítal do rekordních tabulek. Oficiální rekord můstku držel Nor Bjørn Einar Romøren za 239 metrů, které skočil v témže roce.\n\nV letech 2013 - 2015 byl můstek rekonstruován a zvýšen hill size můstku na 225 metrů. V březnu 2015 se na novém můstku poprvé uskutečnily závody Světového poháru. Rekord nového můstku stanovil Peter Prevc skokem dlouhým 248.5 m. Současný rekord můstku drží polský skokan Kamil Stoch, který 25.3.2017 letěl 251.5 m\n\nV údolí \"Planica\" staví dalších několik můstků, nový areál bude obsahovat všechny typy můstků.\n\nV projektu, na který finančně přispěla i Evropská unie, je v plánu postavit také běžecké tratě a biatlonovou střelnici.\n\n"}
{"id": "180835", "url": "https://cs.wikipedia.org/wiki?curid=180835", "title": "ORP Krakowiak", "text": "ORP Krakowiak\n\nORP Krakowiak byl eskortní torpédoborec britské třídy \"Hunt\". Během druhé světové války sloužil v polském námořnictvu. Stavba byla zahájena 5. prosince 1939 v loděnici J. Samuel White Shipyard v Cowes. Spuštěna byla 4. prosince 1940 a později převzata jako \"HMS Silverton\". V Royal Navy však nikdy nesloužil protože pro něho nebyl vycvičen dostatečný počet námořníků. Nakonec byl 20. dubna 1941 pronajmut polskému námořnictvu. To ho oficiálně převzalo 22. května 1941 a přejmenovalo na ORP Krakowiak podle polského národního tance.\n\n\nBěhem druhé světové války odplul 146 000 námořních mil, doprovázel 206 různých konvojů z toho 9 v Severním Atlantiku. Jeho posádce se nepodařilo potopit nějaké plavidlo, ale sestřelila nepřátelská 3 letadla.\n\nProtože po válce došlo k ochlazení vztahů mezi britskou a polskou vládou, byl torpédoborec 28. září 1946 vyřazen ze služby v polském námořnictvu a vrácen Royal Navy. Zde byl přejmenován na původní název, překlasifikován na fregatu a demobilizován. Pak byl zařazen do rezervy, ve které byl až do roku 1959, kdy byl definitivně vyřazen a prodán ke sešrotování.\n"}
{"id": "180840", "url": "https://cs.wikipedia.org/wiki?curid=180840", "title": "Kokcidie", "text": "Kokcidie\n\nKokcidie (Coccidiasina) jsou obligátně parazitičtí prvoci, původci závažných parazitárních onemocnění hospodářských zvířat, jako je drůbež, králíci, malí přežvýkavci, selata nebo telata, u kterých má onemocnění často závažný průběh.\n\nKokcidie jsou hostitelsky specifické, ale mohou být i vícehostitelské (heteroxenní), v závislosti na konkrétním druhu a jeho životním cyklu.\n\nVšichni výtrusovci mají složité životní cykly, pro které je typické dvou- či třífázové střídání generací se stadiem spory. Kokcidie nejsou výjimkou.\n\nInfekce začíná pozřením oocysty, která obsahuje infekční stadia kokcidie, jednojaderné sporozoity. Ty se ve střevě hostitele uvolní - dojde k excystaci, sporozoity proniknou do epiteliálních buněk střevní sliznice (většinou) a začnou růst.\n\nSporozoity se uvnitř hostitelské buňky přemění v růstové stadium, velké, mnohojaderné meronty, kteří dále rostou a mohou se nepohlavně rozmnožovat v procesu zvaném merogonie - vznikají tak merozoity, které napadají další buňky. V poslední generaci nepohlavního rozmnožování se vyvíjejí gamonty, které jsou pohlavně rozlišené.\n\nMakrogamonty se již nedělí a dospívají v oocyty. Mikrogamonti se dělí a dávají vzniknout tříbičíkatým mikrogametám. Po oplození vznikají zygoty, které si vytvoří obal (=oocystu), a během sporulace se dělí na 2 - 32 sporoblastů. Každý sporoblast si opět vytvoří vlastní obal, sporocystu, a dále se mitoticky dělí, čímž vznikne 2-8 sporozoitů, které můžou napadnout jiného hostitele.\n\nSporulace samotná se většinou odehrává ve vnějším prostředí, až poté, co oocysty opustily s výkaly tělo hostitele.\n\nJednohostitelským kokcídiím stačí k proběhnutí životního cyklu jeden hostitel, ve kterém se mohou vyvíjet všechny tři růstové fáze (růstové, rozmnožovací i sexuální stadium).\n\nKokcidie s fakultativním střídáním hostitelů mohou celým svým životním cyklem projít jen v definitivním hostiteli, dostanou-li se sporozoiti do jiného, méně vhodného organismu, vytvoří klidová stadia ve formě tzv. tkáňové cysty ale pohlavně se mohou vyvíjet až po pozření definitivním hostitelem. Známým příkladem je \"Toxoplasma gondii\", jejímž definitivním hostitelem je kočka, nakazit se však může jakýkoliv teplokrevný (a snad i studenokrevný) obratlovec včetně člověka.\n\nObligátně heteroxenní kokcidie potřebují projít více hostiteli, klidové stadium v mezihostiteli a následné pozření definitivním hostitelem je nutností.\n\nOnemocnění, které je způsobeno kokcidiemi, se obecně nazývá kokcidióza. U zdravých dospělých zvířat může probíhat bezpříznakově, nebo se projevuje hubnutím a průjmem, někdy i krvavým. U mláďat a jedinců s oslabenou imunitou je její průběh vážnější a může vést až k úhynu. Kokcidie mohou způsobit značné ekonomické škody hlavně v chovech drůbeže, prasat a králíků, mohou být také příčinou úhynů sajících selat a jehňat. Kokcidióza může být vážným problémem také v chovu exotických ptáků.\n\nPro člověka není většina kokcidií nebezpečná, výjimku tvoří již zmiňovaná \"T.gondii\", která způsobuje toxoplasmózu - pro zdravé dospělé osoby nepředstavuje žádné větší nebezpečí, nicméně je smrtící pro osoby s AIDS (toxoplasmová meningoencefalitida patří u osob HIV/AIDS mezi smrtící oportunní infekce) a je schopná přenášet se transplacentárně, tedy z matky na plod - nákaza v prvním trimestru může způsobit potrat nebo vrozenou toxoplasmózu plodu, která se projevuje vodnatelností mozku nebo mozkovými kalcifikacemi (=zvápenatění). Je nutno říci, že poškození plodu hrozí jenom při nákaze během těhotenství a naprostá většina žen se s toxoplasmou setkala již dříve a má proti němu protilátky. U těhotných žen se rutinně provádí vyšetření na hladinu těchto protilátek v séru - jsou-li negativní, vyšetření se opakuje a při náhlém nárůstu (= žena se právě setkala s původcem) se žena sleduje na specializovaném pracovišti, eventuálně se zahájí léčba. \"Toxoplasma gondii\" je v ČR nejrozšířenější protozoální infekcí.\n\nDalší kokcidií, která může být nebezpečná pro člověka, zvláště pro pacienty s oslabenou imunitou (opět AIDS) je \"Cryptosporidium parvum\" a Isospora belli. Způsobují průjmové infekce.\n\n\n"}
{"id": "180842", "url": "https://cs.wikipedia.org/wiki?curid=180842", "title": "Čertova hora", "text": "Čertova hora\n\nČertova hora (německy \"Teufelsberg\") je hora v západních Krkonoších, výrazná dominanta jižně nad městem Harrachov. Vrchol je z centra města vzdušnou čarou vzdálen asi 1,5 km, u hranice Krkonošského národního parku a jeho ochranného pásma.\n\nTéměř na všech stranách hory jsou svahy prudké s výrazným převýšením. Pouze na jihovýchodě se nachází mělčejší sedlo s nadmořskou výškou asi 965 metrů. Čertova hora je odvodňována levými menšími přítoky jižně tekoucí Jizery a severně tekoucí Mumlavy, která je rovněž přítokem Jizery. Celá hora je téměř souvisle zarostlá převážně smrkovým lesem, celistvost lesa je narušena jen sjezdovkami.\n\nZimní sporty se v Harrachově začaly provozovat brzy poté, co hrabě Harrach přivezl do Čech první lyže \"(v 19. století)\". V roce 1908 byl založen „Spolek zimních sportů“. První skokanské můstky, vznikly v roce 1920. V roce 1923 se v Harrachově konaly první mezinárodní lyžařské závody, kterých se zúčastnili nejlepší lyžaři z mnoha zemí Evropy, i z USA. Od roku 1954 se konají Mezinárodní lyžařské závody již pravidelněji. V roce 1980 byl skokanský a běžecký areál zrekonstruován, přičemž byl postaven ve své době nejvyšší lyžarský můstek na světě – mamutí můstek K-185 pro lety na lyžích. Dalšími můstky jsou K-125, K-90, K-70 a K-40.\n\nNa úbočí Čertovy hory je vybudován Skiareál Čertova hora s 5 sjezdovkami, 3 lanovkami a jedním vlekem. Dvojice lanovek se nachází na severním svahu směrem k Harrachovu, třetí lanovka na východním svahu směrem k Rýžovišti. Na vrcholu se kromě horních stanic lanovek nachází stánek s občerstvením.\n\nNejjednodušší cestou na vrchol je výjezd sedačkovou lanovkou z Harrachova, ze kterého vede i zeleně značená turistická cesta, na niž asi 400 m západně od vrcholu navazuje modrá značka. Z opačné strany vede na vrchol modrá značka od Dvoraček.\n\n"}
{"id": "180844", "url": "https://cs.wikipedia.org/wiki?curid=180844", "title": "Ženatý se závazky", "text": "Ženatý se závazky\n\nŽenatý se závazky (v anglickém originále Married… with Children) je americký sitcom, který vznikl jako satirická parodie rodinných seriálů typu \"Krok za krokem\" (Step by Step), \"Plný dům\" (Full House) či \"Cosby Show\" s tématem jako sex, závist, prohry a neúspěchy. První epizoda byla vysílána 5. dubna 1987, poslední 9. června 1997.\n\nKomediální seriál o dysfunkční rodině žijící v Chicagu byl prvním televizním seriálem, který běžel v hlavním vysílacím čase na Fox Network. Jeho 11 sezón a 262 epizod z něj dělá druhý nejdéle vysílaný sitcom na FOX Network (prvním jsou \"Simpsonovi\"). Titulní píseň \"Love and Marriage\" nazpíval Frank Sinatra.\n\nSitcom sleduje příhody muže jménem Al Bunda (anglicky Al Bundy), kdysi na střední škole slavného hráče amerického fotbalu (udělal 4 touchdowny během jednoho zápasu), v současnosti chudého prodavače bot. Jeho žena Peggy nosí šaty a účes ze šedesátých let, má zvláštní chůzi, zato postrádá vzdělání. Jejich dcera Kelly je atraktivní, promiskuitní a hloupá blondýnka. Jejich syn Bud je chytrý, ale neoblíbený, zato zkouší „sbalit“ všechny dívky kolem. Bundovi mají snobské sousedy, Steva a Marcy Rhodesovy (později Marcy a jejího druhého manžela Jeffersona D'Arcyho). Většina epizod se soustřeďuje na Ala, jeho neschopnost a neštěstí.\n\n\"Přes své mnoholeté působení tento seriál byl několikrát nominován na různé ceny...\"\n\nCasting Society of America:\n\nEmmy Awards:\n\nZlaté glóbusy:\n\n\n\n\n"}
{"id": "180847", "url": "https://cs.wikipedia.org/wiki?curid=180847", "title": "ORP Kujawiak", "text": "ORP Kujawiak\n\nORP Kujawiak byl eskortní torpédoborec britské třídy \"Hunt\". Během druhé světové války sloužil v polském námořnictvu. Stavba byla zahájena 22. listopadu 1939 v loděnici Vickers Armstrong v Tyne. Spuštěn byl 30. října 1940 jako \"HMS Oakley\" a v červnu 1941 převzat polským námořnictvem jako \"ORP Kujawiak\". Torpédoborec byl pojmenován podle polského národního tance. Jeho velitelem byl kapitán Ludwik Lichodziejewski.\n\nKujawiak však sloužil v polském námořnictvu pouze rok. Dne 16. června 1942, během operace Harpoon, najel nedaleko Malty na minu a potopil se. Na jeho palubě zahynulo 25 polských námořníků a dalších 20 bylo zraněno.\n"}
{"id": "180848", "url": "https://cs.wikipedia.org/wiki?curid=180848", "title": "Lewis Hamilton", "text": "Lewis Hamilton\n\nLewis Carl Davidson Hamilton, MBE (* 7. ledna 1985 Stevenage, Hertfordshire, Velká Británie) je britský pilot Formule 1 a mistr světa z roku 2008, 2014, 2015, 2017, 2018 a 2019. V současnosti jezdí za Mercedes F1 Team.\n\nHamilton závodil v motokárách od osmi let. Když mu bylo devět, setkal se při předávání ocenění s šéfem týmu McLaren Ronem Dennisem a řekl mu, že jednou by chtěl závodit za McLaren. O čtyři roky později, podepsal Hamilton smlouvu s McLarenem na program pro podporu mladých jezdců. Hamilton se roku 2000 stal Evropským šampiónem v motokárách, kde získal maximální počet bodů a o rok později přestoupil do závodních aut. Postupoval skrz juniorské formule, získal titul ve Formuli Renault, Formuli 3 a GP2. Poté se stal už jezdcem Formule 1 a rok 2007 zahájil u týmu McLaren, tak jak kdysi řekl Ronu Dennisovi. Ve své první sezóně, se stal jediným nováčkem, který kdy vedl šampionát. Ve své první sezóně obsadil skvělé konečné druhé místo. V druhé sezóně se stal nejmladším mistrem světa v historii Formule 1, v roce 2010 jej překonal Sebastian Vettel.\n\nHamiltonovi prarodiče z otcovy strany emigrovali do Velké Británie z Grenady v 50. letech. Jeho dědeček pracoval v Londýnské podzemní dráze. Lewisova matka Carmen a otec Anthony (který je nyní IT konsultant) pojmenovali svého potomka po americkém olympijském vítězi v atletice, Carlu Lewisovi. Hamiltonovi rodiče se rozvedli, když byly Lewisovi 2 roky. Do svých deseti let žil Lewis u své matky, potom se svým otcem, nevlastní matkou a s nevlastním bratrem, trpícím mozkovou obrnou. V šesti letech začala Hamiltonova závodnická kariéra, když mu otec půjčil motokáru. Jeho otec měl zároveň 3 zaměstnání, aby mohl Lewis závodit. Stále mu však zbýval i čas, aby s Lewisem jezdil po závodech. Hamilton navštěvoval Školu Johna Henryho Newmana v Stevenage. Ve velmi nízkém věku už uměl karate, když si jeho závodnických úspěchů všímali místní rváči. Když mu bylo dvanáct let, získal svůj první černý pás v tomto sportu. Hamilton se věnoval i fotbalu, ve škole ho hrál dokonce s nynějším nadějným fotbalistou Ashley Youngem z Aston Villy jako záložník. Měl několikaletý vztah se zpěvačkou Nicole Scherzingerovou. Po přestupu do Mercedesu dostal Lewis mnohem větší prostor k aktivitám a pronikly na povrch jeho záliby v hudbu a módu. Hamilton se objevil v dokumentech Paradise Papers, které byly zveřejněny v listopadu 2017 a které odhalují daňové úniky skrze daňové ráje.\n\nHamilton začal s motokárami roku 1993, když mu bylo 8 let a v podstatě ihned začal vyhrávat, co se dalo. Když mu bylo 9 let, setkal se s šéfem týmu McLaren Ronem Dennisem a řekl mu: „Jednou pro vás budu závodit… Budu závodit za McLaren.“\n\nV letech 1993–1996 závodil Hamilton v začátečnických soutěžích. Další jeho kroky vedly přes divize Junior Yamaha (roku 1997) a Junior Intercontinental A (v letech 1998–1999). V té době podepsal smlouvu s McLarenem jako jezdec, který bude tímto týmem podporován. Tato smlouva také obsahovala, že by mohl někdy jezdit ve Formuli 1. Hamilton se tak stal nejmladším pilotem historie, který už měl kontrakt s Formulí 1.\n\nV roce 1999 tedy jezdil pohár Intercontinental A, v roce 2000 jezdil ve Formuli A, a roku 2001 ve Formuli Super A. Roku 2000 se stal Evropským šampiónem, když získal maximální počet bodů. Ve Formuli A a Super A, závodil za tým TeamMBM.com a jeho týmovým kolegou byl jeho pozdější týmový kolega v F1, Nico Rosberg. Díky svým motokárovým úspěchům byl v roce 2000 jmenován Britským, závodnickým, jezdeckým klubem jako „Vycházející Hvězda“.\n\nHamiltonova závodnická kariéra ve vozech začala v roce 2001 v Britské Formuli Renault Winter Series, kde skončil celkově pátý. O rok později závodil v Britské Formuli Renault s týmem Manor Motorsport. V té skončil třetí, když vybojoval tři vítězství a tři pole position. S týmem Manor pokračoval i v následujícím roce a tentokrát šampionát vyhrál, na kontě měl deset vítězství a porazil svého rivala, Alexe Lloyda. Když si zajistil titul, vynechal poslední dva závody, aby si mohl odbýt debut v šampionátu Britské Formule 3. Tady se mu ale moc nedařilo. V prvním závodě vypadl kvůli prasknuté pneumatice a ve druhém havaroval. Musel být převezen do nemocnice po kolizi se svým týmovým kolegou Torem Gravesem. Při Grand Prix Macau a v Koreji ale alespoň ukázal svou rychlost v kvalifikacích.\n\nHamilton a Manor měli v roce 2004 debut v Evropské sérii Formule 3. Vyhráli ale jen jeden závod a celkově byl Hamilton pátý. Také vyhrál Bahrajnskou F3 Superprix jel také Grand Prix Macau F3. Na konci roku 2004 také poprvé testoval pro McLaren, na okruhu v Silverstone.\n\nV roce 2005 se Lewis přesunul do Evropské série šampiónů ASM, kde šampionátu jasně dominoval, když vyhrál 15 z 20 závodů. Ještě stihl také vyhrát Formuli 3 Marlboro Masters na okruhu Zandvoort.\n\nPo sezóně figuroval Hamilton v časopise Autosport mezi 50 nejlepšími jezdci roku 2005, kde byl na 24. místě. Po Hamiltonově působení ve Formuli 3, podepsal s týmem ART Grand Prix smlouvu na rok 2006 v sérii GP2. Stejně jako ASM v F3, byl tým ART jedním z nejlepších týmů, když v něm v roce 2005 získal titul Nico Rosberg. Hamilton tento šampionát vyhrál hned na první pokus.\n\nMezi jeho výrazné výkony se řadí jasné vítězství v pátém závodě na Nürburgringu, přestože dostal penalizaci za překročení rychlosti v pit lane. Na své domácí trati v Silverstone, zazářil Lewis znovu, když předjel dva své soupeře v nepříliš častém předjížděcím místě, Beckettově zatáčce, kterou projížděl ze všech nejrychleji. Své předjížděcí schopnosti prokázal i v Istanbulu, kde se po „hodinách“ probojoval z 18. místa na druhé, v posledních zatáčkách. Hamilton se ale stal šampiónem GP2 za neobvyklých okolnostech. V předposledním závodě v Monze, vyhrál Giorgio Pantano a v posledním kole zajel i kolo nejrychlejší, za které měl dostat bod navíc. Zajel ho však při žlutých vlajkách a komisaři rozhodli, že zpomalil příliš málo, aby se vyhnul nebezpečí a nejrychlejší kolo mu neuznali. Ten bod za nejrychlejší kolo dostal Hamilton a tím si zajistil titul.\n\nZisk titulu v GP2 zároveň splýval s okolnostmi u týmu McLaren, které mu hrály do karet. Juan Pablo Montoya už v průběhu sezóny přestoupil do NASCAR a Kimi Räikkönen se stěhoval k Ferrari. Jedno místo měl jisté mistr světa Fernando Alonso, ale druhé bylo dlouho prázdné. Spekulovalo se tedy o Hamiltonovi, Pedru de la Rosovi (testovacímu jezdci, který nahradil Montoyu v průběhu sezóny), Garym Paffettovi (který dominoval DTM) a také o bývalém mistrovi světa Miku Häkkinenovi. Z těchto zvučných jmen byl vybrán mladý Lewis Hamilton. To bylo pro mnohé překvapením, mysleli si, že McLaren zvolí zkušeného de la Rosu, či Paffetta, kteří přece jen testovali více. Toto rozhodnutí bylo oznámeno už 30. září, publikováno bylo až 24. listopadu z důvodu, aby nebylo překryto rozhodnutím Michaela Schumachera o konci kariéry.\n\nPři svém debutu v Australské Grand Prix roku 2007, se kvalifikoval jako čtvrtý a závod dokončil na třetím místě a stal se tak čtrnáctým nováčkem, který stanul při svém premiérovém závodě na stupních vítězů (včetně jezdců z první sezóny F1). V druhém závodě v Malajsii dojel na skvělém druhém místě a zajel své první nejrychlejší kolo. V Bahrajnu startoval poprvé z první řady, konkrétně z druhého místa, na kterém nakonec závod dokončil, za vítězem Felipem Massou.\n\nNa stejné pozici a znovu za Massou dojel i v Grand Prix Španělska a ujal se vedení v šampionátu. Tímto činem překonal Hamilton zakladatele týmu McLaren, Bruce McLarena, jako nejmladší jezdec, který vedl šampionát.\n\nHamilton začal být všude vychvalován. Šéf týmu Williams, Frank Williams, ho označil jako „superčlověka“, zatímco trojnásobní mistři světa Jackie Stewart a Niki Lauda už spekulují, že by se mohl ještě letos stát mistrem světa. Bývalý šéf týmu Jordan, Eddie Jordan, ale nesouhlasí, říká, že Hamilton sice má talent, ale že letos šampionát nevyhraje. Sedminásobný mistr světa Michael Schumacher řekl, že Hamiltonův potenciál byl patrný už při GP2, ale že byl překvapen, že Hamiltonova důslednost se projevuje v tak mladém věku. Hamilton se dočkal i kritiky, a to od mistra světa z roku 1997, Jacquese Villeneuva, který ho označil před prvním závodem anglicky jako „nitty-gritty“. Villeneuve pak srovnával Lewisovy starty s těmi kontroverzními, které ukazoval Michael Schumacher. Hamiltonovo řízení bylo brzy bráněno jeho kolegy z F1: Giancarlem Fisichellou, Alexanderem Wurzem, Nickem Heidfeldem, Markem Webberem a Felipem Massou.\n\nKontroverzní situace nastala při Grand Prix Monaka po závodě. Hamilton byl v průběhu závodu kontaktován s členy týmu, kteří mu řekli, ať se drží raději za Fernandem Alonsem. FIA ale jakékoli obviňování odmítla a uvedla, že pravidla porušena nebyla, jelikož se nestalo nic, co by nějak ovlivnilo výsledek závodu.\n\nHamilton získal své první pole position při Grand Prix Kanady. Zvítězil prakticky stylem start-cíl a to i přesto, že na trať vyjel čtyřikrát safety car a jeho náskok byl vždy pryč. Vítězstvím si posílil vedení v šampionátu. O týden později v USA si opět vyjel pole position a také zvítězil. A byl tak prvním Britem od roku 1983, kterému se to povedlo (tenkrát to byl John Watson). A stal se druhým nováčkem, který vyhrál více než jeden závod ve své první sezóně (první jezdec, který to dokázal ale startoval v první sezóně F1 roku 1950, nováčky byly tenkrát všichni jezdci).\n\nTím, že na okruhu Magny-Cours dojel třetí za jezdci Ferrari Kimi Räikkönenem a Felippem Massou, zvýšil náskok v šampionátu na 14 bodů. V tomto závodě také poprvé za svou kariéru dopadl na konci závodu hůře než v kvalifikaci a poprvé byl na okruhu někým předjet (mimo zastávky v boxech). Na okruhu v Silverstone, Hamiltonově domácí Grand Prix, startoval Lewis znovu jako první a vedl prvních 16 kol závodu, nakonec se před něj ale dostal jeho týmový kolega Alonso a také vítěz Räikkönen. Lewis dojel za těmito dvěma jezdci o 40 sekund později. Stále ale vedl šampionát s náskokem 12 bodů na Fernanda Alonsa. Druhá půlka sezóny už nebyl pro Lewise tak skvělá jako ta první. V Grand Prix Evropy dojel poprvé až za hranicí bodovaných příček, konkrétně na devátém místě. Vyhrál ovšem závody v Maďarsku a Japonsku. První výpadek přišel v Číně, kdy měl Lewis problémy s pneumatikou, a do boxů zajel příliš pozdě. Zůstal stát ve štěrku před boxovou uličkou a závod pro něj skončil. Před posledním závodem tak vedl šampionát s náskokem 4 bodů na Alonsa a 7 bodů na Räikkönena. Už to vypadalo na to, že Hamilton titul získá, ovšem závod v Brazílii se mu vůbec nepovedl. Nejdříve se při předjíždění Fernanda Alonsa propadl až za bodovaná umístění a poté měl problémy s vozem, po nichž se propadl téměř až na chvost pole. Nakonec se probojoval k sedmému místu, které mu ale na titul nestačilo. Díky většímu počtu druhých míst ale porazil svého o mnoho zkušenějšího kolegu, Fernanda Alonsa a mnoho dalších skvělých jezdců, za což si jako nováček jistě zaslouží uznání.\n\nDne 18. ledna 2008 tým McLaren oficiálně potvrdil podpis pětileté smlouvy s Lewisem Hamiltonem, který sám rád tvrdí, že by za jiný tým jezdit nikdy nechtěl. Jeho týmového kolegu z minulé sezony vystřídal mladý fin Heikki Kovalainen, se kterým se zná již od svých čtrnácti let z motokár. Plány v novém formulovém ročníku má jasné, poučit se ze svých chyb, potvrdit talent a samozřejmě dostáhnout na metu nejvyšší - mistrovský titul. K uskutečnění cílů by mu měl pomoci nový monopost MP4-23 na jehož vývoji se sám intenzivně podílel, a proto by měl jeho osobitému stylu sedět ještě lépe než předchozí model. První testy prokázaly že je vůz dostatečně rychlý, spolehlivý a lehce ovladatelný, dle očekávání se též ukázalo, že během prvních testovacích dnů je jediným srovnatelným soupeřem mistr světa z minulé sezony - Scuderia Ferrari.\n\nCestu za obhajobou titulu začal Lewis při Grand Prix Austrálie 2009. Po závodě byl klasifikován na 4. místě. Na protest McLarenu byl ale poté diskvalifikován Jarno Trulli, který Hamiltona předjel při safety caru. Trulli se však jen vracel na své původní místo (protože se nesmí při safety caru předjíždět) poté, co v jedné ze zatáček vyjel z trati. Tým McLaren pak byl obviněn ze lži, jelikož radiová komunikace potvrdila, že Hamilton dostal pokyn od týmu Trulliho před sebe pustit. Lewis byl poté ze závodu diskvalifikován a Trulli se vrátil na 3. pozici. V následujících dvou Velkých cenách poznamenaných deštěm sice Hamilton bodoval, avšak na pódium ztrácel ještě hodně. Své nadlouho poslední body si připsal v Bahrajnu, jelikož v následujících 5 závodech skončil bez bodu.\nŠtěstí se na něj usmálo až v Maďarsku, kde poprvé v sezóně zvítězil. Formu potvrdil i v dalším závodě, kde dojel 2. Smůlu měl v Belgii, kde se zapletl do kolize v 1. kole. Honba za 2. místem se mu stala osudnou v Itálii, kde havaroval v posledním kole.\nDruhé a poslední vítězství sezóny přišlo v Singapuru, dobře navázal i v Japonsku a Brazílii kde skončil shodně na 3. pozici. Ani v premiéře na novém okruhu Abu Zabí si nevedl zle, jezdil 2., ale ve 20. kole byl nucen odstoupit kvůli poruše brzd.\nCelkově se Hamiltonovi sezóna příliš nevydařila, titul neobhájil a skončil na konečném 5. místě, což je jeho dosud nejhorší umístění v šampionátu. Dobré výsledky z konce sezóny snad pro něj ale znamenají blýskání na lepší časy.\n\nSezónu 2012 zahájil v Grand Prix Austrálie pole position, ovšem již v první zatáčce po startu jej předjel týmový kolega z McLarenu Jenson Button a obhájce titulu mistra světa Sebastian Vettel z Red Bull Racing. V úvodní velké ceně tedy Hamilton obsadil třetí místo. I v Malajsii vyhrál kvalifikaci, v průběhu deštivého závodu se zdržel v boxech a vedení se ujal Fernando Alonso z Ferrari následovaný Sergio Pérezem na sauberu, v tomto pořadí jezdci dojeli až do cíle. V kvalifikaci na VC Číny si vyjel druhé místo, avšak kvůli výměně převodovky byl odsunut až na 7. startovní pozici. Z té se probojoval na konečné třetí místo. Do Grand Prix Bahrajnu odstartoval ze druhé pozice, po zdržení v boxech skončil až osmý. Ve Španělsku vyhrál kvalifikaci, avšak kvůli nedostatku paliva pro odebrání vzorku pro expertizu jej sportovní komisaři diskvalifikovali. Z posledního místa na startu si po problémech při zastávce v boxech, kdy narazil do špatně odloženého vyměněného kola, vyjel osmé místo. V Grand Prix Monaka si ze 4. místa v kvalifikaci vyjel páté místo, když jej překonal odlišnou strategií Sebastian Vettel.\nHamilton podával výborné a vyrovnané výkony, ale kvůli nepřízni techniky a chybám vlastního týmu nemohl bojovat o titul mistra světa. Kvůli technickým problémům musel Hamilton během sezóny dvakrát odstoupit ze závodu z prvního místa a přišel tak o veledůležité body.\nZískal 4 vítězství a se 190 body skončil v pořadí Poháru jezdců na čtvrté příčce. Po sezóně opustil tým McLaren a připojil se k méně konkurenceschopného Mercedesu, kde nahradil Michaela Schumachera\n\nHamiltonův přestup k Mercedesu mnoho lidí nechápalo. Očekávání byla veliká a Hamilton rozhodně nezklamal. V prvním závodě sezóny v australském Melbourne Hamilton všechny překvapil, když v kvalifikaci vybojoval 3. místo. Bohužel to v závodě nedokázal zopakovat, přesto vybojoval 5. místo, což je lepší umístění, než se původně očekávalo. Velkým problémem Mercedesu byla závodní rychlost, ta nebyla vůbec dobrá a pneumatiky týmu Mercedes také neseděly. Přesto hned svůj druhý závod skončil na 3. místě. V Číně dokonce získal své první pole position za tým Mercedes, ale nedokázal ho přetavit ve vítězství a dojel opět na 3. místě. V dalších závodech se Mercedes trápil s vysokou degradací pneumatik a Hamilton získal v Bahrajnu a Španělsku dohromady jenom 10 bodů. V Kanadě se Hamilton opět vrátil na pódium, dojel na 3. místě. Následující GP se jela v Hamiltonově domovině, Británii. Hamilton zde získal pole position a v závodě ho povzbuzovaly plné tribuny. Bohužel se dostavil defekt pneumatiky a Hamilton musel odstoupit z prvního místa, nakonec dokončil závod na 4. místě. Zlom nastal v Maďarsku, kde Hamilton překvapivě vyhrál kvalifikaci. Povedlo se mu fantastické kolo a překonal Sebastiana Vettela, sám tomu nemohl uvěřit. I přes vysokou teplotu, která nevyhovuje vozům stáje Mercedes, Hamilton podal jeden z nejlepších výkonů své kariéry a suverénně si dojel pro své 4. vítězství v Maďarsku a zároveň pro své první za tým Mercedes AMG F1. Do konce sezóny stanul ještě jednou na pódiu a to v Belgii. Sezónu zakončil na 4. místě celkového hodnocení se 189 body.\n\n\n\nHamilton je také prvním jezdcem tmavé pleti ve formuli 1. Willy T. Ribbs (také černoch) roku 1986 na okruhu Estoril v Portugalsku pouze testoval pro tým Brabham, ale nikdy nestartoval v závodě F1. Hamilton je též prvním jezdcem tmavé pleti, který zvítězil na slavném okruhu Indianapolis v kterýchkoli závodech. A nakonec je třetím nejmladším pilotem, který získal pole position a čtrnáctým pilotem, který při svém debutu stál na stupních vítězů.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n"}
{"id": "180850", "url": "https://cs.wikipedia.org/wiki?curid=180850", "title": "Obmyšlený", "text": "Obmyšlený\n\nObmyšlený je pojem jednak z pojišťovnictví, kde označuje příjemce plnění, pokud jím není pojištěný (typicky při životním pojištění) a jednak z oblasti správy cizího majetku, kde označuje beneficienta, někoho, kdo má prospěch z majetku, který spravuje jiný.\n\nV pojišťovnictví je \"obmyšlený\" termín, který označuje osobu, která není pojištěným, a přesto je oprávněná k příjmu pojistného plnění. Je obvykle uvedena v pojistné smlouvě životního pojištění. Obmyšlený může být v pojistné smlouvě výslovně uveden nebo může být uveden pouze formou příbuzenského vztahu např. syn nebo manželka. Není-li obmyšlený v pojistné smlouvě přímo uveden, je určen zákonem. Obmyšlených osob může být v pojistné smlouvě uvedeno více a pojistník může dokonce stanovit i poměr, jakým si obmyšlené osoby rozdělí případný příjem pojistného plnění.\n\nNapříklad pojistná smlouva pro případ smrti pojištěného uvádí někoho z pozůstalých, jenž má nárok na příjem pojistného plnění – tato osoba se označuje jako obmyšlený.\n\nPokud jde o správu majetku obmyšlený je ten, komu plyne prospěch (komu je plněno) ze svěřenského fondu. Kdo se obmyšleným stane, o tom rozhodl zakladatel ve statutu svěřenského fondu, nebo kdo se jím stane z tohoto statutu nějak vyplývá, například je stanoveno kdo a jak o tom rozhodne. Status může také stanovovat nějaké podmínky pro to, aby obmyšlený z fondu čerpal plnění. Obmyšlený může nad činností fondu vykonávat dohled.\n\nTato právní úprava platí od 1. ledna 2014.\n"}
{"id": "180852", "url": "https://cs.wikipedia.org/wiki?curid=180852", "title": "Nieuport 27", "text": "Nieuport 27\n\nNieuport 27 bylo francouzské dvouplošné stíhací letadlo vyráběné společností Nieuport během první světové války. Jeho konstruktérem byl Gustave Delage. Model 27 byl posledním Nieuportovým typem se vzpěrami do V, který se dostal do služby a zároveň byl i vyvrcholením vývoje letounů s tímto uspořádáním vzpěr mezi křídly za první světové války.\n\nLetoun konstrukčně vycházel z předchozích Delageho typů Nieuport 17 a Nieuport 24. Pro zlepšení stability dostal nový letoun velký překližkový kýl a nové zaoblené vodorovné ocasní plochy. Delage také zaoblil konce křídel a křidélka, aby vylepšil rychlost otáčení kolem podélné osy. „Dvacetsedmička“ se od „sedmnáctky“ lišila i polozaoblenou zadní částí trupu z dlouhých dřevěných podélníků a zjednodušenou ocasní ostruhou. Výkon rotačního devítiválcového motoru Le Rhône 9JB byl zvýšen ze 110 k u Nieuportu 17 na 120 k (případně i na 130 k). Nieuporty 27 byly vyzbrojeny synchronizovaným kulometem Vickers ráže 7,7 mm, nebo nad křídlo montovaným kulometem Lewis.\n\nOd jara roku 1917 sloužily Nieuporty 27 u francouzského Aviation Militaire. „Sedmadvacítky“ byly zařazeny k jednotkám N 12, 76, 79, 82, 87, 88, 90, 91, 92, 94, 95, 96, 97, 98, 99, 102, 151, 152, 155, 156, 157, 158, 159, 161 a 162, které sloužily na západní frontě. S Nieuporty Nie.27 byly ustaveny také speciální jednotky. Letka N 313 doprovázela hydroplány operující z přístavu Dunkerque, N 314 chránící před nálety město Nancy a N 315 chránící Belfort. Další N 392, vzniklá z N 92, byla vyslána do italských Benátek, kde tvořila část spojenecké protivzdušné obrany exponované oblasti rakousko-italské fronty. Escadrille N 523 operovala na srbské frontě, zatímco N 531 byla společnou francouzsko-řeckou jednotkou. N 562 pak chránila řecké město Potamos. Již od října 1917 začala být většina jednotek s Nie.27 přezbrojována na modernější letouny, především SPAD S.XIII. Poslední francouzskou letkou vyzbrojenou Nie.27C.1 byla v květnu 1918 N 87. Mezi nejslavnější piloty létajícími na Nieuportech 27 patřilo francouzské eso Charles Nungesser.\nBritský Royal Flying Corps obdržel v srpnu 1917 celkem 71 kus Nie.27C.1. Všechny měly kulomet Lewis nad baldachýnem, který byl umístěn na závěsu Foster. Zařazeny byly do výzbroje 1. a 29. squadrony jako náhrada starších letounů Nieuport 17 a Nieuport 23. Ještě v únoru 1918 měla 29. peruť 19 strojů, z nichž poslední Nie.27 byl vyřazen v dubnu.\nAmerický expediční sbor v Evropě zakoupil ke cvičným účelům 287 Nieuportů 27, z nichž 75 mělo rotační sedmiválce Le Rhône po 59 kW. Nejméně jeden cvičný stroj byl odeslán do USA. 31. a 37. squadrona United States Army Air Service užívala několik Nie.27C.1 bojově na západní frontě.\nVíce než 200 Nie.27 bylo od podzimu 1917 dodáváno do Itálie, kde je jako první obdržela 91. squadriglia v Padově. Již v červnu 1918 operovaly u 72., 73., 74., 75., 78., 79., 81., 83. a 85. letky. Nie.27 se osvědčily při bitvě na Piavě i při ofenzivě u Vittorio Veneto. Nejúspěšnějším italským pilotem Nie.27 se stal četař Marziale Gerutti, který na typu dosáhl 17 potvrzených vítězství. Ještě v říjnu 1918 sloužily u 70., 74., 75., 79., 82. a 83. squadriglie.\n\nV roce 1919 jeden stroj tohoto typu zakoupilo Polsko, kde s ním létal por. Artur Jurkiewicz.\n\nDva exempláře Nie.27 převzalo ruské carské letectvo, které pak ještě létaly u sovětských pilotních škol v roce 1924.\n\nMinimálně jeden Nie.27 zakoupila japonská vláda, která nařídila jeho další vývoj.\n\nJeště ve druhé polovině 20. let 20. století bylo z Francie 24 Nie.27 dodáno jako stíhací do Uruguaje, kde sloužily do roku 1931.\n\n\n\n\n\n\n"}
{"id": "180853", "url": "https://cs.wikipedia.org/wiki?curid=180853", "title": "Fairbanks", "text": "Fairbanks\n\nFairbanks je město na Aljašce, USA. Je to největší město v aljašském vnitrozemí a druhé největší v celém státě. Podle sčítání lidu z roku 2005 bydlí ve městě 31 324 a v jeho okolí 82 840. Fairbanks je sídlo Aljašské univerzity Fairbanks, nejstarší vysoké školy na Aljašce.\n\nTisíce let před založením Fairbanksu žili, rybařili a lovili Athabaskové na březích řeky Tanany, která také sloužila jako obchodní cesta mezi Athabasky a Inuity.\n\nNa začátku 20. století se zlatokopové z Klondiku rozptýlili po celé Aljašce, aby hledali zlato. V srpnu 1901 obchodník E. T. Barnette pronajal říční člun \"Lavelle Young\" na přepravu velkého nákladu zboží k nalezištím zlata u Tanacross. Byl přinucen vylodit se blízko dnešní First Avenue na řece Chena, protože proti jejímu proudu byla příliš mělká a řeka Tanana byla nesjízdná. V tomto místě založil Barnette obchodní stanici Barnette's Cache. Dva zlatokopové hledající zlato v kopcích severně od Barnettovy obchodní stanice zahlédli kouř z parníku a sešli dolů, aby to prozkoumali. Byli bez zásob a mysleli si, že by mohli dostat nějaké z parníku. Tito zlatokopové se jmenovali Felix Pedro (Felice Pedroni), italský přistěhovalec, a Tom Gilmore. Po necelém roce, v červenci 1902, objevil Felix Pedro zlato 25 km (16 mil) severně od stanice. To nastartovalo zlatou horečku. Obchodníci s oblečením okamžitě začali prodávat svoje zboží přicházejícím prospektorům. Spousty zlatokopů se vydaly k nalezištím zlata přes přístaviště parníků na řece Chena, a tím město postupně rostlo. Barnette byl původně nešťastný, že se nachází tak daleko od zlata, nicméně zůstal trčet na místě, když Pedro a další prospektoři odešli do tábora, aby obchodovali. Během několika let se Fairbanks stal největším městem Aljašky (nyní je ale mnohem větší Anchorage). V roce 1903 oblastní soudce James Wickersham přesunul svůj úřad třetího soudního obvodu z Eaglu do Fairbanksu. V listopadu toho roku byl Fairbanks sloučen jako město a pojmenováno po oblíbeném senátorovi z Indiany, Charlesu W. Fairbanksovi, který se brzy stal viceprezidentem USA za Teddyho Roosevelta v letech 1905–1909. Po vybudování soudního dvora, vládního úřadu, vězení, pošty a Severní obchodní společnosti byl E. T. Barnette zvolen starostou a přistoupil k vytvoření prvotřídního města vybaveného telefonními službami, ochranou před ohněm, zdravotnickými ordinacemi, elektrickým osvětlením a parním vytápěním. Barnette rovněž založil Washington-Alaska Bank. V roce 1910 stoupl oficiální počet obyvatel na 3 541, i když vice než 6 000 horníků žilo a pracovalo na svých úsecích kolem potoků na severu.\n\nVybudování Richardson Highway v roce 1911, Aljašské železnice v roce 1923 a provoz říčních lodí na řece Tanana upevnilo pozici Fairbanksu jako obchodního centra vnitrozemí Aljašky. V roce 1917 byla otevřena The Alaska Agricultural College and School of Mines (zemědělská vysoká škola a hornická škola) v College blízko Fairbanksu. Škola se rychle rozrůstala a v roce 1935 se stala Aljaškou univerzitou. Systém Aljašské univerzity se od té doby značně rozrostl a zahrnuje jiné kampusy a původní kampus se teď nazývá Aljašská univerzita Fairbanks.\n\nBěhem druhé světové války (1938) byly v oblasti Fairbanksu vybudovány dvě vojenské základny, Ladd Field a Eielson Air Force Base, na podporu letadel a zásoby pro SSSR a jimi kontrolované území na Dálném východě díky Smlouvě o pronájmu. Během Studené války se Ladd Field stalo základnou U.S. Army, Fort Wainwritght. Tyto základny umožnily vytvoření nových pracovních míst v oblasti a přivedly vojáky, z kterých se po skončení vojenské služby stali místní obyvatelé. Vybudování Aljašské dálnice ve 40. letech se spojovalo s vyvoláním ekonomického růstu a rozvoje. Mnoho dělníků, mezi kterými byl i Paul E. Barker, bydlelo v hotelu Fairbanks, který byl v roce 2005 zbourán.\n\nUž od svého založení byl Fairbanks obchodní centrum vnitrozemí Aljašky. Dnes je křižovatkou Richardson Highway, Aljašské dálnice, Steese Highway, Elliott Highway a George Parks Highway, která byla dokončena v roce 1975. Tyto silnice ji propojují s Anchorage, Kanadou a 48 spojenými státy USA. Dalton Highway (otevřena 1974) spojuje Fairbanks s průmyslovým zásobovacím centrem Deadhorse v Prudhoe Bay u Severního ledového oceánu. V oblasti Fairbanksu je mezinárodní letiště, dvě vojenská a mnoho soukromých přistávacích drah. Zboží je do a z Fairbanksu přepravováno pomocí nákladních aut, letadel a železnice. Fairbanks byl uprostřed stavby Transaljašského ropovodu v letech 1975–1977 a město se stalo dějištěm živých skupin a rozvoje výstavby, když se lidé hrnuli za „novou zlatou horečkou“.\n\nPioneer Park, původně postaven pro sté výročí nákupu Aljašky v roce 1967, sestává z muzea, parníku Nenana a spousty dalších starých budov přesunutých do parku z okolí Fairbanksu. Palácové divadlo a Saloon v parku předvádí historický vývoj hudby v oblasti. Pioneer Park byl dříve znám jako „Alaskaland“ a mnoho obyvatel ho stále tak nazývá.\n\nFairbanks se nachází na 64.837780° s.š. a 147.71639° v.d. v srdci aljaškého vnitrozemí na obou březích řeky Chena, blízko jejího soutoku s řekou Tanana, v údolí Tanana. Letecky trvá cesta z Anchorage 45 minut, ze Seattlu je doba letu 3 hodiny. Fairbanks leží na 358. míli z Anchorage.\nPodle Amerického statistického úřadu je celková rozloha města 84,6 km (32,7 mil), z čehož 2,1 km (2,48%) připadá na vodní plochu.\n\nVnirozemí, kde se nachází jak Fairbanks, tak Denali National Park, je jedna z nejdrsnějších oblastí na světě s velkými rozdíly teploty, bouřky s krupobitím a blesky a sněžením v létě. Zimy jsou velmi dlouhé, trvají od konce září až do poloviny dubna. Jsou velmi studené a suché, s teplotami klesajícími až k -50 °C. Někdy se teplota pohybuje pod -20 °C po celé měsíce. Vůbec nejnižší teplota ve Fairbanksu byla -54,4 °C, naměřena 14. ledna 1934. Průměrná denní maxima v lednu jsou -18,8 °C a minima -18,8 °C. Za jednu zimu průměrně nasněží 1,72 metru. Během zimních měsíců, když teplota klesne pod -30 °C, se může objevit ledová mlha. Léta jsou poměrně teplá s nejvyššími teplotami dosahujícími 30 °C. Průměrná červencová maxima jsou 22,2 °C a minima 11,6 °C. Absolutně nejvyšší teplota (37,2 °C) byla zaznamenána 28. července 1919. V létě se mohou objevovat bouřky s krupobitím a blesky. Srpen a září bývají deštivé a koncem září padá obvykle první sníh. Za rok spadne průměrně 263 mm srážek. Fairbanks je známý pro své dlouhé letní dny. 21. června je slunce na obloze 21 hodin a 49 minut, přičemž se vůbec nestmívá. Ale zase 21. prosince mezi východem a západem slunce jsou pouhé 3 hodiny a 42 minut.\n"}
{"id": "180854", "url": "https://cs.wikipedia.org/wiki?curid=180854", "title": "Generátor náhodných čísel", "text": "Generátor náhodných čísel\n\nGenerátor náhodných čísel je výpočetní nebo fyzické zařízení, které generuje řadu náhodných čísel, tj. čísel která postrádají jakýkoliv vzor (sekvenci, předvídatelnost).\n\nNáhodná čísla mají uplatnění v různých oborech, kde je kladen důraz na proměnlivost systému. Největší využití mají zejména v oborech jako šifrování, počítačové simulace a modelování nebo v hazardních hrách. V některých situacích, jako jsou bezpečnostní systémy, jsou upřednostňovány fyzikální/hardwarové metody generování oproti metodám softwarovým vytvářejícím pseudonáhodná čísla.\n\nDobrým generátorem náhodných čísel může být i člověk (mozek), aniž by zde bylo riziko, zda nejsou implementována zadní vrátka.\n\nPrincipiálně existují dva způsoby, jak generovat náhodná čísla. Prvním způsobem je generování tzv. pseudonáhodných čísel (PRNG), kdy je použit algoritmus, který generuje zdánlivě náhodná čísla. Druhým způsobem generování náhodných čísel je \"Pravý generátor náhodných čísel\" (TRNG), který využívá náhodnost získanou z fyzikálních jevů. Rozpoznání pravých a pseudonáhodných čísel může být velmi problematické. K ověřování důvěryhodnosti algoritmů jsou používány statistické analýzy.\n\nPrvním způsobem generování náhodných čísel bylo vrhání kostkami, házení mincí, ruleta. Jde o metody, které jsou používány dodnes zejména v hazardních hrách. Pro použití v kryptografii nebo statistice jsou ale příliš pomalé a neúčinné.\n\nFyzikální generátor náhodných čísel může být založen na velkém množství principů, jedním z nich může být nepředvídatelnost náhodného chování atomárních a subatomárních jevů, jež lze sledovat pomocí zákonů kvantové mechaniky. Jedním z nich je využití radioaktivního zdroje. Časové intervaly, ve kterých se radioaktivní zdroj rozpadá, jsou zcela nepředvídatelné. Další ze zajímavých byl i generátor Lavarand, který sestrojila firma Silicon Graphics a používal snímky lávové lampy pro generování skutečně náhodných čísel. Dnes již nefunguje. Bližší běžným možnostem je zařízení využívající špiček v síti, měření šumu anebo vstupů od uživatele, např. pohyb myši, prodleva mezi stiskem kláves a další.\n\nVyužít lze i náhodnosti krystalizace.\n\nGenerátory pseudonáhodných čísel jsou algoritmy, které vytvářejí dlouhé řetězce čísel mající zdánlivě dobré náhodné rozdělení, ale později se tyto sekvence opakují a kvalita rozdělení se snižuje. Jeden z nejpoužívanějších algoritmů je lineární kongruentní generátor fungující na základě rekurentního vztahu formula_1. Nejvyšší počet čísel, které může vytvořit, je modulo formula_2. Pro vyhnutí se některým nežádoucím vlastnostem lineárního kongruentního generátoru se používají lehce odlišné hodnoty násobícího koeficientu. Mezi jednoduché ručně proveditelné metody patří metoda prostředku čtverce navržená Johnem Von Neumannem. Její implementace je velmi jednoduchá a výsledky mají nekvalitní statistické vlastnosti.\n\nVětšina programovacích jazyků má integrovány speciální knihovny nebo funkce pro tvorbu pseudonáhodných čísel. Tyto knihovny mají povětšinou špatné statistické vlastnosti a jejich výsledky se mohou opakovat již po několika tisících vzorcích. Jako základ často používají hodiny v počítači, které obecně měří čas v milisekundách, daleko za rozeznávací schopností člověka. Poskytují proto dostatečný faktor náhodnosti pro využití např. v počítačových hrách, ale jsou nevhodné pro použití při šifrování nebo statistické analýze.\n\nExistuje několik metod pro generování náhodných čísel podle rozdělení pravděpodobnosti. Tyto metody transformují náhodné číslo vybrané z rovnoměrného rozdělení. Z tohoto důvodu fungují jak při generování pseudonáhodných, tak fyzikálně generovaných čísel. Jedna z metod nazývaná \"metoda přijetí-zamítnutí\" spočívá ve zvolení hodnoty \"x\" a \"y\" a testuje, zda je funkce v bodě \"x\" větší než hodnota \"y\". Pokud je podmínka splněna, tak je hodnota \"x\" přijata, v druhém případě se algoritmus opakuje a zvolí nová \"x\" a \"y\".\n\nOvěřování výsledků i z tak věrohodných generátorů náhodných čísel, jako jsou generátory založené na kvantové mechanice, má svoji důležitost. Správná funkčnost generátorů často závisí na změnách teploty, napájecího napětí, stáří zařízení nebo venkovního rušení. Také se mohou projevit softwarové chyby v kódu programu nebo hardwarové defekty, které jsou těžce objevitelné. Generátory náhodných čísel tedy snadno mohou obsahovat zadní vrátka, takže je nutná důvěra ve výrobce. Generovaná čísla mohou být podrobována statistickým testům, jestli jejich zdroje fungují správně a poté vyhodnocena k vylepšení statistických vlastností algoritmů. Ovšem ani na certifikaci náhodnosti se nelze spolehnout.\n\n\n"}
{"id": "180858", "url": "https://cs.wikipedia.org/wiki?curid=180858", "title": "Nogales (Arizona)", "text": "Nogales (Arizona)\n\nNogales je město v Arizoně, USA. Podle sčítání lidu z roku 2000 má 20 878 obyvatel. Podle odhadů z roku 2005 obývá město 20 833 lidí.\nArizonské Nogales hraničí s městem Nogales, Sonora v Mexiku a je největším hraničním městem Arizony.\n\nPůvod názvu města je neznámý: název místa znamená ve španělštině \"vlašský ořech\" a tyto stromy lze stále v okolí nalézt. V jazyku Papago (nedaleký indiánský kmen) je město známo jako \"No-wál\".\n"}
{"id": "180873", "url": "https://cs.wikipedia.org/wiki?curid=180873", "title": "Náměstí", "text": "Náměstí\n\nNáměstí (postaru také rynek či rynk) označuje volné veřejné prostranství ve městě, ohraničené zejména přilehlými domy. Často mu dominuje významná stavba (kostel, radnice, divadlo aj.), v jejich centru je většinou fontána či kašna, morový sloup, socha či jiný monument. Mezi architektonicky nejvýznamnější náměstí v České republice můžeme kromě níže zmíněných zařadit i Masarykovo náměstí v Novém Jičíně, které má podobně jako náměstí v Českých Budějovicích po celém svém obvodu středověké podloubí, které pokračuje i do většiny postranních uliček.\n\nV 70. letech minulého století byla řada architektonicky cenných náměstí v historických centrech některých měst znehodnocena stavbami architektonicky nezajímavých a do prostředí naprosto nevhodně zasazených obchodních domů (např. Prostějov, Znojmo, Jihlava)\n\nNejvětšími náměstími v České republice jsou Karlovo náměstí v Praze (0,08 km), Václavské náměstí v Praze (0,045 km) a Masarykovo náměstí v Jihlavě (0,036 km).\n\n\n\n\n"}
{"id": "180878", "url": "https://cs.wikipedia.org/wiki?curid=180878", "title": "Karcinogen", "text": "Karcinogen\n\nKarcinogen (též kancerogen) je jakákoliv chemická látka, biologické agens (např. virus), radionuklid nebo průmyslový proces, který způsobuje nebo napomáhá rakovinnému bujení buněk, které vede k výskytu rakovinných nádorů.\n\nOficiální databázi karcinogenů vede Mezinárodní agentura pro výzkum rakoviny (IARC), které je také kategorizuje podle míry vědeckých důkazů o souvislosti mezi vystavení danému faktoru a výskytem rakoviny.\n\n\n"}
{"id": "180879", "url": "https://cs.wikipedia.org/wiki?curid=180879", "title": "Prapor", "text": "Prapor\n\nVýraz prapor může znamenat:\n\n\n\n\n\n\n"}
{"id": "180883", "url": "https://cs.wikipedia.org/wiki?curid=180883", "title": "Vaal", "text": "Vaal\n\nVaal ( , ) je řeka v Jihoafrické republice. Po většinu toku tvoří hranici mezi provincií Svobodný stát na jihu a provinciemi Mpumalanga, Gauteng, Severozápadní provincie na severu. Je pravým a zároveň hlavním přítokem Oranžské řeky v Severním Kapsku. Je 1 250 km dlouhá.\n\nPramení v Dračích horách a protéká nejprve jimi a poté planinou Veld v hluboké dolině. Ve vzdálenosti 784 m (od městského hřiště po pramen) jihovýchodně od města Kwazanele v okrese města Breyten. Koryto řeky se skládá ze střídajících se úseků s velkým a malým průtokem. Největší přítoky jsou zleva Vilge, Fet, Rit a zprava Harts.\n\nVyšší úrovně hladiny dosahuje v létě od listopadu do února. Průměrný roční odtok je 600 mil. m³ na horním toku a 3 600 mil. m³ na toku dolním.\n\nŘeka se využívá pro zásobování vodou a to především pro velkou zlatou průmyslovou oblast Witwatersrand a také k zavlažování (vodní soustava Vaal-Harts). U ústí Vilge byla vybudována velká přehrada Vaal-Vilge. Na řece leží město Vereeniging.\n\nNázev řeky pochází z holandského překladu původního domorodého názvu odvozeného od barvy vody během záplav. Nemá nic společného s holandsku řekou Waal. Řeka tvořila historickou hranici mezi dvěma búrskými státy, Oranžským svobodným státem a Transvaalem. Jméno Transvaal lze přeložit jako \"za řekou Vaal\".\n"}
{"id": "180884", "url": "https://cs.wikipedia.org/wiki?curid=180884", "title": "Zbyněk Irgl", "text": "Zbyněk Irgl\n\nZbyněk Irgl (* 29. listopadu 1980, Ostrava) je český profesionální hokejista hrající za tým HC Olomouc.\nNastupuje na pozici útočníka.\nJe vysoký 182 centimetrů, váží 88 kilogramů.\n\nOd roku 2004 nastupoval za českou hokejovou reprezentaci. Svůj neslavnější gól dal v prodloužení čtvrtfinále proti Rusku na MS 2006.\n\n28. listopadu 2014 mu byl nalezen nádor v ledvině.. První extraligové utkání po návratu odehrál 4.4.2015 v pátém semifinalovém utkání proti HC Spartě Praha .\n\nPrvní zápas v reprezentaci: 11. listopadu 2004 Česká republika – Finsko (Helsinky).\nStatistiky reprezentace:\nStatistiky Zbyňka Irgla\n\n"}
{"id": "180891", "url": "https://cs.wikipedia.org/wiki?curid=180891", "title": "Tomáš Rolinek", "text": "Tomáš Rolinek\n\nTomáš Rolinek (* 17. února 1980, Žďár nad Sázavou, Československo) je český profesionální hokejista. Nastupuje na pozici levého útočníka.\n\nS hokejem začínal ve Žďáru nad Sázavou, poté odešel do Pardubic. Tomáš Rolinek odehrál většinu své extraligové kariéry (od roku 1998) v týmu Pardubic s výjimkou sezony 1999-00, ve které hrál v rámci vojenské služby za Jindřichův Hradec (ten hrál v té době I. hokejovou ligu) a 2003-04. V té nastupoval nejprve za Liberec, později za Litvínov. Svůj první extraligový gól vstřelil 20. října 2000 při domácím zápase proti Litvínovu. Největší extraligový úspěch zaznamenal v sezoně 2004-05, kdy vyhrál s Pardubicemi extraligu. V sezoně 2008-09 pro něj přišel velký zlom v rámci klubové kariéry – přestup do týmu KHL Metallurgu Magnitogorsk. Za Metallurg odehrál za čtyři sezony 262 zápasů, v nichž si připsal 155 kanadských bodů. Po Metallurgu se přesunul do blízkého Salavatu Ufa. Tam si ale stihl zahrát pouze 23 utkání s 6 kanadskými body. V prosinci 2012 o něj klub ztratil zájem a tak se vrátil do české extraligy, kde podepsal kontrakt do konce sezony s Pardubicemi. Na začátku sezony 2013-14 se nemohl s Pardubicemi dohodnout na výši platu, takže se ozvala HC Sparta Praha, která byla ochotna na jeho plat přistoupit. Od sezony 2015-16 byl opět hráčem a kapitánem Pardubic, kde působil do roku 2019. Na začátku ročníku 2019/2020 z tohoto klubu na vlastní žádost odešel a v listopadu 2019 se začal hrát ve druholigovém HC Stadion Vrchlabí. V lednu 2020 se do pardubického klubu vrátil.\n\nOd sezóny 2005-06 do sezóny 2017-18 byl stabilním členem kádru české hokejové reprezentace, s kterou v letech 2006-2011 získal všechny tři cenné kovy z mistrovství světa. V letech 2010, 2011 a 2014 vedl národní tým na mistrovství světa jako kapitán.\n\nPremiéra v reprezentaci: 4. dubna 2002, Česká republika – Švýcarsko, Mladá Boleslav.\n\n100. zápas v reprezentaci: 16. prosince 2010, Finsko – Česko (Channel One Cup, Espoo).\n\nOd roku 2006 až 2011 odehrál s reprezentací všech šest mistrovství světa. A od sezony 2005-06 byl dosud každý rok alespoň na jednom turnaji EHT. V rámci EHT se mu nejvíce dařilo v sezoně 2007-08 kdy si za 11 odehraných zápasů připsal 9 kanadských bodů (5+4). Naopak pro něj nejhorší sezona v tomto mezinárodním turnaji byla 2012-13, kdy byl nominován pouze do tří zápasů, nezískal ani jeden kanadský bod a v +/- skončil na -3.\n\nSvůj nejdůležitější reprezentační gól vstřelil při finále MS 2010 proti Rusku, kdy nasměroval bruslí puk do branky a zvýšil na 2:0. Nakonec Češi vyhráli 2:1, jeho trefa byla tedy vítězná.\n\nNa ZOH 2010 ve Vancouveru nastoupil do všech pěti zápasů a vstřelil v nich jeden gól.\n\nV roce 2014 se zúčastnil jako kapitán mistrovství světa v Minsku, kde s týmem obsadil 4. místo.\n\nStatistiky reprezentace:\n\n"}
{"id": "180892", "url": "https://cs.wikipedia.org/wiki?curid=180892", "title": "Staré Město (Jeruzalém)", "text": "Staré Město (Jeruzalém)\n\nJeruzalémské Staré Město je starobylá část Jeruzaléma o rozloze zhruba 1 km², obklopená jeruzalémskými hradbami. Je rozděleno do čtyř čtvrtí: židovské, křesťanské, muslimské a arménské. Do Starého Města spadá také Chrámová hora a část hory Sijón.\n\nProporce Starého Města a jeho dnes známé hranice mají své kořeny až v období Osmanské říše, ačkoli mnohá obvyklá místa pocházejí z mnohem starších dob. Až ke konci Osmanské říše, v druhé polovině 19. století, se začal Jeruzalém zvětšovat a rozšiřovat za hranice Starého Města do oblasti nazývané „Nové Město“, které dnes tvoří většinu města. Městská část uvnitř hradeb pak dostala jméno „Staré Město“.\n\nV První arabsko-izraelské válce získalo kontrolu nad Starým Městem Jordánsko a veškeré židovské obyvatelstvo bylo z města evakuováno. Izrael ovládal jen západní část Nového Města.\n\nJordánská vláda pak pokračovala až do obsazení Západního břehu, který zahrnoval i východní Jeruzalém spolu se Starým Městem, izraelským vojskem v Šestidenní válce roku 1967. Jeruzalém tak byl sjednocen a uzákoněn jako hlavní město Izraele. OSN však neuznalo a prohlásilo jej za okupační – toto prohlášení však izraelská vláda odmítá. Brzy započala také obnova židovské čtvrti ve Starém Městě.\n\nV roce 1981 organizace UNESCO zapsalo Staré Město na seznam světového dědictví.\n\n"}
{"id": "180896", "url": "https://cs.wikipedia.org/wiki?curid=180896", "title": "Ondřej Kratěna", "text": "Ondřej Kratěna\n\nOndřej Kratěna (* 21. dubna 1977) je bývalý český hokejový útočník.\n\nPoslední zápas v kariéře odehrál 15. dubna 2019 proti Třineckým Ocelářům v sedmém semifinálovém zápase playoff. Hrál ve třetí útočné řadě ve složení Kratěna - Nedorost - Stach.\n\n\n"}
{"id": "180898", "url": "https://cs.wikipedia.org/wiki?curid=180898", "title": "Jan XVII. Grodecký", "text": "Jan XVII. Grodecký\n\nJan XVII. Grodecký († 16. ledna 1574) byl v letech 1572 až 1574 biskupem olomouckým.\n\nPocházel ze slezského šlechtického rodu Grodeckých. Studoval v Krakově, Římě a Padově. Po návratu do střední Evropy rychle dosáhl vysokého postavení v církevní hierarchii a obdržel řadu bohatých obročí (mimo jiné olomoucký kanonikát a úřady děkana hlohovské kapituly a kancléřem vratislavské kapituly). V roce 1567 se stal proboštem kolegiátní kapituly v Brně.\n\nPodporoval jezuity a podílel se na přípravě protireformační diecézní synody svolané biskupem Prusinovským. V roce 1571 jej tento biskup jmenoval scholastikem olomoucké kapituly. 16. července 1572 byl Grodecký zvolen olomouckým biskupem a 19. listopadu 1572 dosáhl papežského potvrzení volby. Slavnostní konsekrace proběhla na konci ledna 1573 v Olomouci. V úřadu dokončil založení jezuitské koleje v Olomouci (dnes Palackého univerzita) a postaral se, aby získala všechna univerzitní práva. Více už toho moc nestihl: zemřel náhle v poměrně mladém věku, patrně jako jedna z obětí „biskupotravce“ Philopona.\n"}
{"id": "180899", "url": "https://cs.wikipedia.org/wiki?curid=180899", "title": "Jan Peterek", "text": "Jan Peterek\n\nJan Peterek (* 17. října 1971 v Havířově) je bývalý český profesionální hokejista. Největší část své kariéry odehrál v Extralize ledního hokeje za tým HC Oceláři Třinec (12 sezón). Nastupoval na pozici útočníka. Je vysoký 187 centimetrů, váží 83 kilogramů.\n\nSvoji extraligovou kariéru zahájil v roce 1991 v týmu Vítkovic. Kromě týmů české extraligy (HC Vítkovice Ostrava, HC Oceláři Třinec a HC Havířov) strávil také tři roky v ruské lize v týmu Lokomotiv Jaroslavl.\n\nNa konci sezóny 2014 ukončil ve 42 letech v dresu HC Oceláři Třinec svoji hokejovou kariéru.\n\n\n\n"}
{"id": "180900", "url": "https://cs.wikipedia.org/wiki?curid=180900", "title": "Minnesang", "text": "Minnesang\n\nMinnesang je německá tradice lyrických resp. milostných básní a písní, která vzkvétala ve 12. století a pokračovala až do 14. století. Představitelé této poezie jsou známí jako \"Minnesänger\" – minnesängři. Tento název je odvozen od slova \"minne\", které ve střední horní němčině znamenalo \"láska\". Písně německého minnesangu jsou shromážděny ve velkém sborníku, vzniklém kolem roku 1300 a známém jako Kodex Manesse. Je pojmenován podle curyšského šlechtického rodu Manesse. Za jeho vznikem stáli mecenášové Rüdiger Manesse starší (1252–1304) a jeho syn Johannes. Sborník je v současnosti také nazýván Velký heidelberský sborník, a to podle místa své úschovy, univerzitní knihovně v Heidelbergu.\n\nVe Francii se středověcí milostní básníci a pěvci nazývali trubadúři (Provence) nebo truvéři (severní Francie). Minnesang v tehdejší němčině pěstoval i český král Václav II.\n\n\n\n\n\n\nNásledující milostná báseň nemá známého autora. Byla nalezena v latinském kodexu ze 12. století v klášteře Tegernsee.\n\nTo dobrodružství mé, z něhož mi vzešla přízeň,\npřineslo přesladkou mi lásku na dosah.\nŠtěstím se zachvívám, sotva si připomenu,\njak hojnou dobylo mé úsilí mi sklizeň:\npaní tak úchvatnou jsem nespatřil ni v snách,\nsmím věru pyšný být na překrásnou tu ženu.\nA přece nemusí se o bezpečí třást:\ns radostí dala mi i převelikou strast,\njiž se mé srdce dalo zmást\na chytlo se v krutou past.\n\n„Najdi si milenku!“ má duše říkala mi.\nÓ blaze, blaze mi, že poslech jsem ten hlas!\nNejprve potěchou mých očí jenom byla,\nže však je krásnější nad všechny drahokamy,\nz očí mi do srdce pronikla v krátký čas.\nCo ale úsilí mě stála moje milá!\nSrdce i smysly své jsem do služeb jí dal,\ni všechny city své, naděje, radost, žal,\nza to jsem z jejích rukou vzal\nštěstí – a přece trpím dál.\n\nJak rudá růžička, jež z poupěte se dere,\npolibky od slunce, včel chtějíc získati,\nrty sladké jako med nabídla dychtivě mi.\nVěřte, že nebylo a není štěstí, které\nby mohlo zmámit mě mocnější závratí,\nnad onu důvěru, před níž jsem zůstal němý…\nJak když tím polibkem mi smysly omámí:\nzaplavil závratný je pocit neznámý.\nz bolesti radost vzešla mi –\njá smál se mezi slzami! \n\nVšak od lva pryč jsem nechtěl jít\na podnes u něho chci být,\nmě porodila jeho zem.\nJej po Bohu pánem zvolil jsem.\n\n"}
{"id": "180901", "url": "https://cs.wikipedia.org/wiki?curid=180901", "title": "Jan Hlaváč (lední hokejista)", "text": "Jan Hlaváč (lední hokejista)\n\nJan Hlaváč (* 20. září 1976, Praha) je český profesionální hokejista.\n\nJan Hlaváč zahájil svou extraligovou kariéru ještě v dorosteneckém věku v sezóně 1993–1994 v týmu Sparty. V roce 1995 ho draftoval klub New York Islanders na celkově 28. místě. O rok později se ovšem neprosadil v kempu a vrátil se do české hokejové extraligy, kde jej zbrzdila úplavice, kvůli níž se mohl mnohem lépe prosadit až v další sezóně. V této době se přeorientoval z pozice levého křídla na centra. V roce 1999 na druhý pokus odešel do severoamerické NHL, kde postupně vystřídal týmy New York Rangers, Philadelphia Flyers, Vancouver Canucks a Carolina Hurricanes. Po návratu do Evropy působil nejprve ve Spartě, pak ve švýcarské lize v týmu HC Servette Ženeva, v sezóně (2006–07) působil ve Spartě. Poté se pokoušel o návrat do NHL, poté co byl ale vyměněn do Naschvillu odešel do švédského Linköpings HC. Tam se mu vedlo a působil tam až do sezony 2011/2012, mezitím se i párkrát ukázal v extralize za Liberec, Kladno a Spartu. Poté šel na dva roky do Kladna, to ale sestoupilo do 1. ligy a tak se Jan ještě naposledy rozhodl pro zahraniční angažmá, tentokrát v dresu Växjö Lakers HC hrající švédskou SHL. Odtud se ale hned po sezoně vrátil do Kladna, tomu ale do Extraligy nepomohl, pár let na to získal se Spartou stříbro, následující sezonu kvůli zranění nastoupil jen do dvou extraligových utkání, v těch navíc ani nebodoval. Zranění ale doléčil a v únoru 2018 odešel do druholigového Vrchlabí, jenž trénoval jeho bratr. Za tento klub si připsal premiéru 17.2.2018 v derby proti Trutnovu, kdy nastoupil v první formaci.\n\n\nPrvní zápas v národním týmu: 3. listopadu 1995 Česká republika - Finsko (Stuttgart).\nStatistiky reprezentace:\n"}
{"id": "180903", "url": "https://cs.wikipedia.org/wiki?curid=180903", "title": "Jan Čaloun", "text": "Jan Čaloun\n\nJan Čaloun (* 20. prosince 1972, Ústí nad Labem) je český hokejový trenér a bývalý útočník.\n\nJan Čaloun zahájil svou extraligovou kariéru v roce 1990 v týmu HC Chemopetrol Litvínov, většinu kariéry ale strávil mimo českou extraligu - nejprve v nižších severoamerických soutěžích, později v NHL a ve finské lize.\n\nJan Čaloun se kromě hokeje věnuje i hokejbalu. V roce 1998 byl členem týmu, který získal v Litoměřicích titul mistra světa.\n\n\n\n\nCelková bilance 54 utkání/17 branek\n\n"}
{"id": "180910", "url": "https://cs.wikipedia.org/wiki?curid=180910", "title": "Krmné stromy, keře a byliny", "text": "Krmné stromy, keře a byliny\n\nKrmné stromy, keře a byliny představují rozsáhlou skupinu rostlin využívaných ke krmivářským účelům. Využívají se zejména v rozvojových zemích nebo jako náhražka jiných rostlinných krmiv při jejich nedostatku. V rozvinutých zemích a bohatých zemědělských podnicích třetího světa se krmí speciálními krmnými směsemi.\n\nK nejvýznamnějším krmivům tohoto typu patří druhy rodu \"Acacia\", \"Leucaena glauca\", eukalyptus, čeledi \"Bambusaceae\" a \"Mimosaceae\". Významné je též zkrmování banánovníku.\n\nV případě krmení banánovníku (\"Musa\") se jedná buďto o zkrmování rozdrceného pseudokmenu s listy nebo banánových plodů. Jedná se tedy o banánovníky primárně pěstované za účelem sklizně ovoce nebo plantejnů.\n\nV případě rozdrcených listů se využívá vyššího obsahu dusíkatých látek (kolem 3,7 %). Listy obsahují asi 19,8 % sušiny.\n\nBanánové plody obsahují značné množství vody, škrobu a draslíku. Naopak málo dusíkatých látek, vlákniny, lyzinu, vápníku a fosforu. Zkrmují se buď zelené – prasatům – jako náhrada kukuřice, nebo loupané, zejména skotu, ovcím a kozám jako zdroj energie. Pro selata a telata se připravuje banánová moučka z plodů obsahujících 72-74 % škrobu, 1,2 % vlákniny a asi 4,5 % dusíkatých látek.\n\n"}
{"id": "180911", "url": "https://cs.wikipedia.org/wiki?curid=180911", "title": "Vasovci", "text": "Vasovci\n\nVasa je dynastie švédských (1521–1654) a polských králů (1587–1668).\nJméno dynastie bylo odvozeno od rodového erbu, snopu obilí (švédsky vasa).\n\nVasové v čele s Gustavem Erikssonem, později nazývaným Gustav I. Vasa, se postavili za oddělení Švédska od Dánska. Prvním králem Švédska se tak po oddělení od Kalmarské unie (1397–1523) stal Gustav Eriksson, jako dědičný král.\n\n\nJan III. Švédský se v roce 1562 oženil s polskou princeznou Kateřinou Jagellonskou a spojil tak polsko-litevský královský dům Jagellonců se švédským. Dynastie Vasa tak mohla vládnout i v Polsku.\n\n\nV Polsku došlo za vlády obou Zikmundových synů, Vladislava IV. a Jana II. Kazimíra k úpadku Polska. Války s Turky, Ruskem a Švédskem přinesly oslabení království.\nRoku 1668 Jan II. Kazimír abdikoval a přesídlil do Paříže.\n\nPoslední mužský potomek rodu Vasa, Jan II. Kazimír, zemřel roku 1672 v Paříži.\n\nRoku 1689 po smrti královny Kristýny I. vymřela švédská linie Vasů. Královská koruna přešla přes ženskou linii Vasů na dům Falcko-Zweibrückensko-Birkenfeldský, vedlejší linii Wittelsbachů.\n\nPotomci ženské linie Vasů (nejprve falčtí Wittelsbachové, později dynastie Holsteinsko-Gottorpská) vládli ve Švédsku až do roku 1818. Poslední kněžna, která byla nazývána princeznou z rodu Vasa, byla královna Karola Vasa-Holstein-Gottorpská (1833–1907), manželka krále Alberta Saského.\n"}
{"id": "180912", "url": "https://cs.wikipedia.org/wiki?curid=180912", "title": "Krmné okopaniny", "text": "Krmné okopaniny\n\nKrmné okopaniny patří mezi vodnatá sacharidová krmiva obsahující málo hrubé vlákniny a hrubého tuku. Mají vyšší obsah bílkovin, vitaminu C a draslíku; méně vápníku a fosforu, než jiná krmiva. Hlavními krmnými okopaninami v mírném pásu jsou brambory, krmná řepa, krmná mrkev a další. V tropech a subtropech pak batáty, maniok, ale i krmná řepa. Většina okopanin obsahuje jedovaté látky, které se ničí tepelně, nebo jedovaté látky vznikající po rozrušení pletiv.\n\nBrambory jsou podzemní hlízy lilku bramboru (\"Solanum tuberosum\"). Obsahují 20-25 % sušiny (hlavně škrob), 1,2 % stravitelných dusíkatých látek, bílkovinu tuberin, glykosid solanin, který může způsobovat otravy. Z potravinářského hlediska se vyznačují příznivými dietetickými a mírně projímavými účinky. Krmí se buď syrové (dojnicím 10-15 kg denně), pařené (dojnicím 10-15 kg denně, prasatům 3-7 kg denně, ovcím 1-2 kg/den), silážované (prasatům), bramborové řízky či bramborové vločky.\n\nKrmná řepa se zkrmuje hlavně v mírném pásu, ale i v subtropech. Působí příznivě dieteticky a mírně projímavě.\nObsahují 28 % sušiny, 1,5 % stravitelných dusíkatých látek, hodně karotenu a vitamínu C. Dále více vápníku a fosforu než brambory. Zkrmují se sušené (energetický doplněk krmných dávek).\n\nManiok je tropická okopanina. Obsahuje glykosid linamarin, který je při narušení buněk pletiva hydrolizován enzymem linamarázou na kyanovodík. Podle obsahu linamarinu se rozlišují odrůdy hořké a sladké. Dávky vyšší než 100 mg HCN/kg krmiva jsou smrtelné. Zkrmuje se v podobě řízků, maniokové moučky hlavně prasatům, skotu, ovcím a kozám.\n\nMezi další okopaniny patří druhy rodu \"Dioscorea\" obsahující jedovatý alkaloid dioscorin (ničí se tepelnou úpravou). Dále taro (\"Colocasia esculenta\"), škrobnaté oddénky \"Maranta arundianacea\", \"Canna edulis\", škrobnaté hlízy \"Cyperus esculentus\", \"Xanthosoma sagittifolium\", topinambur, krmný vodní meloun, krmná tykev, vodnice, tuřín a krmná kapusta.\n"}
{"id": "180913", "url": "https://cs.wikipedia.org/wiki?curid=180913", "title": "Krmné chrásty a natě", "text": "Krmné chrásty a natě\n\nKrmné chrásty a natě jsou krmiva, která se vyznačují větším množstvím vody, dusíkatých látek, sacharidů a organických kyselin. Mají naopak méně hrubé vlákniny než jiná přírodní krmiva. Nevýhodou je vyšší obsah kyseliny šťavelové, která působí projímavě. Proto se k těmto krmivům přidává krmný vápenec, aby se zneutralizovaly účinky této kyseliny. Nejvýznamnějšími chrásty jsou \"chrást cukrové řepy\", \"krmné řepy\", \"tuřínu\", \"batátů\" a \"manioku\". Nejvýznamnějšími natěmi jsou nať \"topinamburu\", \"manioku\", okopaniny \"Colocasia esculenta\", \"mrkve\" a \"šáchoru jedlého\".\n\nCukrová řepa (\"Beta vulgaris\" subsp. \"vulgaris\" var. \"altissima\"), resp. její skrojky a chrást se krmí tam, kde mechanizace zanechává tyto odpady na poli po sklizni. Současná moderní mechanizace však obsahuje drtiče, které tyto výživářsky cenné zbytky drtí. Jsou tedy využity jako zelené hnojivo. Obsahují 12 % sušiny a 2 % stravitelných dusíkatých látek.\n\nČekanková nať (\"Cichorium\") má podobné vlastnosti jako řepné skrojky. Dobytek ji ale nepřijímá. Ve vyšších dávkách může stejně jako vojtěška způsobovat hořknutí mléka.\n\nListy manioku obsahují 25 % sušiny a 11,6 % bezdusíkatých látek výtažkových. Zkrmuje se v tropech a subtropech, ale i v mírném pásu, kam se dováží sušené.\n\nV rozvojových zemích se v extrémních případech zkrmuje i bramborová nať (\"Solanum\"). Problémem je vysoký obsah solaninu, který způsobuje průjmy, koliky a záněty. Proto se musí zkrmovat v malých dávkách.\n\n"}
{"id": "180915", "url": "https://cs.wikipedia.org/wiki?curid=180915", "title": "Region Centro (Chiapas)", "text": "Region Centro (Chiapas)\n\nRegion Centro [rechión sentro] je správní jednotkou mexického státu Chiapas. Nachází se na severozápadě země. Rozkládá se na ploše 12 629 km což je 17 % země. Je rozdělen na 22 obcí. Na jeho území leží hlavní a největší město státu Tuxtla Gutiérrez. Dalšími velkými městy jsou Cintalapa, Chiapa de Corzo a Ocozocuautla. Žije zde asi 900 tisíc lidí. Územím prochází Panamerická dálnice. Nedaleko hlavního města se nachází mezinárodní letiště Venustiano Carranza.\n\nRegion Centro se nachází na plošinách Ocozocuautla a „Meseta Central de Chipas“ severně od pohoří Sierra Madre del Chipas přecházející na severu v oaxackou nížinu. Na severu a východě je území ohraničeno severochiapasskými horami. Územím prochází řada řek, z nichž největší je Grijalva. Na té se také nachází jedna z největších přehrad Chiapasu Nezahualcoyotl. Všechny řeky regionu Centro a centrální části Sierra Madre del Chiapas v regionech Fronterisa a Frailesca jsou přítoky Grijalvy.\n\n\nDalší menší řeky jsou: Encajonado, Los Orcones, Mezcalpa, Sacalapa, Chicoasén, Jiquipilas, La Gironda, Achiote, Cedro, Plátano, Francés, Honda, San Lucas, Izinicanche, Tzimbal, Ttolapa, Cazoltic, Blanco a San Vicente.\n\nVětšina rozlohy regionu Centro je využita jako zemědělská půda. Hlavními plodinami jsou kukuřice, fazole, kávovník a cukrová třtina. Z hospodářských zvířat převažuje drůbež, dále skot, prasata a ovce. Značně rozšířené je též včelarství. Asi 400 000 ha je využíváno k chovu ryb a 40 000 ha zaujímají chráněná území jako Národní park Cañón del Sumidero. Celková rozloha země je přibližně 1 465 165 ha.\n\nVětšinu obyvatelstva tvoří nižší třída (chudí indiáni a míšenci z venkova a v příměstských slamech) a dále střední třída (vzdělaní lidé). Minoritní je nejvyšší třída velkostatkářů a majitelů pozemků, kteří také většinou zastávají vedoucí funkce v samosprávě.\n\nV okolí větších měst se v souvislosti s migrací z venkova tvoří rozsáhlé chudinské čtvrtě označované v Latinské Americe jako „slamy“. Migrace je způsobována hlavně nedostatkem zemědělské půdy na obyvatele a znečištěním životního prostředí na venkově špatným agrohospodařením. Na předměstí Tuxtly Gutiérrez byly za účelem snížení negativních dopadů chudoby vytvořeny hlídané osady s připojením k pitné vodě a elektřině.\n\nPřevažuje doprava silniční (kamionová a autobusová). Regionem prochází Panamerická dálnice. Přichází ze severozápadu z mexického státu Oaxaca, prochází Tuxtlou Gutiérrez a pokračuje do regionu Altos na San Cristóbal de Las Casas. Ta je místy čtyřproudá, místy se podobá silnici českých třetích a čtvrtých tříd. Problematický je zejména úsek z Chiapa de Corzo do severochiapasských hor, kde dochází k častým sesuvům.\n\nPro přepravu osob se též využívají letiště. Mezinárodní letiště Venustiano Carranza nedaleko Tuxtly Gutiérrez slouží hlavně ke spojení Střední Ameriky a Karibiku. Dalšími letišti jsou Národní letiště Ocozocuautla a letiště \"Pozemní Vojenské Jednotky Tuxtla Gutiérrez\".\n\nŽelezniční síť není vytvořena. Řeky jsou splavné jen v okolí velkých přehrad.\n\nRegion Centro se skládá z 22 obcí. Na severozápadě hraničí z dalším mexickým státem Oaxaca. Na jihu hraničí s regiony Istmo Costa, Frailesca a Fronteriza, na severovýchodě s regiony Altos a Norte.\n\n\"Centro\" znamená česky \"centrum\", což poukazuje na to, že v tomto regionu se nachází správní centrum země.\n"}
{"id": "180917", "url": "https://cs.wikipedia.org/wiki?curid=180917", "title": "Číhošťský zázrak", "text": "Číhošťský zázrak\n\nČíhošťský zázrak je událost, ke které došlo v obci Číhošť na přelomu let 1949 a 1950. Při mši svaté o 3. adventní neděli 11. prosince 1949 se několikrát během kázání místního faráře Josefa Toufara pohnul asi půl metru vysoký kříž nad svatostánkem na hlavním oltáři místního kostela Nanebevzetí Panny Marie. Svědků pohybu kříže bylo asi 20.\nSám farář se o události dozvěděl od farníků až několik dní poté.\n\nO Číhošť se začala zajímat katolická církev a její věřící, místo navštívil například želivský opat Vít Tajovský. Státní bezpečnost zpočátku hlášením o události nevěnovala pozornost, to se však s rostoucím zájmem místních změnilo. Událost měla být zneužita jako záminka k proticírkevním represím a propagandě, na akci dohlížel předseda Státního úřadu pro věci církevní Alexej Čepička. P. Toufar byl obviněn, že zázrak zinscenoval, večer 28. ledna byl zatčen a dopraven do Valdic. Případ byl svěřen vyšetřovateli Ladislavu Máchovi.\n\nV dalších dnech a týdnech zatýkání pokračovalo, zatčeni byli Vít Tajovský, číhošťský kostelník František Pártl, bohoslovec Jan Zmrhal, svědek pohybu kříže Václav Pospíšil a další.\n\nPři výslechu Toufar odmítl obvinění, že by křížem pohyboval pomocí technického zařízení. V následujících týdnech podstoupil kruté mučení a koncem února pod nátlakem podepsal vykonstruované přiznání o zinscenování „zázraku“ a o sexuálním zneužívání ministrantů. V 90. letech bylo přiznání zpochybněno, znalecký posudek uvádí, že po stylistické stránce text neodpovídá předchozím výpovědím.\n\nV noci z 23. na 24. února byl Toufar ve značně zbědovaném stavu, způsobeném Máchovými vyšetřovacími metodami, dopraven do Číhoště, aby se účastnil „rekonstrukce“. Akce byla filmována a získaný materiál měl posloužit k propagandistickému filmu \"Běda tomu, skrze něhož přichází pohoršení\". Mělo být ukázáno, že farář při kázání kříž rozpohyboval pomocí drátkového zařízení maskovaného květinami (jde však o zásadní chybu scénáře; číhošťský zázrak se stal v adventu, kdy květinová výzdoba v kostele podle liturgických předpisů není povolena). Cestou na kazatelnu musel být zmučený Toufar podpírán, ve filmu byl použit jeho záběr na kazatelně, na ostatních záběrech už byla jeho postava hraná. Natáčení probíhalo v noci, protože farníci se o něm neměli dozvědět.\n\nToufar byl navzdory svému stavu odvezen téže noci zpět do Valdic. Dne 25. února byl převezen do státního sanatoria v Legerově ulici v Praze, kde byl večer operován kvůli zánětu pobřišnice vzniklého v důsledku prasklého žaludečního vředu. Několik hodin po operaci zemřel.\n\nByl pohřben v hromadném hrobě kdesi u zdi Ďáblického hřbitova v Praze, kde jeho hrob navštívil arcibiskup Dominik Duka 25. února 2012 před svou kardinálskou intronizací v katedrále sv. Víta, Václava a Vojtěcha. V červenci 2015 byly jeho ostatky po 65 letech převezeny do čihošťské farnosti, kterou Toufar naposledy spravoval, a 12. července byly po slavnostní bohoslužbě za účasti církevních hodnostářů a tisíců věřících uloženy v tamním chrámu Nanebevzetí Panny Marie.\n\nJosef Toufar nebyl jediným postiženým v souvislosti s číhošťskými událostmi – například fotograf Josef Peške, který začátkem ledna pořídil fotografie kříže a oltáře, byl odsouzen ke 13 letům vězení.\n\nZačátkem 50. let začíná ve východním bloku zostřování tzv. \"třídního boje\" uvnitř komunistických stran (Stalin: \"Třídní nepřítel se stáhl do řad dělnických stran!\") a proti církvi (Karl Marx: \"'Náboženství je opiem lidu!\"). Komunistické rozvědky potřebovaly proti duchovním pastýřům kompromitující materiály, aby mohly zahájit politické procesy. Podobné protináboženská represe, jaké poznala Číhošť, se zhruba ve stejném období – i když v jiné režii – odehrávaly v Polsku (Čenstochová), Maďarsku (Debrecín) a v NDR (Güstrow). Následky ovšem nebyly ani zdaleka tak tragické, brutální a ostudné jako v Gottwaldově Československu.\n\nMotivy číhošťských událostí našly ohlas v krásné literatuře. Z básníků je ve své samizdatové skladbě \"Symfonie XX. století\" zpracoval Miloš Dvořák, Ivan Diviš v exilové sbírce \"Odchod z Čech\", Miloš Doležal ve sbírce \"Obec\" a především Jan Zahradníček ve skladbě \"Znamení moci\" a v básni \"Uctívání kříže\" ze sbírky \"Dům strach\". Josef Škvorecký na nich založil svůj román \"Mirákl\", Rudolf Ströbinger a Karel Nešvera zase svou knihu \"Stalo se v adventu\". V roce 2004 natočila Česká televize na motivy číhošťských událostí televizní film \"In nomine patris\" s Viktorem Preissem v roli Josefa Toufara. Toufarův život včetně okolností číhošťského zázraku podrobně zdokumentoval Miloš Doležal, v roce 2012 vyšla jeho monografie \"Jako bychom dnes zemřít měli: Drama života, kněžství a mučednické smrti číhošťského faráře P. Josefa Toufara\".\n\nAlternativní verzi události v komiksu \"Fanouš a čihošťský přízrak\" publikoval Dan Černý v příloze Hospodářských novin Víkend č. 38, 21. září 2012, str. 20. Pohyb kříže byl údajně způsoben nekvalitní prací řemeslníků, kteří při restaurátorských pracích kříž špatně usadili. Nevylučuje se však ani úmysl ze strany StB, jejíž agenti Číhošťský zázrak sami zinscenovali, aby jej mohli využít k represivním akcím proti církvi. V roce 2014 se odkaz na Číhošťský zázrak objevil i v populárním internetovém komiksu Opráski sčeskí historje.\n\nProfesor Jeroným Zajíček, syn odpůrce fašistického a komunistického režimu Františka Zajíčka a někdejší spolužák pátera Josefa Toufara, žijící ve Spojených státech amerických, složil na počest svého popraveného otce a spolužáka mučedníka pátera Josefa Toufara skladbu \"Pater Noster\".\n\n\n"}
{"id": "180918", "url": "https://cs.wikipedia.org/wiki?curid=180918", "title": "Mezinárodní cena za poezii Jaime Sabines", "text": "Mezinárodní cena za poezii Jaime Sabines\n\nMezinárodní cena za poezii Jaime Sabines ( ) je cena udělovaná každoročně mexickým státem Chiapas za poezii. Je pojmenována podle jednoho z nejznámějších mexických básníků současnosti Jaimeho Sabinese, rodáka z Tuxtly Gutiérrez.\n\n"}
{"id": "180919", "url": "https://cs.wikipedia.org/wiki?curid=180919", "title": "Národní cena Rosario Castellanos za krátký román", "text": "Národní cena Rosario Castellanos za krátký román\n\nNárodní cena Rosario Castellanos za krátký román ( ) je národní cena za krátký román udělovaná mexickým státem Chiapas. Je pojmenován po spisovatelce chiapaského původu Rosario Castellanosové, která se proslavila romány magického realismu popisující vztahy mezi bohatými velkostatkáři a chudými indiány a míšenci.\n\n"}
{"id": "180920", "url": "https://cs.wikipedia.org/wiki?curid=180920", "title": "Matías de Córdova", "text": "Matías de Córdova\n\nMatías de Córdova (20. dubna 1768 Tapachula, Chiapas, Guatemala - 17. října 1828 Santo Domingo de Guzmán, Chipas, Guatemala) byl guatemalský básník a dominikánský kazatel působící v dnešním mexickém státě Chiapas. Je známý díky a hlavně díky moralistní veršované bajce .\n"}
{"id": "180921", "url": "https://cs.wikipedia.org/wiki?curid=180921", "title": "Jaime Sabines", "text": "Jaime Sabines\n\nJaime Sabines (25. března 1925 Tuxtla Gutiérrez, Chiapas, Mexiko – 19. března 1999, Ciudad de México) byl chiapaský básník. \n\nByl znám díky (\"Týdenní deník a básně v próze),\" vydaném v roce 1961. \n\n"}
{"id": "180922", "url": "https://cs.wikipedia.org/wiki?curid=180922", "title": "Fernando Robles", "text": "Fernando Robles\n\nFernando Robles (1897 Guanajuato, Mexiko – 1974 Guanajuato, Mexiko) byl mexický spisovatel románů z mexické historie.\n\n\n"}
{"id": "180923", "url": "https://cs.wikipedia.org/wiki?curid=180923", "title": "Emilio Rabasa", "text": "Emilio Rabasa\n\nJosé Emilio Rabasa Estebanell (22. května 1856 Ocozocoautla, Chiapas - 25. dubna 1930 Ciudad de México Mexiko D.F.), byl chipasský romanopisec, advokát a politik. Je známý především díky svým románům \"Vzpoura\" a \"Čtvrtá velmoc\" v nichž kritizuje vládu statkářů v Chiapasu.\n\n\n"}
{"id": "180924", "url": "https://cs.wikipedia.org/wiki?curid=180924", "title": "Elio Antonio de Nebrija", "text": "Elio Antonio de Nebrija\n\nElio Antonio de Nebrija (1444 Lebrija – 5. červenec 1522 Alcalá de Henares), vlastním jménem Antonio Martínez de Cala, byl španělšký jazykovědec známý vydáním první španělské gramatiky \" (\"Mluvnice kastilského jazyka)\" z roku 1492. \n\nNarodil se roku 1444 v obci Lebrija – dnešní Sevilla. Nejprve studoval v Salamance, později v Bologni a po návratu do Španělska učil v Salamance, Seville a Alcalá de Henares (dnes část Madridu).\n\nAntonio de Nebrija vydal několik prací lingvistických a historických. Psal i básně. Jazykem mu byla latina a španělština. Je autorem těchto děl:\n"}
{"id": "180926", "url": "https://cs.wikipedia.org/wiki?curid=180926", "title": "České stavovské povstání", "text": "České stavovské povstání\n\nČeské stavovské povstání v letech 1618–1620 bylo povstání českých stavů proti panování Habsburků. Spojily se v něm náboženské spory s mocenskými rozpory mezi stavy a králem. Povstání nakonec vyvrcholilo po několika bitvách střetnutím na Bílé hoře, ve kterém byly stavy poraženy. Ačkoli se pak pozice Habsburků v českém státě upevňovala, spustila rebelie českých stavů mnohem vážnější konflikt, třicetiletou válku.\n\nStavovské povstání vypuklo téměř sto let po nástupu Habsburků na český trůn. Celé toto období se vyznačovalo napětím mezi dvěma koncepcemi formy vlády. České stavy se snažily přiblížit ideji stavovské konfederace, tj. stavu, kdy by faktickou vládu v Koruně české vykonávaly stavy jednotlivých zemí. Již několik desetiletí mohly stavům posloužit za vzor Spojené provincie nizozemské. Teoreticky mohlo být povstání zaštítěno také učením o právu na „odpor proti tyranovi“, které rozvíjeli zejména Hubert Languet a Johannes Althusius.\n\nPředstava, že by se v českých zemích mohl uplatnit nizozemský koncept vlády, samozřejmě panovníka děsila. Navíc byla zcela v rozporu s jejich snahou o potlačení stavů a posílení královské moci. I tato koncepce měla své teoretiky, kterými byli především Jean Bodin a Justus Lipsius.\n\nKe střetům mezi králem a stavy docházelo i v posledním desetiletí před vypuknutím stavovského povstání za vlády krále Matyáše. Matyáš sice roku 1611, když zaujal místo Rudolfa II., který byl donucen k abdikaci, na požadavek stavů potvrdil Rudolfův majestát a povolil česko-slezskou stavovskou konfederaci, avšak jiné korunovační požadavky stavů (právo na krajské sjezdy bez králova povolení či právo shromáždit vojsko) odmítl.\n\nČeské stavy navíc znepokojovalo, že se král obklopuje radikálními katolíky. Také české stavy se radikalizovaly: na jedné straně stáli rázní luteráni (Jindřich Matyáš Thurn, Linhart Colona z Felsu), na straně druhé nekompromisní katolíci (Zdeněk Vojtěch Popel z Lobkovic). Přesto však ještě roku 1617 bylo radikálů mezi českými stavy poměrně málo, a navíc opozice vůči králi byla konfesně, generačně i majetkově různorodá.\n\n21. května 1618 se v Karolinu konal i přes králův zákaz zemský sněm kvůli sporům o dodržování Majestátu. Jako záminka byly vzaty dva případy a to zboření protestantského kostela v Hrobu a snaha o uzavření kostela v Broumově, (kostel byl definitivně uzavřen až roku 1622) ačkoli katolická církev coby majetková vrchnost měla dle rozhodnutí královské komory právo na kontrolu výstavby nekatolických svatostánků na panstvích spadajících pod její správu. Stavy byly také pobouřeny opatřeními královského místodržitelství, která posílila moc českého kancléře a zaváděla cenzuru.\n\nNásledujícího dne se v paláci Smiřických konala tajná schůzka radikální opozice, kde byl dohodnut plán třetí pražské defenestrace. Ta se odehrála 23. května 1618, kdy stavové vedeni Jindřichem Matyášem Thurnem vyhodili z oken královského místodržitelství na Pražském hradě Viléma Slavatu z Chlumu, Jaroslava Bořitu z Martinic a písaře Filipa Fabricia.\n\nK povstání se přidala i pražská města a byl zvolen třicetičlenný sbor direktorů, sestávající ze zástupců panského, rytířského i městského stavu. Žádost o pomoc vyslaná do dalších zemí Koruny české i do zahraničí byla jen málo vyslyšena. Moravský zemský sněm však povstání podpořit odmítl (mj. z důvodu náboženské odlišnosti od Čech a kvůli přítomnosti katolického stavu, který v Čechách chyběl i kvůli odporu vůči Čechům) a Karel starší ze Žerotína prosazoval neutralitu a nezávislost Moravy. Pomoc poskytlo pouze Savojsko, které vyslalo dva tisíce žoldnéřů pod vedením Arnošta z Mansfeldu, a Slezsko. Navíc povstání ani nemělo podporu všech, mnozí stavové se spíše přikláněli ke smírnému řešení konfliktu.\n\nPřesto Thurn se stavovským vojskem vytáhl k Českým Budějovicím, kde však dosáhl jen střídavých úspěchů. Mezitím Mansfeld plenil v Čechách katolické statky a dobyl Plzeň. Povstání samozřejmě nezůstalo bez odezvy císaře, jehož dva vojenské sbory vedené Jindřichem Duvalem Dampierrem a Karlem Bonaventurou Buquoyem překročily české hranice. 9. listopadu 1618 došlo k prvnímu střetu mezi Thurnem a Buquoyem v bitvě u Lomnice, ze kterého vyšel vítězně Thurn, Buquoy však zdaleka nebyl poražen definitivně. Stavovské vojsko se navíc potýkalo s nedostatkem peněz, zatímco členové direktoria se horlivě obohacovali ze zabaveného pokladu Rudolfa II.\n\nDirektorium navíc postrádalo jakoukoli politickou koncepci. Nebylo ani jasné, zda se bude hledat nový český panovník, nebo zda stavy budou vládnout samy. 20. března 1619 zemřel císař Matyáš a místo něj usedl na trůn Ferdinand II. Štýrský, kterého české stavy za Matyášova nástupce přijaly již roku 1617. Nyní však stavové Ferdinanda ostře odmítli, stejně jako jeho pokus o smír, a naopak ještě zintenzivnili válečné přípravy. Když Habsburkové viděli, že se válečnému řešení konfliktu nevyhnou, začali hledat spojence. Španělsko Vídni poskytlo finanční pomoc a český šlechtic Albrecht z Valdštejna naverboval pro císaře armádu.\n\nKoncem dubna vpadlo Thurnovo vojsko na Moravu a vyvolalo převrat v Brně, kde stejně jako v Čechách ovládla politickou situaci hrstka radikálů, kteří vytvořili nezákonné moravské direktorium. Thurn pokračoval na jih, jeho obléhání Vídně však již bylo neúspěšné. Neúspěch zakusil také Mansfeld, který byl poražen Buquoyem 10. června 1619 v bitvě u Záblatí. Po těchto neúspěších se stavovské vojsko začalo rozkládat a moravští radikálové začali ztrácet půdu pod nohama, zachránilo je však vítězství Ladislava Velena ze Žerotína nad Dampierrem v bitvě u Dolních Věstonic.\n\nDne 31. července 1619 stavovský generální sněm (co do legitimity velice diskutabilní) v Praze konečně schválil novou ústavu hlásící se k nizozemskému vzoru (v praxi šlo však o uspořádání odpovídající více poměrům v Polsku), kdy byla Koruna česká přeměněna na konfederaci pěti republik, čímž byly vedlejší země Koruny zrovnoprávněny s Českým královstvím. Konfederace měl sice reprezentovat král, který však měl být volen a měl zůstat bez možnosti založit dynastii. Ústava také obsahovala články na ochranu protestantství, které byly zároveň netolerantní vůči katolické církvi.\nNa základě tohoto uspořádání byl Ferdinand II. generálním sněmem sesazen, čeští protestantští stavové však nebyli jednotní v názoru na volbu nového krále. Stavové inklinující k luteránství podporovali saského kurfiřta Jana Jiřího, zatímco stavové inklinující ke kalvínství Fridricha Falckého. Nakonec byl zvolen Fridrich, čímž skončila i vláda stavovského direktoria.\n\nMezitím se ke konfederaci připojily Dolní a Horní Rakousy a k Thurnovu vojsku se přidal i sedmihradský kníže Gabriel Bethlen, kteří společně vytlačili císařské jednotky z Horních Uher. Polský král však podnítil kozáky ke vpádu do Horních Uher, takže se Bethlen musel stáhnout. Pozice českých stavů se začaly hroutit. Spojené provincie nizozemské odmítly stavům poskytnout pomoc, ikonoklastické „očišťování“ pražské katedrály od uměleckých předmětů Fridrichem Falckým přineslo rozčarování z nového krále a povstalci navíc začali ztrácet podporu městského stavu.\n\nNaopak stále více se dařilo habsburské straně. Ferdinand II. uzavřel spojenectví s vůdcem katolické Ligy, Maxmiliánem Bavorským, a dokonce se mu podařilo uzavřít příměří s Bethlenem. V červnu a červenci 1620 se císaři podařilo zlomit odpor Dolních a Horních Rakous, což nezvrátil ani další neúspěšný Thurnův vpád do Rakous ani opětovné připojení Uher ke konfederaci.\n\nKdyž se spojené Buquyovo a bavorské vojsko vedené Janem Tserclaem Tillym spojilo v Dolních Rakousích a vydalo se na Prahu, byla stavovská armáda ještě nějakou dobu bojeschopná a dokázala postup císařské armády zbrzdit. Přesto se však Buquoyovo a Tillyho vojsko, také díky podplacení Mansfelda, nakonec dostaly před Prahu, kde si mezitím stavovské vojsko vybudovalo na Bílé hoře zákopy.\n\nJeště v noci před rozhodující bitvou vyslal Buquoy jízdu proti uherským vojákům, kteří bezstarostně spali, a nezmohli se tak na obranu, což výrazně pozvedlo bojovou morálku císařsko-ligistického vojska a naopak demoralizovalo vojsko stavů. Stavovské vojsko se nacházelo ve strategicky výhodné pozici na kopci, avšak v povstalecké armádě panovaly neshody a kompetence ve velení byly vymezeny nejasně. První útok císařských 8. listopadu 1620 byl tudíž sice odražen, při druhé ofenzívě se však stavovské šiky rozpadly a Buquoy dovedl bitvu k vítěznému konci.\n\nNásledujícího dne vjel Buquoy do Prahy, která se vzdala, zatímco Fridrich Falcký prchl do Slezska. Stavy musely přijmout Ferdinanda II. za svého krále, kapitulovat museli i moravští stavové, čímž povstání skončilo. Královským místodržícím byl ustanoven Karel z Lichtenštejna, Majestát byl zrušen a začalo období opětovného upevňování královské moci. Císařovo vítězství bylo také stvrzeno popravou 27 pánů, (3 páni, 7 rytířů a 17 měšťanů) 21. června 1621.\n\nPoslední odbojnou oblastí nakonec zůstalo dlouhou dobu Valašsko, kde bylo povstání potlačeno až roku 1644. Důsledky povstání českých stavů však byly velké nejen pro české země, ale také pro značnou část Evropy, neboť česká rebelie spustila mnohem vážnější konflikt – třicetiletou válku.\n\n\n\n"}
{"id": "180929", "url": "https://cs.wikipedia.org/wiki?curid=180929", "title": "Chodeč", "text": "Chodeč\n\nNázev Chodeč má více sídel:\n"}
{"id": "180930", "url": "https://cs.wikipedia.org/wiki?curid=180930", "title": "Samuel Hruškovic", "text": "Samuel Hruškovic\n\nSamuel Hruškovic (1. dubna 1694 – 1. září 1748) byl slovenským evangelickým teologem, spisovatelem a básníkem.\n\nTeologická studia ukončil roku 1719 ve Wittenbergu. Působil jako učitel a později jako farář, od roku 1744 zastával úřad superintendenta.\n\nZachovalo se jeho 17 vlastních písní a 74 překladů písní z němčiny. Byl editorem dvou vydání \"Cithary sanctorum\" Jiřího Třanovského.\n\nJán Kollár nazval Hruškovice spolu s Třanovským a Krmanem „třemi kvítky“ slovenské reformace.\n\n"}
{"id": "180935", "url": "https://cs.wikipedia.org/wiki?curid=180935", "title": "Zátoň", "text": "Zátoň\n\nNázev Zátoň má více sídel:\n"}
{"id": "180937", "url": "https://cs.wikipedia.org/wiki?curid=180937", "title": "Vádí Hammámat", "text": "Vádí Hammámat\n\nVádí Hammámat je vádí, vyschlé koryto řeky v Egyptě, které bylo v minulosti pravým přítokem Nilu.\n\nVádí se táhne od Koptosu na Nilu ke Quseiru na pobřeží Rudého moře.\n\nVádím procházela nejkratší cesta spojující oblast Vesetu s Rudým mořem. Údolí bylo obydleno v období Badarijské, Amratské a Gerzejské kultury v 5. až 4. tisíciletí před naším letopočtem. Tehdy jím ještě protékala řeka.\n\nV době rozkvětu starověkého Egypta údolím putovaly karavany se zlatem, mědí, olovem a kamenem, které se zde těžily. Na skalách se zachovaly mnohé staroegyptské nápisy.\n\nHieroglyfické, hieratické a démotické nápisy vytesané do skal podél hlavní cesty jsou zdrojem poznatků o dějinách těžby nerostných surovin a chronologii Staré a Střední říše.\n"}
{"id": "180941", "url": "https://cs.wikipedia.org/wiki?curid=180941", "title": "Vádí Natrun", "text": "Vádí Natrun\n\nVádí Natrun ( ) je vádí, propadlina v Egyptě na severovýchodě Libyjské pouště západně od delty Nilu. Nachází se 24 m pod úrovní hladiny světového oceánu. Je přibližně 40 km dlouhé a 3 až 8 km široké. Vzniklo v tektonické trhlině, která byla prohloubená v minulosti říční erozí a deflací.\n\nVe vádí se nachází více než desítka nevelkých slaných jezer, jejichž voda obsahuje natron, NaHCO Natron se zde těžil již v dobách starověkého Egypta, neboť se používal k mumifikování zemřelých.\n\nVádí Natrun patří k jedním z nejstarších monastických center na světě. V období od IV. do VII. století n. l. byla tato pouštní oblast vyhledávána egyptskými křesťany, kteří se zde usazovali jako poustevníci. V některých jazycích, zejména slovanských, je od slova \"poušť\" odvozen výraz \"poustevna\" a \"poustevník\". Počet klášterů a křesťanských věřících v oblasti Vádí Natrun se výrazně snížil po roce 641, kdy byl Egypt dobyt Araby.\n\nNěkteré poustevny a kláštery se však zachovaly až do 21. století. Mezi dosud funkční kláštery patří:\nNeobývané jsou následující kláštery:\n\n"}
{"id": "180944", "url": "https://cs.wikipedia.org/wiki?curid=180944", "title": "Těchoraz", "text": "Těchoraz\n\nNázev Těchoraz má více sídel:\n"}
{"id": "180946", "url": "https://cs.wikipedia.org/wiki?curid=180946", "title": "Lachovice", "text": "Lachovice\n\nNázev Lachovice má více sídel:\n"}
{"id": "180950", "url": "https://cs.wikipedia.org/wiki?curid=180950", "title": "Studánky", "text": "Studánky\n\nNázev Studánky má více míst:\n\n\n"}
{"id": "180951", "url": "https://cs.wikipedia.org/wiki?curid=180951", "title": "Anhydrid", "text": "Anhydrid\n\nAnhydrid je chemická sloučenina odvozená od jiné sloučeniny tak, že z původní sloučeniny je odebrán libovolný počet molekul vody.\n\nV anorganické chemii jsou typickými anhydridy kyselinotvorné oxidy, kde se především jedná o oxidy nekovů.\n\nDále např. \nLze ho připravit dehydratací kyseliny dusičné oxidem fosforečným (hydroskopický (odjímá vodu)).\n\n2 HNO + PO → 2 HPO + NO \n\nMéně známými představiteli jsou zásadotvorné oxidy, především elektropozitivních kovů\n\nHlavní a také nejdůležitější anhydridy se nacházejí v organické chemii – anhydridy karboxylových kyselin. Také proto se těmto anhydridům často říká pouze anhydridy.\n\nAnhydridy anorganických kyslíkatých kyselin se nazývají di- tri- až poly-kyseliny, zastarale také pyro-kyseliny.\n"}
{"id": "180952", "url": "https://cs.wikipedia.org/wiki?curid=180952", "title": "František I. Štěpán Lotrinský", "text": "František I. Štěpán Lotrinský\n\nFrantišek I. Štěpán Lotrinský (8. prosince 1708 Nancy – 18. srpna 1765 Innsbruck) byl lotrinský vévoda (1729–1736, jako František III.), těšínský kníže (1729–1765), toskánský velkovévoda (1737–1765, jako František II.) a císař Svaté říše římské (1745–1765). Se svou manželkou Marií Terezií byl zakladatelem habsbursko-lotrinské dynastie.\n\nFrantišek Štěpán byl druhý syn vévody Leopolda Josefa Lotrinského a jeho manželky Alžběty Charlotty Orleánské z rodu Bourbon-Orléans. Přes svou babičku Eleonoru byl pravnukem císaře Ferdinanda III. a přes svou matku pravnukem francouzského krále Ludvíka XIII. Měl tedy jak habsburské, tak bourbonské předky. Byl rovněž vnukem slavného Karla Lotrinského, jednoho z přemožitelů Osmanské říše (resp. tureckých vojsk) v bitvě u Vídně roku 1683.\n\nRoku 1736 se František Štěpán oženil s rakouskou arcivévodkyní Marií Terezií, pozdější českou a uherskou královnou. Poté, co roku 1740 převzala Marie Terezie vládu nad habsburskou monarchií, se stal jejím spoluvladařem a roku 1745 byl ve Frankfurtu nad Mohanem zvolen za římskoněmeckého císaře. František Štěpán byl otcem císařů Josefa II. a Leopolda II. a spolu s Marií Terezií zakladatelem habsbursko-lotrinské dynastie.\n\nRodná země Františka Štěpána, Lotrinsko, tvořila po celá staletí nárazníkové pásmo mezi Francií a říší Habsburků, neustále se ocitala ve válečném stavu a dynastie tak opakovaně přicházela o části svých území a zase je získávala zpět. Už za Leopolda Josefa Lotrinského došlo v zemi k částečné stabilizaci politické i hospodářské situace, potřebné reformy ale zavedl až František Štěpán, který převzal vládu nad vévodstvím, když mu bylo dvaadvacet let.\n\nSvé dětství a mládí strávil František Štěpán částečně na vídeňském dvoře. Manželem rakouské arcivévodkyně Marie Terezie se měl původně stát jeho starší bratr Clemens, který však zemřel na neštovice. Náhradníkem se proto stal František Štěpán, který byl u habsburského dvora oblíbený pro svou příjemnou povahu, pro kterou si ho vážili jak císař Karel VI., tak i jeho dcera Marie Terezie. Za souhlas se sňatkem Marie Terezie a Františka Štěpána požadovala Francie odstoupení Lotrinska ve svůj prospěch. Jako náhrada bylo mladému vévodovi poskytnuto Toskánsko, kde však stále vládla rodina Medici, a Lotrinčan tak musel nejprve více než rok čekat na smrt Giana Gastona Medici, jejího posledního příslušníka. Po tuto dobu bylo jediným územím, kterému František Štěpán vládl, Těšínské knížectví.\n\nUž roku 1730 byl František Štěpán jmenován místodržitelem v Uhrách a sídlil v Prešpurku (dnes Bratislava). Poté se stal generálním guvernérem v Rakouském Nizozemí, ale tuto funkci nikdy nevykonával, a to i přesto, že pro něj byla zdrojem vydatných příjmů. Postupem času získával František Štěpán další funkce a úřady, avšak bez jakékoliv faktické moci, kterou držela pevně ve svých rukou jeho manželka, která zůstávala i titulárně jedinou paní Rakouska. Všechny snahy Františka Štěpána podílet se na státních záležitostech ztroskotaly.\n\nMladý František Štěpán byl svým tchánem Karlem VI. postaven do čela císařských vojsk během rakousko-turecké války v letech 1737–1739, když se Rakousko postavilo na stranu Ruského impéria v jeho válce proti Osmanské říši (1735-1739). Pro údajnou nevolnost ovšem bojiště opustil, velení přenechal hraběti Königseggovi a s manželkou Marií Terezií se uchýlil do Toskánska.\n\nJistého vrcholu své politické kariéry dosáhl František Štěpán roku 1745, když byl korunován císařem Svaté říše římské. Pro něj však vysoký úřad císaře zůstal téměř jen titulem bez politického významu. Skutečnou vládkyní římskoněmecké říše se stala Marie Terezie, která získala titul císařovny odvozený od jejího postavení císařovy manželky.\n\nV soukromém životě byl František Štěpán považován většinou současníků za příjemného a sympatického člověka. Byl skromný a dával přednost neokázalému měšťanskému stylu života. Vídeňská šlechta jej ale nikdy nepřijala za svého a až do konce jeho života mu dávala najevo, že je pro ni cizincem. František Štěpán pobuřoval své aristokratické okolí nechutí k dvorským ceremoniálům, chodil na tehdejší dobu nedbale oblečen a choval se zcela přirozeně, což bylo nepřijatelné. Byl svobodný zednář. Vnucená zahálka vedla u něj zpočátku k frustraci a postupem času k tomu, že se začal věnovat dokonce hazardním hrám a stále častěji také svým milenkám. I přes časté žárlivé scény a spory ale bylo manželství Marie Terezie a Františka Štěpána považováno za poměrně šťastné a vzešlo z něj 16 dětí.\n\nFrantišek Štěpán projevil v oblasti podnikání a obchodu mimořádné vlohy. Svého dědictví v Toskánsku se ujal roku 1739, stejně jako předtím v Lotrinsku se i zde pustil do radikálních reforem a zdejší zdevastované hospodářství přivedl k novému rozvoji. Toskánsko se stalo vydatným zdrojem příjmů do jeho osobní pokladny.\n\nV roce 1743 zemřela falcká kurfiřtka Anna Marie Luisa Medicejská, poslední potomek rodu Medici, a František Štěpán jako její bratranec po ní získal ohromné dědictví. Své peníze ihned investoval a začal skupovat četná panství. Jeho nejvýznamnějším majetkem se staly Holíč a Šaštín na jihozápadě dnešního Slovenska. Podnikání na těchto svých panstvích se osobně a se zaujetím věnoval. V Holíči založil manufakturu na keramiku, čímž zahájil průmyslovou výrobu světoznámé holíčské keramiky. Postupem času zaměstnával na svých statcích a v manufakturách víc než deset tisíc zaměstnanců. V roce 1736 založil manufakturu na výrobu bavlněných a polobavlněných tkanin v Šaštíně a královský hřebčín v Kopčanech.\n\nByl zdatným obchodníkem a brzy převzal veškeré zásobování habsburské armády. V době prusko-rakouské, tzv. sedmileté války, zásoboval dokonce i armádu nepřítele, pruského krále Fridricha II., což považoval za obzvláště dobrý obchod. František Štěpán rovněž založil několik bank, centrálou jeho finančního impéria se stal tzv. Císařský dům ve Wallnerově ulici ve Vídni. Nakonec situace došla tak daleko, že František Štěpán půjčoval své soukromé peníze na vysoký úrok i habsburské státní pokladně, která byla ve finanční krizi. Díky tomu přenechala Marie Terezie svému manželovi v roce 1763 finanční správu země. Finanční situace habsburského soustátí se začala rychle stabilizovat, dalšímu pozitivnímu vývoji ale zabránila v roce 1765 Františkova smrt. Obrovský majetek, který František Štěpán po sobě zanechal, se stal základem soukromého majetku rodu Habsburků.\n\nZ manželství s Marií Terezií vzešlo 16 dětí, 5 synů a 11 dcer. Šest dětí zemřelo ještě za života jejich matky (č. 1, 3, 7, 10, 11, 12). Tři dcery se jmenovaly Marie Karolína (č. 3, 10 a 13). Dva synové se stali císaři (č. 4 a 9). Syn Leopold II. měl také 16 dětí.\n\n\n\n"}
{"id": "180953", "url": "https://cs.wikipedia.org/wiki?curid=180953", "title": "Benzaldehyd", "text": "Benzaldehyd\n\nBenzaldehyd (CHCHO) je chemická sloučenina skládající se z aromatického benzenového jádra a aldehydové skupiny. Jedná se o nejjednodušší aromatický aldehyd s velkým uplatněním v průmyslu. Za pokojové teploty to je bezbarvá, ve vodě málo rozpustná kapalina zapáchající po hořkých mandlích, tvoří totiž součást vůně mandlí. Tvoří hlavní součást extraktu z hořkých mandlí a může být izolován z mnoha přírodních materiálů, které ho obsahují, např. z meruňky, třešní, vavřínu ušlechtilého, semen broskve, ořeších a různých dalších semenech.\n\nBenzaldehyd se může připravit, resp. vyrobit mnoha procesy a postupy. Nejčastěji se připravuje chlorací či oxidací toluenu. Méně významná je pak příprava částečnou oxidací fenolu, alkalickým působením na benzoylchlorid nebo reakcí benzenu s oxidem uhelnatým.\n\nBenzaldehyd může vstupovat do velkého množství chemických reakcí, jeho oxidací vzniká kyselina benzoová. Ve fenol se přemění buď hydrogenací či působením hydroxidu draselného. Reakcí s bezvodým octanem sodným a acetanhydridem se získává kyselina skořicová. Z benzaldehydu se také může připravit sloučenina nazývaná benzoin, používá se k tomu katalýza kyanidem draselným.\n\nBenzaldehyd se používá jako ochucovadlo s příchutí mandlí, průmyslové rozpouštědlo a velké upotřebení má v organických syntézách, benzaldehyd je např. výchozí složkou pro syntézu kyseliny mandlové. Je složkou všech destilátů získaných kvašením ovoce.\n\nSemena mandlí, meruňek, jablek, třešní a dalšího ovoce obsahují podstatné množství amygdalinu. Tento glykosid může být štěpen nižšími enzymy za vzniku benzaldehydu, jedovaté kyseliny kyanovodíkové a dvou molekul glukózy.\n"}
{"id": "180966", "url": "https://cs.wikipedia.org/wiki?curid=180966", "title": "Areál Univerzity Karlovy Jinonice", "text": "Areál Univerzity Karlovy Jinonice\n\nAreál UK Jinonice je oficiální název komplexu univerzitních budov několika fakult a institucí Univerzity Karlovy v Praze v Praze 5 - Jinonicích, jižně od stanice metra Jinonice.\n\nModerní budovy v Jinonicích v ulici U kříže byly původně stavěny pro Ministerstvo školství, mládeže a tělovýchovy ČR. V roce 1999 však ministerstvo přenechalo rozestavěný objekt Univerzitě Karlově, která potřebovala vyřešit akutní nedostatek prostor způsobený nárůstem počtu studentů univerzity i vznikem nových oborů. Areál Jinonice byl pro potřeby univerzity otevřen v říjnu 2000.\n\nAreál je tvořen dvěma budovami, třípatrovou (označovanou jako \"A\") a šestipatrovou (\"B\"). Obě budovy mají výtahy a jsou plně bezbariérové.\n\n\nOficiální stránky Areálu UK Jinonice\n"}
{"id": "180968", "url": "https://cs.wikipedia.org/wiki?curid=180968", "title": "Holíčská keramika", "text": "Holíčská keramika\n\nHolíčská keramika je označení pro keramické výrobky pocházející z manufaktury v Holíči. Ta byla založena v západoslovenském městě Holíči císařem Františkem I. Štěpánem a fungovala pod názvem \"Císařsko-královská továrna na majolikové nádobí v Holíči\" (Kaiser-Königliche Holitscher Majolica Fabrique) od roku 1743 do roku 1827. Byla první manufakturou na výrobu fajánse v rakouské monarchii a díky své poloze nedaleko od Hodonína, jen na druhém břehu řeky Moravy, zaměstnávala dělníky z Moravy i ze Slovenska. Pro výrobu keramiky byla v Holíči příhodná především naleziště vhodné hlíny, která se dobře tvarovala a nepraskala při sušení.\n\nProdukce holíčské manufaktury neměla vlastní typické vzory, vycházela ze vzorů významných továren v Evropě – byly to hlavně vzory italské, francouzské a německé. Zvláštnost holíčské fajánse je ale dána způsobem zpracování a tím, jak si tyto vzory v Holíči osvojili.\n\nZpočátku se tu vyráběly fajánsové plastiky a nádobí určené pro vídeňský dvůr. Keramika se vyráběla převážně ve tvaru ptáků a zeleniny a byla zdobena červenými květy, podle italské a francouzské majoliky. Později se tu vyráběl rokokový porcelán a od roku 1786 kamenina zdobená malovanými i tištěnými klasicistními vzory.\n\nNa začátku 19. století vzrostla konkurence dalších manufaktur, začala se dovážet levnější anglická keramika, a také problémy vyvolané napoleonskými válkami vedly k postupnému ukončení výroby. Holíčská keramika ale ovlivnila i pozdější výrobu lidových hrnčířů a džbánkařů.\n\nBudova někdejší holíčské manufaktury je dnes využívána jako Městská galerie.\n"}
{"id": "180970", "url": "https://cs.wikipedia.org/wiki?curid=180970", "title": "Egon Lánský", "text": "Egon Lánský\n\nEgon Lánský, také Egon T. Lánský, rozený Egon Löwy, (23. července 1934 Trenčín – 25. listopadu 2013 Praha) byl český publicista, bojovník proti komunismu a politik (místopředseda vlády ČR a senátor, člen ČSSD).\n\nJeho otec, lékař, utekl do Anglie v roce 1939, když nacisté obsadili České země. Po Slovenském národním povstání, kdy byla zahájena druhá vlna židovských deportací, se jeho matce, také lékařce, za pomoci přátel na čas podařilo rodinu hospitalizovat v místní nemocnici. Později byli také deportování přes sběrný tábor v Seredi a Osvětimi do Terezína, kde se dočkali osvobození.\n\nPo 2. světové válce se vrátili do Trenčína a rodinné jméno změnili na Lánský. Už jako Egon Lánský odmaturoval, pak byl ale pro protikomunistické aktivity třikrát vyloučen z vysokých škol. Pracoval v hutích na Kladně, později u podniku Dental v Praze a nakonec v letech 1967–1968 v Ekonomickém ústavu ČSAV. Na jaře 1968 se stal jedním ze zakládajících členů Klubu angažovaných nestraníků.\n\nPo srpnu 1968 odešel do Švédska, kde zpočátku pracoval v různých pomocných povoláních, než se naučil švédsky. V roce 1981 uzavřel studia historie a politologie na Karlově univerzitě v Lundu. Pracoval jako konzervativní politický komentátor pro švédský tisk, pro československou redakci londýnské BBC (1981–1984), později jako komentátor Svobodné Evropy v Mnichově. Angažoval se v různých hnutích pro Izrael, spoluzaložil Výbor solidarity s východní Evropou.\n\nPo listopadu 1989 se vrátil do Československa, stal se mluvčím ministerstva zahraničí a pak vyslancem československé stálé mise u Rady Evropy ve Štrasburku. Po rozdělení Československa požádal o české státní občanství a pracoval jako poradce a žurnalista, než se v roce 1995 stal tiskovým mluvčím Miloše Zemana, tehdejšího předsedy ČSSD.\n\nVe volbách 1996 byl zvolen za okres Děčín na kandidátce ČSSD senátorem, v této funkci působil do konce legislativního období 2002. Tehdy také do této strany vstoupil a prohlásil:\n\nV červenci 1998 se stal místopředsedou Zemanovy vlády a pověřen koordinací resortů zahraničí, vnitra a obrany, zejména ale přístupovými jednáními s EU. Rezignoval koncem listopadu 1999, jako už druhý člen této vlády, a uvedl zdravotní důvody. Lánskému ale byla politickými odpůrci, mezi něž měl patřit i Miloš Zeman, předhazována pomalost přístupových jednání a nepřiznané konto v Rakousku.\n\nZemřel v pražské Ústřední vojenské nemocnici, kde se dlouhodobě léčil.\n\nV roce 2002 byly publikovány informace tvrdící, že byl v roce 1960 v Trenčíně zapsán do registru svazků VKR pod krycím jménem \"Vojta\". Po odchodu do exilu jeho řízení měla převzít zahraničně politická rozvědka ZPR (I. odbor MV). Jeho svazky byly údajně skartovány (u VKR v roce 1967, u ZPR v prosinci 1989), proto mu mohlo být vydáno negativní lustrační osvědčení. Ze stejného důvodu nebylo možné určit, jaké úkoly měl pro ZPR plnit. Lánský veškerá obvinění odmítal.\n\n\n\npodle výpisu z obchodního rejstříku:\n\n\n"}
{"id": "180971", "url": "https://cs.wikipedia.org/wiki?curid=180971", "title": "Tomáš Albín z Helfenburka", "text": "Tomáš Albín z Helfenburka\n\nTomáš Albín (Bílek) z Helfenburka († květen 1575) byl v letech 1574 až 1575 biskupem olomouckým, příslušník rodu Albínové z Helfenburka.\n\nTomáš Albín z Helfenburka byl syn kancléře mocného jihočeského rodu Rožmberků. V mládí studoval v Bologni a Pise a získal titul doktora veškerých práv. Byl váženým krumlovským měšťanem a rožmberským úředníkem (v roce 1555 byl i s otcem a bratrem povýšen za věrné služby do vladyckého stavu), po smrti své ženy (s níž měl 5 dětí) se však dal na duchovní dráhu. Stal se kanovníkem v Pasově, Praze a Olomouci a posléze i děkanem na Karlštejně. 8. března 1574 byl zvolen biskupem olomouckým. Zemřel náhle v květnu 1575, patrně jako další z obětí „biskupotravce“ Philopona. Jeho smrt již byla natolik podezřelá, že kanovník Vyškovský mluvící nad hrobem otevřeně prohlásil, že biskup byl zavražděn.\n"}
{"id": "180977", "url": "https://cs.wikipedia.org/wiki?curid=180977", "title": "Daugavpils", "text": "Daugavpils\n\nDaugavpils (, (zastarale) latgalsky \"Daugpiļs\", , , , ) je druhé největší město Lotyšska v jihovýchodní části země, 190 km jihovýchodně od Rigy na soutoku řek Daugavy a Lauce. Podle řeky bylo město i pojmenováno (Daugavpils – \"hrad Daugava\"). 25 km od města jsou běloruské a 18 km litevské hranice. Díky své poloze je důležitým železničním uzlem a průmyslovým centrem. K 1. 1. 2019 zde žilo necelých 92 000 obyvatel, z nichž téměř polovina byli Rusové.\n\nMěsto bylo založeno roku 1275 a městská práva získalo roku 1582. Během polského období v letech 1561–1772 bylo hlavním městem livonského (inflanckého) vojvodství.\n\nPrvní zmínka o Daugavpilsu pochází z roku 1275, když tu Ernst von Rassburg z Řádu mečových bratří vybudoval kamennou pevnost důležitou při bojích s dosud pohanskými Litevci. Němečtí rytíři v této době ovládali území téměř celého Lotyšska, Estonska, území dnešní Kaliningradské oblasti Ruské federace, části Litvy a Polska. Podnikali útoky zejména proti pohanským Litevcům, ale i pravoslavným Rusům, ba dokonce i proti katolickým Polákům. Litevci pevnost několikrát vážně ohrožovali. V roce 1481 zámek dobyl vládce Ruska Ivan III. Po sekularizaci území řádových bratrů (přešli na protestantismus) se Daugavpils stal součástí Republiky obou národů. Právě v této době začal odlišný vývoj Latgalska. Ostatní části Lotyšska se staly součástí Švédského panství a prosadilo se tam evangelické náboženství (Švédové byli evangelíci a podporovali protestantismus po celé Evropě). Latgalsko pod polskou vládou zůstalo římskokatolické. V roce 1655 město dobyli Švédové a v roce 1656 ruská vojska. Během ruské vlády v letech 1656 až 1657 se město nazývalo Borisoglebsk. Poté se stalo opět součástí Republiky obou národů. Po prvním dělení Polska v roce 1772 připadl Daugavpils Ruskému impériu. Ve městě se začaly budovat pravoslavné chrámy a přibývalo ruského obyvatelstva. Byla postavena i železniční trať Sankt Petěrburg-Varšava, ale i tratě do Vitebska a Rigy. Daugavpils se tak stal železniční křižovatkou a strategickým dopravním uzlem. Ve Pskovské gubernii, do které byl začleněn, se stal největším městem. Od roku 1893 se město nazývalo ruským názvem Dvinsk. V roce 1914 měl Dvinsk 112 837 obyvatel.\n\nPo vypuknutí 1. světové války procházelo město těžkými časy. V letech 1915 až 1918 se zde stabilizovala východní fronta (poziční válka). Město se stalo pro obě bojující strany jakýmsi východním Verdunem. Teprve po bolševické revoluci na základě brestlitevského míru obsadila Dvinsk 18. února 1918 německá vojska. V prosinci 1918 je vystřídala Rudá armáda a město se stalo částí Sovětského Ruska. V lednu 1920 během války mezi Polskem a bolševiky obsadili město Poláci. Od 11. srpna 1920 se stalo součástí nezávislého Lotyšska.\n\nPo uzavření paktu Ribbentrop-Molotov mezi SSSR a nacistickým Německem obsadila město 17. června 1940 sovětská vojska. 26. června 1941 je vytlačila během útoku na SSSR nacistická vojska. Během nacistické okupace bylo zlikvidováno početné židovské obyvatelstvo. 27. července 1944 byli Němci vytlačeni sovětskými vojsky a město se opět stalo součástí SSSR až do vyhlášení nezávislosti Lotyšska v roce 1991. Stalo se součástí Lotyšské sovětské socialistické republiky.\n\nHistorický vývoj názvu města:\n\nZvláštností tohoto lotyšského města je to, že zde Lotyši netvoří ani pětinu obyvatel. Až do dělení Polska v roce 1772 zde žila silná polská komunita, která tvořila podstatnou část obyvatel. I dnes tvoří Poláci téměř 15 % obyvatel města. Po roce 1772 se sem stěhovali pravoslavní Rusové a Bělorusové. Jejich počet se prudce zvyšoval hlavně v období sovětské vlády. Dnes má město skoro 50 % ruského obyvatelstva a 7 % běloruského obyvatelstva. Židé byli téměř zcela zlikvidováni během nacistické okupace. Ostatní minority jsou téměř zanedbatelné.\n\nVětšina obyvatel, především Rusů, Bělorusů, Ukrajinců a také menší část Lotyšů se hlásí k Lotyšské pravoslavné církvi, která je součástí Ruské pravoslavné církve. Místní Lotyši se z velké části hlásí k etnické skupině Latgalců a jsou převážně římští katolíci, přičemž v celé zemi jsou Lotyši spíše evangelíci. K římským katolíkům se hlásí i zdejší Poláci a Litevci. Evangelíků a jiných věřících je málo.\n\n\nVe městě se nachází mnoho architektonických památek, které připomínají jednotlivé etapy historického vývoje města.\n\n"}
{"id": "180979", "url": "https://cs.wikipedia.org/wiki?curid=180979", "title": "Jedlovec kanadský", "text": "Jedlovec kanadský\n\nJedlovec kanadský (\"Tsuga canadensis\"), někdy nazývaný též tsuga kanadská, je jehličnatý strom z čeledi borovicovitých, původem ze Severní Ameriky. Po roce 1730 začal být vysazován i v Evropě jako okrasná dřevina.\n\n\nJedlovec kanadský je středně velký strom dorůstající obvykle 25–30 metrů výšky, zřídka i více (rekordní exemplář měřil 53 metrů s průměrem kmene 2,13 m). Má mohutný kmen s hluboce rozbrázděnou borkou a širokou pyramidální korunu s horizontálně odstávajícími a posléze převisajícími větvemi. Kořenový systém je plochý, široce rozložený.\n\nJehlice jsou ploché, 8–15 mm dlouhé a až 3 mm široké, tmavě zelené, vespod se dvěma modrobílými proužky. Jsou uspořádané ve dvou řadách, od báze k vrcholu se zužují; pod lupou je vidět jejich jemně pilovitý okraj. Vytrvávají zhruba 3–6 let.\n\nSamčí šištice jsou žluté, kulovité, samičí bledě zelené, oválné, trochu větší. Dozrálé šišky jsou velmi malé, okolo 1,5 cm veliké, složené z několika málo téměř okrouhlých šupin. Dozrávají v srpnu a září, v říjnu se otevírají a vypouštějí drobná okřídlená semena.\n\nJedlovec kanadský je pomalu rostoucí, dlouhověká dřevina, dožívající se stáří i 600–800 let. Velmi dobře snáší stín, mladí jedinci dokážou vegetovat v hustém zástinu mateřského porostu i 200 let. Vyhledává propustné, hlinitopísčité, kyselé nebo neutrální půdy, s velkou vlhkostí, vyžaduje spíše chladnější klima a velké množství srážek včetně sněhových. Je značně citlivý na sucho. V českých podmínkách je mrazuvzdorný.\n\nPůvodní areál rozšíření zahrnuje východní část Severní Ameriky, kde roste na stinných a vlhkých místech, od nížin vystupuje až do výšky 1 700 m. Vytváří čisté porosty, nebo roste ve smíšených lesích s borovicí vejmutovkou, jedlemi balzámovou a Fraserovou, liliovníkem tulipánokvětým, dubem červeným, javorem cukrovým a dalšími dřevinami. Původní areál byl zmenšen nadměrnou těžbou a slaou obnovou jedlovce, od druhé poloviny 20. století jsou jeho populace ohrožovány masovým rozšířením korovnice \"Adelges tsugae\" introdukované z východní Asie.\n\nDřevo jedlovce je v Severní Americe významným zdrojem buničiny, z níž se vyrábí papír, využívá se také pro stavební účely, není však příliš trvanlivé. Kůra se používá v koželužství. Je rovněž cenným stromem do parkových výsadeb, kde bylo vyšlechtěno přes 300 kultivarů.\n\n\n \n"}
{"id": "180982", "url": "https://cs.wikipedia.org/wiki?curid=180982", "title": "Heikki Kovalainen", "text": "Heikki Kovalainen\n\nHeikki Kovalainen (* 19. října 1981 Suomussalmi, Finsko) je bývalý finský pilot Formule 1 v týmu Lotus F1. Na kontě má jedno vítězství.\n\nTak jako většina pilotů Formule 1 začínal závodit s motokárami, konkrétně v roce 1991 a jezdil na nich do roku 2000. V roce 1999 byl druhý ve finském šampionátu třídy Formula A a o rok později se stal Skandinávským šampionem ve stejné kategorii. Byl také zvolen nejlepším finským pilotem roku.\n\nSvoji kariéru zahájil v závodních vozech v šampionátu britské Formule Renault, kde v předchozím roce startoval i současný pilot F1 a Fin, Kimi Räikkönen, který ale v tu dobu už závodil za tým Sauber.\nCelkově skončil v šampionátu na čtvrtém místě, když 2x vyhrál, 2x zajel pole position a 3x nejrychlejší kolo. Stal se tak nováčkem roku 2001.\n\nPozornost přitahoval díky podpornému programu týmu Renault pro mladé jezdce a tak se v roce 2002 dostal do série Britské Formule 3, do týmu Fortec, který používal motory Renault. Svůj výkon předvedl hlavně v druhé půlce šampionátu, kde v posledních devíti závodech vyhrál pětkrát. S třemi pole position a třemi nejrychlejšími koly, skončil celkově třetí, za Robbie Kerrem a Jamesem Courtneyem. Opět byl vyhlášen nováčkem roku.\n\nSvou sílu předvedl i v mezinárodním kole F3, kde skončil druhý v Grand Prix Macau a čtvrtý na Zandvoortu, v sérii Marlboro Masters.\n\nV roce 2003 se přesunul do Světové série Nissan, kterou vlastní Renault. Tady byl ale zastíněn stájovým kolegou v týmu Gabord, Franckem Montagnym. Ten v této sérii jezdil už dva roky a vyhrál titul v roce 2001. Montagny v roce 2003 vyhrál devět závodů a opět slavil titul, zatímco on sám vyhrál jen jeden závod.\n\nV sérii Nissan zůstal i pro rok 2004, ale přestoupil do týmu Pons a tentokrát šampionát vyhrál se 192 body a šesti vítězstvími, před druhým Tiagem Monteirem.\n\nV roce 2004 absolvoval i Závod šampiónů, který se uskutečnil v Paříži na Stade de France. Stal se prvním „nerallyovým“ jezdcem, který vyhrál trofej Henri Toivonena a titul šampión šampiónů, když ve finále porazil světového šampióna v rally, Sébastiena Loeba. Společně se svým krajanem Marcusem Grönholmem se Heikki účastnil i závodu o Pohár národů. Jejich tým skončil na druhém místě poté, když jeho Ferrari 360 Modena vypovědělo službu a z vítězství se radoval tým Francie s Loebem. Porazil Loeba ale i ve voze WRC, i když v něm nikdy předtím neseděl a porazil i sedminásobného mistra světa v F1, Michaela Schumachera ve Ferrari 360 Modena.\n\nKovalainen se v roce 2005 objevil i v díle Top Gear, kde si vybral masku Stig a objel jedno kolo na testovací trati Top Gear. Kovalainen zajel první a na dlouho také poslední kolo pod 60 sekund.\n\nRoku 2005 se také vrátil do Závodu šampiónů, ale skončil v semifinále po porážce od Toma Kristensena.\n\nV roce 2005 vstoupil Heikki do série GP2, která se stala takovou juniorskou F1 a nástupkyní Formule 3000. Kovalainen vyhrál úplně první závod v novém šampionátu a vedl šampionát společně s týmem Arden Internaional. V posledních čtyřech závodech ale převzal vedení Nico Rosberg a zajistil si titul. Kovalainen skončil druhý, když zaostal 15 bodů za vítězem.\n\nKovalainen, Montagny a José María López testovali formulový vůz Renault R23B v prosinci 2003. Heikki poté také testoval pro Minardi, ale Renault ho nakonec jmenoval druhým testovacím jezdcem za Montagnym.\nFin nastoupil na Montagnyho místo na konci roku 2005 a na celý rok 2006, ve kterém se věnoval jenom testování a najel přes 23 000 km.\nKdyž Fernando Alonso podepsal s McLarenem smlouvu na rok 2007, dostal Kovalainen šanci v F1 jako jezdec. Jeho místo bylo potvrzeno 6. září 2006.\n\nSvůj debut v F1 si odbyl v Grand Prix Austrálie 2007. Nevedl si ale moc dobře a po mnoha chybách dojel desátý. Flavio Briatore na rovinu řekl, že jeho výkon byl zklamáním. V druhém závodě v Malajsii už bodoval, když skončil osmý. Další dva body přidal za sedmé místo ve Španělsku. Svůj potenciál projevil v zámořských závodech, kde opět bodoval a porazil svého týmového kolegu, Giancarla Fisichellu. Závod ve Francii mu zase nevyšel, ale ve Velké Británii vybojoval bodovanou sedmou pozici. V dalších závodech pokaždé bodoval a v Japonsku vybojoval úžasnou druhou pozici. Před posledním závodem byl jediný jezdec, který v sezóně dokončil všechny závody. O tento primát však přišel, když v Brazílii nedokončil. Celkově skončil se 30 body na 7.místě a porazil stájového kolegu Fisichellu.\n\nPo oznámení jezdecké dvojice Renaultu pro rok 2008 bylo jasné, že si bude muset hledat angažmá u jiné stáje. Bez dlouhého váhání se rozhodl pro tým McLaren, kde byl dne 14. prosince 2007 oficiálně potvrzen jako týmový kolega Lewise Hamiltona. Hned v prvních dnech se dle vlastních slov pokoušel o co největší integraci do týmu. Navštívil továrnu týmu ve Wokingu, jejímž cílem bylo jak poznání týmu z blízka, tak i seznámení se s jednotlivými inženýry. Situace z loňské sezony, kdy se nepovedlo Fernandu Alonsovi přesvědčivě zapadnout do týmu by se tak neměla opakovat.\n\nDen po představení nového vozu MP4-23 se stal perspektivní Fin prvním závodním jezdcem, který se mohl s novým vozem projet po pronajmuté trati ve španělském Jerezu. Spolu s testovacím pilotem Pedrem de la Rosou odkroužili dohromady prvních 69 kol, jejichž cílem bylo ověření systému vozu, spolehlivosti a jízdních vlastností. Druhý testovací den nového monopostu mu posloužil jako první přímé srovnání se svým novým kolegou, ve kterém si vedl obstojně, když zaostal o pouhých 330 tisícin, čímž dokázal, že si místo v jednom z nejúspěšnějších týmů v historii Formule 1 plně zasluhuje.\n\nDo prvního závodu sezóny se kvalifikoval na třetím místě za svým stájovým kolegou Hamiltonem a polákem Kubicou a svou pozici si udržel i po startu závodu. Během prvních zastávek v boxech se dostal na druhou příčku a zdálo se, že si ji až do konce udrží. Divoký průběh závodu pro něj však znamenal smůlu v podobě kombinace safety car fáze a zastávky v boxech. Stmelené jezdecké pole s minimálními rozestupy pro něj tak při výjezdu z pit stopu propad až na samotný chvost. Probojoval se až na čtvrté místo, ale omylem sepnutý omezovač rychlosti pro něj znamenal závěrečnou pátou příčku.\n\nV dalším závodě v Malajsii dosáhl podruhé v životě na stupně vítězů, když dojel jako třetí.\n\nNásledujících 5 závodů mu přineslo pouze 5 bodů, pak začal opět výrazněji bodovat, což vyvrcholilo v 10. závodě sezony, v Maďarsku. Zde se dočkal prvního vítězství v kariéře. Po startu z druhého místa se držel na třetí pozici, ale dostal se dopředu poté, co se Lewis Hamilton propadl kvůli problémům s pneumatikou a co Felipe Massa, který v podstatě celý závod vedl, musel odstavit vůz na cílové rovince pouhá tři kola před cílem, protože mu vypověděl službu motor.\n\nStart do nové sezóny byl pro něj přímo katastrofální. V prvních dvou závodech ani jednou nedokončil první kolo. Své chyby částečně napravil v Číně, kde za deště dojel na 5. místě. To byly na delší dobu ale jeho poslední body. V následujících 5 závodech 3x nedokončil a jinak zaznamenal 12. a 14. místo.\nDruhá polovina sezóny už přinesla zlepšení a sérii 6 bodovaných závodů v řadě, přičemž Heikki dojížděl od 4. do 8. místa. Poslední tři závody ale opět přinesly zklamání, když se pohyboval na začátku druhé desítky, tedy bez bodu.\nCelkově zakončil sezónu s 22 body na 12. pozici a tedy výrazné pohoršení od minulých sezón.\n18. listopadu 2009 podepsal smlouvu s týmem McLaren novopečený mistr světa Jenson Button, a jelikož pod smlouvou byl i Lewis Hamilton, Heikki Kovalainen musel tým opustit.\n\n14. prosince 2009 podepsal smlouvu pro rok 2010 s nově vzniklým týmem Caterham F1 Team (tehdy ještě Lotus Racing). Jeho týmovým kolegou se stal Jarno Trulli.\n\nPo devatenáctém místě v kvalifikaci na Grand Prix Austrálie vypadl ve 44. kole kvůli závadě na zavěšení. Po devatenáctém místě v kvalifikaci odstartoval z posledního místa, kam jej odsunula penalizace z Austrálie za předjíždění za safety carem, v malajsijské velké ceně obsadil osmnáctou příčku. Devatenáctý skončil i v kvalifikaci na Velkou cenu Číny a v závodě obsadil poslední 23. místo. Zatím nejlepší letošní umístění v kvalifikaci zaznamenal 16. příčkou v GP Bahrajnu, v závodě si o jedno místo pohoršil. Ze 19. místa v kvalifikaci Grand Prix Španělska dokončil šestnáctý. Třináctý skončil v GP Monaka po startu z 18. příčky.\n\nPřed 18. závodem sezóny 2013 v USA oznámil pilot Lotusu Kimi Räikkönen, že ze zdravotních důvodu sezónu nedokončí. Kovalainen byl oznámen jako náhrada pro poslední dvě Grand Prix.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n\n"}
{"id": "180986", "url": "https://cs.wikipedia.org/wiki?curid=180986", "title": "Gymnázium Říčany", "text": "Gymnázium Říčany\n\nGymnázium Říčany je střední škola všeobecného zaměření v Říčanech u Prahy. Jejím zřizovatelem je Středočeský kraj. Na škole studuje téměř 350 žáků čtyřletého a osmiletého studia. Ředitelkou gymnázia byla od roku 1990 do července roku 2011 PhDr. Václava Černá. Od srpna 2011 je ředitelkou PaedDr. Anna Martinková, Ph.D.\n\nZaměření studia je všeobecně vzdělávací. Studenti si však mohou v posledních dvou ročnících vybírat z různě zaměřených seminářů a volitelných předmětů.\n\nGymnázium bylo otevřeno v roce 1950 po dostavění nové školní budovy. Od roku 1953 se typ školy změnil na jedenáctiletou střední školu, od roku 1960 se zavedla dvanáctiletá Střední všeobecně vzdělávací škola. Až ve školním roce 1968–69 se obnovil osvědčený typ čtyřtřídního gymnasia. To se pak jmenovalo Gymnázium Zdeňka Nejedlého. Po revoluci 1989 bylo přejmenováno na Gymnázium Říčany a toto jméno nosí dodnes. V roce 1996 se zde po mnohaleté přípravě rozhoupalo Foucaultovo kyvadlo, které i do současnosti tvoří největší chloubu školy.\n\nDne 23. května 1978 byl unesen autobus se studenty třetího ročníku říčanského gymnázia, kteří byli na školním výletě do NDR. Pod pohrůžkou zastřelení přinutili únosci řidiče autobusu, aby změnil směr jízdy na hranice s NSR. Prostřednictvím studentů, které si vzali jako rukojmí, se v Chebu snažili vyjednat průjezd hraničním přechodem do NSR v Pomezí nad Ohří. Všech 39 studentů únos přežilo, smrtelně zraněni byli řidič autobusu Jan Novák a jeden z únosců Milan Bareš.\n\nNa škole proběhlo minimum oprav, proto zde mohl být v roce 2010 natáčen film \"Občanský průkaz\", který se odehrává v dobách před listopadem 1989. Gymnázium v říjnu 2010 oslavilo své 60. výročí (22.- školní slavnost s akademií a průvodem, 23.- akademie a otevřená škola pro veřejnost). V létě 2014 se zde natáčel také film režiséra Petra Nikolaeva \"Vybíjená\". V září 2015 získala škola titul Fakultní škola Přírodovědecké fakulty Univerzity Karlovy a užívá ho dosud.\n\n\n\n"}
{"id": "180996", "url": "https://cs.wikipedia.org/wiki?curid=180996", "title": "Jugendbund", "text": "Jugendbund\n\nJugendbund der NSDAP byla organizace mládeže podobná Hitlerjugend a byla její předchůdkyní. Organizačně spadala pod Sturmabteilung (SA). Existovala od roku 1922 do 9. listopadu 1923, kdy byla NSDAP po neúspěšném mnichovském Pivním puči zakázána. \n\nJugenbund měl tři sekce:\n\n"}
{"id": "180997", "url": "https://cs.wikipedia.org/wiki?curid=180997", "title": "Seznam hlav švédského státu", "text": "Seznam hlav švédského státu\n\nToto je seznam hlav švédského státu včetně regentů.\n\n\n\n\n\n\nJediná dcera krále Gustava II. Adolfa Kristýna nemohla mít děti a roku 1654 abdikovala. Dědicem trůnu se stal její bratranec Karel X. Gustav, jehož matka Kateřina Švédská byla dcera krále Karla IX. a jeho otcem Jan Kazimír Falcko-Kleeburský z rodu Wittelsbachů.\n\n\n\n\n\n\n"}
{"id": "180999", "url": "https://cs.wikipedia.org/wiki?curid=180999", "title": "Kyselina tereftalová", "text": "Kyselina tereftalová\n\nKyselina tereftalová, též 1,4-benzendikarboxylová kyselina nebo para-ftalová kyselina (CH(COOH)) je jedním ze tří izomerů označovaných jako kyselina ftalová.\n\nVzhledem je to bílá krystalická až práškovitá látka, která je téměř nerozpustná ve vodě, ethanolu a diethyletheru. Velmi snadno sublimuje.\n\nV laboratořích se může kyselina tereftalová získávat oxidací paradiderivatů benzenu či oxidací kmínového oleje kyselinou chromovou.\n\nPrůmyslově se však získává, podobně jako kyselina benzoová, oxidací p-xylenu vzdušným kyslíkem. Tento děj probíhá v rozpouštědle, kterým je kyselina octová, za přítomnosti katalyzátorů. Vyrábí se také alternativním způsobem, Henkelovým procesem, během kterého dochází k úpravě složení molekuly kyseliny ftalové tak, že vznikne kyselina tereftalová za přítomnosti draselných solí.\n\nKyselina tereftalová má mimořádný význam pro výrobu syntetických vláken, především polyesteru, který se poté používá např. na výrobu PET lahví apod.\n"}
{"id": "181003", "url": "https://cs.wikipedia.org/wiki?curid=181003", "title": "Vnitropodnikové účetnictví", "text": "Vnitropodnikové účetnictví\n\nMůžeme najít tyto definice vnitropodnikového účetnictví:<br>\nVnitropodnikovým účetnictvím označujeme tu část manažerského účetnictví, která pracuje klasickými účetními metodami na účtech (MD/DAL). Protože slouží zároveň k přenosu účetních dat o ocenění vlastních výkonů do účetnictví finančního, a v tomto rozsahu podléhá účetní regulaci, tvoří zároveň spojovací můstek mezi účetnictvím manažerským a finančním.<br> \n\nVnitropodnikové účetnictví lze chápat jako vymezenou soustavu účetních postupů, jejímž cílem je shromažďovat, třídit a zpracovávat informace o ekonomických procesech, které se uskutečňují uvnitř firmy, v jejichž definovaných organizačních celcích a mezi nimi, a to v rozsahu a způsobem, který je nezbytný pro veškeré uživatele těchto účetních informací. Je plně v kompetenci účetní jednotky.\n<br>\n\nVnitropodnikové účetnictví je účetnictvím, které slouží k tomu, aby byly náklady správně účetně vykázány tam, kde byly spotřebovány nebo pro koho byly tyto náklady spotřebovány.<br>\n\nJe též používán název nákladové účetnictví. Název je možná trochu zavádějící - není to jen o vnitro nákladech, ale i o vnitro výnosech.<br>\nVnitropodnikové účetnictví v užším významu představuje účtování interních účetních transakcí MD/DAL na vnitropodnikové účty a to ve vnitropodnikových cenách.\n\nVnitropodnikové účetnictví a finanční účetnictví je součástí manažerského účetnictví, které dále zahrnuje kalkulace, rozpočty, plánování, statistiku, controlling.\nExistují dva hlavní důvody pro zavedení vnitropodnikového účetnictví:\n\n1. Požadavek předpisů – slouží pro vyjádření aktivace vlastních výkonů a pro ocenění zásob a ostatních výkonů vytvořených vlastní činností.<br>\n\n2. Požadavek firmy (organizace) - mít přehled o co nejpřesnějším toku nákladů a výnosů ve firmě (v organizaci) na jednotlivá střediska, výkony, činnosti, zakázky apod.\n\nUpravuje v České republice standard číslo 001 pro podnikatele.\n\nLze využít účty syntetických účtů 599 a 699.\nNebo celou účtovou třídu 8 a 9.\n\nUpravuje v České republice standard číslo 701 pro vybrané účetní jednotky.\n\nLze využít účty syntetických účtů 599 a 699.\nNebo celou účtovou třídu 7 a 8.\n\nOba dva předpisy ukládají účetním jednotkám stanovit formu vnitropodnikového účetnictví. Toto by mělo být uvedeno v samostatné vnitro firemní (vnitro organizační) směrnici.\nVnitro účtování se neliší od jiného podvojného účetnictví.<br>\nZákladem je vždy na konec účetní transakce MD/DAL - příklad:<br>\nDruhy vnitro výkonů jsou základem pro bližší určení účtů, vnitro sazeb aj.\nU každého vnitro výkonu by měly být ve vnitro směrnici pro vnitroúčetnictví určeny podrobnosti.<br>\n\nPro vnitro účetnictví připadají nejčastěji tyto druhy vnitro výkonů:\nPouze a jen tyto tři komponenty jsou nutné jak je dále uvedeno:\n\nNa základe těchto tří komponent může běžet kompletní vnitro podnikové účetnictví.\n\nJedná se o podrobnější členění firmy (organizace).<br>\nKlíče se netýkají pouze vnitropodnikového účetnictví.<br>\nKlíčování se týká všech okruhů účetnictví.\nObecně se mnohdy uvádí jako analytická evidence k účtům.\nOvšem nejedná se o analytiky účtů, jak to najdete ve většině učebnic a odborných publikací u vnitropodnikového účetnictví. Jedná se o naprosto samostatné kódy vedle účtů.\nPříklad: středisko, divize, výkon, stroj, zakázka,…\nU každého klíče jsou měřitelné vstupy i výstupy a vzájemné vztahy mezi klíči mají též měřitelnou hodnotovou formu.\n\nZákladní rozlišení klíčů je na linii odpovědnostní a výkonovou.\n<br>\n<br>\n<br>\n<br>\n<br>\n<br>\n<br><br>\n<br>\nJako třetí pohled se uvádí procesní, označované jako ABA popř. ABM. Tomu pak odpovídá procesní řízení.\n\nLze využít účty syntetických účtů 599 a 699.\nNebo celou účtovou třídu 8 a 9.<br>\n\nPoužití těchto účtů nijak neurčuje povinně v současné době nějaký speciální účetní okruh.<br>\nTo znamená, že účty třídy 8 a 9 lze uvést v základním účetním okruhu, kde představují pouze vnitro okruh.<br>\nLze doporučit účty třídy 8 a 9. Proč? Je zde možnost více členění (větší rozsah syntetiky i analytiky účtů)<br>\nZ důvodů větší srozumitelnosti a přehlednosti rozlišovat vnitro účty takto:<br>\nA u nich uvádět vždy vnitro účty v párném významu - příklad:<br>\n\nProtože veškeré vnitro účetnictví probíhá ve vnitro cenách, je nutné stanovit vnitro sazby pro jednotlivé druhy vnitro výkonů.<br>\nVnitro cenu lze určit v základě dvojím způsobem:<br>\nObecně platí:<br>\n\nTímto je určeno, kdo pro koho provádí vnitro výkon a to:<br>\nObě dvě strany účetní transakce jsou určeny klíči.<br>\nLze to takto znázornit:<br>\n\nPro správné vnitro účtování je nutné důsledně rozlišovat pomocné činnosti, které představují velmi podstatnou částku vnitro výkonů, od režií.<br>\n\nV následující tabulce jsou shrnuty hlavní rozdíly i chyby.\n"}
{"id": "181004", "url": "https://cs.wikipedia.org/wiki?curid=181004", "title": "Výkaz zisku a ztráty", "text": "Výkaz zisku a ztráty\n\nVýkaz zisku a ztráty (někdy zkráceně výsledovka) ukazuje, jakého výsledku hospodaření účetní jednotka dosáhla za sledované období, včetně porovnání s obdobím minulým. Výkaz zisku a ztráty je povinnou součástí účetní závěrky vyhotovené jak podle Mezinárodních standardů účetního výkaznictví (IFRS), tak podle právní úpravy účetnictví platné v ČR (zákon o účetnictví a navazující předpisy). Zatímco rozvaha je statická a zachycuje aktiva a pasiva v daném \"okamžiku\" sestavování rozvahy (rozvaha je sestavena vždy \"\"k určitému datu\"\"), výkaz zisků a ztrát vyjadřuje finanční výkonnost za určitý časový \"interval\" (výkaz \"\"za období\"\"). Zisk měří rozsah, v jakém výnosy překročily v účetním období náklady vynaložené na jeho tvorbu, ztráta vyjadřuje situaci, kdy suma nákladů převyšuje sumu výnosů. Pro získání detailnějšího přehledu o hospodaření společnosti je vhodné si prostudovat i výroční zprávu a přílohu k účetní závěrce, kde bývají uvedeny další doplňující informace.\n\nVýkaz zisku a ztráty (dále jen výkaz z/z) zobrazuje finanční výsledky všech ostatních aktivit. Tak je tomu jak v IFRS, tak v EU a ČR. (Odlišně od toho americké standardy - US GAAP - rozeznávají primárně dvě činnosti: pokračující a ukončované). Pro podnikatelské subjekty lze nejobecnější schéma výkazu zisku a ztráty znázornit se značným zjednodušením (a bez ohledu na platnou terminologii) následovně:\n\nTržby za výrobky, zboží a služby\n\n-- Náklady na prodané výrobky, zboží a služby\n\n= \"Hrubý zisk nebo ztráta\"\n\n-- Provozní náklady\n\n<nowiki>*</nowiki> \"Provozní výsledek (A) ±\"\n\nFinanční výnosy\n\n-- Finanční náklady\n\n<nowiki>*</nowiki> \"Finanční výsledek (B) ±\"\n\n<nowiki>**</nowiki> Výsledek za účetní období před zdaněním (A + B) ±.\n\n-- Daň ze zisku\n\n<nowiki>***</nowiki> \"Výsledek za účetní období po zdanění\" ±\n\nZákladními stavebními prvky výkazu z/z jsou výnosy a náklady. Teoreticky může být zjišťování výsledku hospodaření za jednotlivá účetní období založeno: \nV českých účetních předpisech chybí definice výnosů a nákladů, náležitou pozornost jim ale věnuje Koncepční rámec IFRS.\n\n\"Výnosy jsou zvýšením ekonomického prospěchu během účetního období, a to jednak ve formě zvýšení aktiv, jednak ve formě určitých případů snížení závazků, což obojí vede v konečném důsledku (zvýšením zisku běžného období) ke zvýšení vlastního kapitálu jiným způsobem, než jsou vklady vlastníků.\" (Výnosem není případ, kdy spoluvlastníci transformují svůj nárok vůči firmě na příspěvek vlastnímu kapitálu).\n\nToto vymezení výnosů (zobrazených ve výkazu z/z) zahrnuje výnosy (revenues) pocházející jak z hlavních i vedlejších - z hlediska účetní jednotky obvyklých (běžných, pokračujících) výdělečných činností, tak specifické případy výnosů (gains), jež vyplývají z okrajových, periferních událostí. Výnosy z běžných výdělečných činností pocházejí zejména z tržeb z prodeje vlastních výrobků, z prodeje zboží a z poskytnutých služeb a dále z takového užití aktiv jinými stranami, které přináší účetní jednotce ekonomický prospěch např. v podobě úroků, dvidend či licenčních poplatků.\n\n\"Náklady jsou snížením ekonomického prospěchu během účetního období, a to jednak ve formě snížení (úbytku, spotřeby) aktiv, jednak ve formě zvýšení závazků. Obojí ústí v konečném důsledku (snížením zisku běžného období) do snížení vlastního kapitálu.\" (Výjimku tvoří zvýšení závazků z titulu rozdělení zisku spoluvlastníkům - tato transakce není nákladem, ale projeví se jak snížením vlastního kapitálu).\n\nVymezení nákladů (zobrazených ve výkazu z/z) je zrcadlovým obrazem výnosů. Zahrnuje jak náklady (expenses), které vznikají v souvislosti s běžnými, pokračujícími (hlavními i vedlejšími) provozními a finančními aktivitami (jako je např. úbytek výrobků a zboží při jejich prodeji, spotřeba materálu, odpisy budov a zařízení, mzdové náklady aj.), tak náklady okrajové (losses).\n\nPovaha \"okrajových výnosů a nákladů\" je rozmanitá. Některé mají svůj původ ve vnějších okolnostech, které účetní jednotka nemůže ovlivnit (jako jsou důsledky změn reálných hodnot některých aktiv a závazků, změny směnných kurzů cizích měn, živelní pohromy apod.), na jiných může mít svůj podíl i sama účetní jednotka (např. klesající hodnota některého aktiva).\n\nV závislosti na členění provozních nákladů poskytuje výkaz z/z informace:\n\na) buď o tom,  jaký byl účel vynaložení nákladů, tedy \"na co\" (na jaké výkony - výrobky, služby) byly náklady  vynaloženy. Členění nákladů vyhovující tomuto přístupu se nazývá \"účelové\" členění nákladů či členění nákladů \"podle funkce\" (v IFRS označované jako metoda \"funkce nákladu\" či metoda \"nákladů na prodej),\" nebo\n\nb) o tom,  co bylo spotřebováno, neboli jaké druhy nákladů byly vynaloženy během účetního období. Členění nákladů vyhovující tomuto přístupu se označuje jako \"druhové\" členění nákladů (v IFRS jako \"metoda\" \"druhu nákladu)\".\n\nObě varianty jsou umožněny jak ve světovém účetnictví  (IFRS, US GAAP), tak v EU a v ČR. Požaduje se však, aby v případě, kdy účetní jednotka používá účelové členění nákladů, zveřejnila rovněž informace o druhové struktuře nákladů.\n\nÚčelové členění  nákladů\n\nU subjektů zaměřených na podnikatelskou činnost se toto členění zobrazí ve výkazu z/z v provozní oblasti jako náklady vázané k prodaným výkonům (\"výrobní náklady\") či k prodanému  zboží (\"nákupní cena prodaného zboží\"). Vedle toho je ale nutné vynaložit další náklady k zajištění provozního cyklu, jako jsou náklady vynaložené  s cílem výkony prodat (\"odbytové náklady\") a náklady nutné k zajištění administrativy a správy účetní jednotky (\"správní\", resp. \"administrativní náklady\").\n\nToto členění plně vyhovuje obecně platné účetní zásadě označované jako \"princip přiřazování nákladů  výnosům\", kterou se zajišťuje věcná a časová souměřitelnost nákladů s výnosy.\n\nDruhové členění nákladů\n\nJe-li výkaz z/z  v provozní činnosti založen na členění nákladů podle jejich druhu, informuje o struktuře nákladů v okamžiku jejich vzniku (spotřeby), aniž podává obraz o účelu jejich vynaložení.  Je zaměřen na jejich věcnou skladbu (příkladem jsou položky jako spotřeba materiálu, spotřeba energie, mzdové náklady,  odpisy atd.). Výhodou je možnost predikce budoucích peněžních toků, na druhé straně ale v  provozní oblasti často dochází (v závislosti na typu činnosti)  k věcné neshodě mezi výnosy  (reprezentovanými tržbami za výrobky a služby) a náklady, primárně vztaženými k účetnímu období. Tato neshoda je ve výkazu z/z  odstraněna  úpravou nákladů (pomocí položky \"Změna stavu zásob vlastní činnosti)\".\n\nPožadavky na výkaz, který má poskytnout informace o finanční výkonnosti za účetní období, určují  Mezinárodní  standardy účetního výkaznictví  (IFRS)  ve standardu  \"IAS 1 Sestavování a zveřejňování účetní závěrky\" (Presentation of Financial Statements). Povinností účetní jednotky je sestavit výkaz o úplném výsledku (hospodaření) za období,  který vedle výkazu z/z obsahuje další  oddíl  a má následující strukturu:\n(1+2) Celkový úplný výsledek za období  (Statement of comprehensive income).\n\nOstatní úplný výsledek reprezentuje operace, které mají sice charakater výnosů/nákladů, ale specifický. V IFRS jsou označovány jako \"gains\" (přínosy/zisky) a \"losses\" (újmy/ztráty) a - na rozdíl od \"revenues\" (výnosů) a \"expenses\" (nákladů), které procházejí výkazem z/z, se zobrazují jako \"přímé zvýšení/snížení vlastního kapitálu\". Příkladem mohou být dopady přecenění dlouhodobých hmotných aktiv užívaných účetní jednotkou k podnikání, dopady přecenění některých finančních aktiv aj.\n\nIAS 1 určuje, jaké informace o úplném výsledku musí být minimálně vykázány. Účetní jednotka je povinna uvést ve výkazu o úplném výsledku (včetně výkazu z/z) další řádky, záhlaví a mezisoučty, je-li takové zveřejnění relevantní pro pochopení její finanční výkonnosti. Výkaz lze sestavit buď jako jediný s dvěma oddíly, nebo lze každý oddíl vyhotovit jako samostatný výkaz. V tom případě druhý oddíl začíná tam, kde končí první, navazuje tedy na výkaz z/z. Název výkazu není pro účetní jednotku závazný, může použít vlastní identifikaci. Ale ani formát, struktura a položky výkazu nejsou určeny jako závazné. Tato volnost nevyvolává potřebu IFRS zohledňovat specifika činnosti účetní jednotky - ta vyplynou z její vlastní identifikace položek.\n\nÚčetní jednotka je povinna předložit analýzu provozních nákladů vykázaných ve výkazu z/z na základě klasifikace založené buď na druhu nákladu nebo na funkci nákladu, přičemž si zvolí tu z variant, která poskytne spolehlivější a relevantnější informace. Volbu metody ovlivňují  také  historické a odvětvové faktory. Důraz se klade na věrné zobrazení a na dodržení obou ideových předpokladů  (předpoklad trvání podniku a akruální báze). První forma analýzy je metoda druhu nákladu. IAS 1 uvádí tento příklad:\n\nDruhá forma analýzy je metoda funkce nákladu (metoda nákladů na prodej). IAS 1 uvádí následující příklad této klasifikace:\n\nÚčetní jednotka, která zvolí metodu nákladů podle funkce, má povinnost zveřejnit také strukturu nákladů podle druhu.\n\n"}
{"id": "181005", "url": "https://cs.wikipedia.org/wiki?curid=181005", "title": "Prejz", "text": "Prejz\n\nPrejz je označení pro pálenou střešní krytinu skládající se ze dvou dílů – ploššího spodního háku (korýtka) a více vyklenuté vrchní prejzy (kůrky) - obojí válcovitého resp. mírně kuželovitého tvaru. Korýtka se zachycují zubem na střešní lištu, kůrky se přes ně kladou na maltu. \n\nPrejzová krytina navazuje na starověké římské \"tegulae\", které však místo korýtek měly podstatně širší ploché díly se zvednutými okraji, přes něž se kladly vrchní prejzy (\"imbrex\"). Ve střední Evropě se prejzy užívaly už od středověku jako zcela dominantní typ nespalitelné střešní krytiny. V průběhu 18. století byla postupně nahrazena plochými taškami, tzv. bobrovkami. Dodnes se s ní potkáváme v historických centrech měst, na sakrálních a památkových stavbách.\n\n\n"}
{"id": "181009", "url": "https://cs.wikipedia.org/wiki?curid=181009", "title": "Trainspotting (kniha)", "text": "Trainspotting (kniha)\n\nTrainspotting je černohumorná kniha o drogové závislosti z roku 1993, nejslavnější dílo edinburského rodáka Irvina Welshe. Welsh napsal i několik dalších podobně ražených příběhů z prostředí lidí, o kterých by společnost raději ani neslyšela; patří mezi ně například \"Acid House\" či pokračování Trainspottingu \"Porno\".\n\nKniha se stala krátce po svém vzniku světovým bestsellerem a v režii Dannyho Boyla zakrátko vzniklo její známé filmové zpracování s Ewanem McGregorem v hlavní roli feťáka Marka Rentona.\n\nPříběh je utvářen pomocí jednotlivých, částečně na sebe navazujících povídek; někdy jsou psány z neutrálního pohledu, jindy přímo v ich-formě, a to pohledem různých účastníků příběhu. Nejvíce se spisovatel věnuje postavě Marka Rentona a „pochybným“ charakterům z jeho blízkého okolí. V knize jsou ale i odbočení k jednotlivým příběhům postav, které téměř nikterak nezasahují do hlavní dějové linie a jsou pouze příležitostně potkáváni a zmiňováni hlavními hrdiny.\n\nHlavními postavami se většinou stávají sami vypravěči jednotlivých příběhů (ať už v ich formě či prostřednictvím autora) a objevují se i v příbězích jiných hlavních postav a hlavně, těchto pět hochů z Leithu jede v závěrečné kapitole do Londýna udělat největší obchod v jejich životě:\n\nVedlejší postavy jsou spíše jen osobami, které příležitostně vstupují do životů hlavních hrdinů a nějak je ovlivňují. Jen výjimečně (Tommy, Kelly, Johnny Swan, Davieh Mitchell), jsou příběhy podávány jejich pohledem:\n"}
{"id": "181010", "url": "https://cs.wikipedia.org/wiki?curid=181010", "title": "Robert Kubica", "text": "Robert Kubica\n\nRobert Józef Kubica (* 7. prosince 1984 Krakov, Polsko) je prvním polským pilotem Formule 1. Kariéru přerušil poté, co se zranil při rally v Itálii, Ronde di Andora. V sezóně 2019 byl závodním jezdcem týmu Williams. Po této sezóně ukončil kariéru ve Formuli 1.\n\nKubica projevil svou lásku ke všem typům aut v mladém věku, když ve čtyřech letech, když uviděl malý off-road. Po dlouhých debatách se svými rodiči, mu otec koupil malou motokáru a mladý Kubica strávil mnoho hodin řízením okolo plastových lahví. Když byl Robert starší, usoudil, že už to chce něco lepšího a tak mu jeho otec koupil opravdovou motokáru. I tak byl ale Robert stále příliš mladý, aby startoval na Polském šampionátu motokár, jelikož mu ještě nebylo deset let. Když vstoupil do šampionátu, za tři roky v Polsku získal šest titulů. Po jeho třetí sezóně se Kubica rozhodl zkusit štěstí v Itálii. Roku 1998 vyhrál Kubica Mezinárodní Italský Motokárový šampionát, jako první cizinec v historii.\n\nKubica také zaznamenal druhou pozici v Evropském motokárovém šampionátu a vyhrál Monacký motokárový pohár, který se odehrával na části trati, na které se závodí F1. O rok později obhájil svůj titul v Itálii a též absolvoval Mezinárodní Německý motokárový šampionát. V témže roce opět vyhrál Monacký motokárový pohár, Margutti Trophy a závod Elf Masters. V roce 2000, v poslední sezóně v motokárách, obsadil Kubica čtvrtá místa jak v Evropském, tak Světovém šampionátu motokár.\n\nKubica odstartoval svou profesionální kariéru v roce 2000 jako testovací jezdec ve voze ze série Formule Renault. V následujícím roce ale už naplno závodil a ve své první sezóně ve Formuli Renault si vyjel pole position a také se stal členem RDD. V roce 2002 už vyhrál čtyři závody a skončil v sérii Formule Renault 2000 celkově na druhém místě. Také byl sedmý ve Formuli Renault Eurocup. Na konci roku si ještě zajel závod Brazilské Formule Renault 2000 na okruhu Interlagos. Tento závod pro něj znamenal jednoznačné vítězství.\n\nPo působení v sériích Formule Renault se Robert přesunul do Evropské série Formule 3. Tento krok dál byl ale narušen dopravní nehodou, při které si Kubica zlomil ruku. Ale Robert se jen tak nevzdal a nastoupil do závodu i s 18 titanovými šrouby a závod na Norisringu vyhrál. Celkově ale skončil na 12. místě. Na konci roku ještě Kubica vyhrál pouliční závod na Sardinii a skončil pátý v závodech v Koreji a na Macau. Ve své druhé sezóně v Evropské sérii Formule 3 skončil Robert s továrním týmem Mercedes na sedmém místě. V listopadu 2004 zaznamenal Robert pole position v Grand Prix Macau F3, kde zajel rekord okruhu, přesto to stačilo jen na 2. místo.\nV roce 2005 vyhrál Kubica Světovou sérii Renault s týmem Epsilon Euskadi, což mu zajistilo testování ve Formuli 1 za tým Renault.\n\nV sezóně 2006 se stal Kubica oficiálním testovacím a třetím jezdcem u týmu BMW Sauber. V pátečních trénincích a soukromých testech dosahoval velmi dobrých výsledků. Podle slov Maria Theissena, manažera BMW Sauber, který prohlásil, že by se Robert mohl stát prvním Polákem ve Formuli 1 v sezóně 2007. V srpnu 2006 si Jacques Villeneuve, dosavadní jezdec BMW Sauber, stěžoval na silné bolesti hlavy po havárii během Velké ceny Německa. Villeneuve chtěl sice závodit, tým mu to ale nepovolil a pro Velkou cenu Maďarska ho nahradil Robert Kubica. V kvalifikaci dosáhl na deváté místo a porazil tak týmového kolegu Nicka Heidfelda. V závodě dojel Kubica sedmý, avšak byl po závodě diskvalifikován za příliš malou váhu vozu. Villeneuve z týmu BMW Sauber odešel a Kubica u týmu zůstal do konce sezóny.\n\nVe Velké ceně Turecka se po špatném výběru pneumatik propadl a dojel až dvanáctý. Jeho týmový kolega Heidfeld skončil po nehodě už v první zatáčce. Ve svém třetím závodě ve Formuli 1, který se jel v Itálii, překonal Kubica všechna očekávání, když dojel jako třetí a stal se tak jako první Polák, který stanul na pódiu a také jako první Polák, který vedl závod. V Číně se opět propadl, kvůli špatné volbě pneumatik a dojel až třináctý. V posledních dvou závodech v Japonsku a v Brazílii skončil na nebodovaném devátém místě. V sezóně získal 6 bodů a obsadil celkové 16. místo.\n\nV sezóně 2007 zůstal Kubica společně s Heidfeldem jezdcem týmu BMW Sauber. Úvodní závod v Austrálii kvůli problémům s převodovkou nedokončil. Následující závod v Malajsii dokončil na posledním osmnáctém místě. V dalších třech závodech v Bahrajnu, Španělsku a Monaku pravidelně bodoval. \n\nBěhem Velké ceny Kanady měl Kubica ve 27. kole ošklivou havárii. Po srážce s Jarnem Trullim se dostal mimo trať. Na trávě najel na hrbol, což vyhodilo jeho předek monopostu do vzduchu, a tím bylo znemožněno jakékoliv brzdění nebo ovládání vozu. Rychlost v době nárazu do bariéry byla 300,13 km/h a přetížení dokonce 28G. Po závodě bylo zjištěno, že během havárie působilo na Kubicu dokonce až 75G. Jeho auto se po nárazu roztočilo a přeletělo zpátky přes trať, kde narazilo do druhé bariéry a následně se převrátilo na bok. Na trať vyjel safety car a Kubica byl během té doby vyproštěn z vozu a převezen do zdravotnického centra u okruhu, kde lékaři označili jeho stav za „stabilní“, v té době se však nevědělo o případných jiných zraněních. Krátce poté, jeho manažer Daniele Morelli oznámil, že Kubica je při vědomí a komunikuje. Zpočátku se objevily spekulace že má Kubica zlomenou nohu, ale Mario Theissen spekulace vyvrátil a oznámil, že Kubica neutrpěl žádná vážná zranění.\nPravdivé informace z nemocnice byly oznámeny večer. Kubica měl lehký otřes mozku a vykloubený kotník. Přes noc zůstal v nemocnici na pozorování a další den už opouštěl nemocnici. Dne 14. června bylo oznámeno, že Kubica nebude závodit ve Velké ceně USA a nahradí ho Sebastian Vettel.\n\nPo vynechání jednoho závodu Kubice znovu usedl do kokpitu ve Francii kde dojel čtvrtý a Martinem Brundlem byl vyhlášen za pilota dne. Další čtvrté místo zaznamenal ve Velké Británii. Ve zbytku sezóny pokračoval ve sbírání bodů, jen v Belgii dojel až devátý a v Číně odstoupil kvůli problémům s hydraulikou. Poslední závod v Brazílii dokončil na 5. místě. Celkové skončil na 6. místě s 39 body.\n\nI v sezóně 2008 působil Kubica v týmu BMW Sauber. V prvním závodě v Austrálii startoval z druhého místa, avšak po kolizi s Kazuki Nakadžimou musel odstoupit. I v dalším závodě v Malajsii startoval z druhého místa a tentokrát se mu na této pozici podařilo závod dokončit. Při Velké ceně Bahrajnu dojel po startu z pole position třetí. Další druhé místo zaznamenal v Monaku. Rok po nehodě vybojoval v Kanadě své jediné vítězství ve Formuli 1. Závod v Německu kvůli nehodě nedokončil. Do konce sezóny získal Kubica ještě dvě třetí místa a to při Velké ceně Evropy a při Velké ceně Itálie. V Japonsku přidal ještě druhé místo. V sezóně získal 75 bodů a obsadil celkové 4. místo.\n\nV úvodní Velké ceně Austrálie se Kubica kvalifikoval na čtvrtém místě. V závodě se dlouho držel třetí, ale po kolizi se Sebastianem Vettelem závod nedokončil. Byl však kvalifikován na čtrnáctém místě, protože odjel více než 90% délky závodu. První body v sezóně získal až za sedmé místo v Turecku. Další body získal ve Velké ceně Evropy, v Belgii a v Singapuru. Jediné pódiové umístění v této sezóně vybojoval v Brazílii, když skončil druhý. Sezónu zakončil na 14. místě se 17 body. \n\nDne 7. října 2009 podepsal Robert Kubica smlouvu s týmem Renault, jeho týmovým kolegou se stal nováček Vitalij Petrov. Už ve druhém závodě v Austrálii skončil na druhém místě. V sezóně pravidelně sbíral body. V Monaku a v Belgii skončil na pódiovém třetím místě. V sezóně skončil celkově na 8. místě se ziskem 136 bodů. \n\nV sezóně 2011 se měl Kubica stát jezdcem týmu Lotus, který vznikl přejmenováním týmu Renault. Zúčastnil se testování ve Valencii, kde byl poslední den úplně nejrychlejší. \n\nDne 6. února 2011 havaroval Kubica při rallye v Itálii. Narazil do svodidel, na něž se auto doslova napíchlo. Kubica si vážně poranil pravou ruku, jeden čas dokonce hrozila její amputace. Ruku se díky několika desítkám operací podařilo zachránit.\n\nKvůli této nehodě nemohl Kubica do sezóny 2011 nastoupit. Místo něj u týmu Lotus nastoupil jeho bývalý týmový kolega Nick Heidfeld. \n\nAni v sezóně 2012 nebyl Kubica kvůli zranění pravé ruky schopen nastoupit. V roce 2018 dokonce přiznal, že měl pro tuto sezónu smlouvu s týmem Ferrari. \n\nDne 5. června 2017 se Kubica, na okruhu ve Valencii, svezl vozem týmu Lotus ze sezóny 2012. Byla to jeho první jízda ve voze Formule 1 od nehody z roku 2011. \n\nDne 24. července 2017 bylo oznámeno, že se Kubica zúčastní, po Velké ceně Maďarska, testovaní na okruhu Hungaroring. Kubica odjezdil 142 kol a zaznamenal čtvrtý nejrychlejší čas. \n\nDne 11. října 2017 se Kubica zúčastnil jednodenního testování na britském okruhu Silverstone s vozem týmu Williams ze sezóny 2014. Další den testování s týmem Williams proběhl dne 17. října 2017 na okruhu Hungaroring v Maďarsku.\n\nPoté, co Felipe Massa oznámil konec kariéry po sezóně 2017, se Kubica stal jedním z kandidátů na zisk sedačky u týmu Williams pro sezónu 2018. Toto místo nakonec získal Sergej Sirotkin. \n\nDalšího testování se zúčastnil na okruhu Yas Marina v Abú Zabí, kde odjezdil 100 kol.\n\nDne 16. ledna 2018 byl Kubica potvrzen jako rezervní pilot týmu Williams pro sezónu 2018. Ve Španělsku, v Rakousku a v Abú Zabí nastoupil jako páteční testovací pilot. \n\nPřed posledním závodem sezóny 2018 v Abú Zabí bylo oznámeno, že se Kubica stane jezdcem týmu Williams v sezóně 2019. Jeho týmovým kolegou se stal nováček George Russell.\n\nKvůli špatné formě týmu se pravidelně umisťuje mimo bodové příčky. Jediný bod v sezóně získal v Německu poté, co byli jezdci týmu Alfa Romeo dodatečně penalizováni. Z Velké ceny Ruska, byl odvolán. Závod v USA kvůli úniku oleje nedokončil. Ve svém posledním závodě ve Formuli 1 v Abú Zabí skončil na devatenáctém místě. V sezóně obsadil celkové 19. místo se ziskem 1 bodu.\n\nUž dne 19. září 2019 před Velkou cenou Singapuru Kubica oznámil, že po skončení sezóny tým Williams opustí a ukončí jezdeckou kariéru ve Formuli 1.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "181012", "url": "https://cs.wikipedia.org/wiki?curid=181012", "title": "Soutoky řek na území Čech, Moravy a Slezska", "text": "Soutoky řek na území Čech, Moravy a Slezska\n\nSoutoky řek na území Čech, Moravy a Slezska je kniha Víta Ryšánka, která popisuje velké soutoky na území České republiky. Jako kritérium pro zařazení je brána minimální délka přítoku 50 km. Autor osobně všechny přítoky navštívil s manželkou a popisuje podrobně přístup ke špicím soutoku. Přístup je popsán jak pro cesty na kole, autem i autobusem. Popisovány jsou také břehy v okolí soutoku a blízké budovy, mosty a jezy. Stručná část je také věnována blízkému městu a jeho památkám.\n\n\n\n\n\n\nRok vydání: 2006, tvrdá vazba\nVydavatel: nakladatelství Libri\nObálka, grafická úprava a sazba z písma: Chaparral Pro studio Lacerta\nPočet stran: 237\nISBN 80-7277-311-9\n"}
{"id": "181014", "url": "https://cs.wikipedia.org/wiki?curid=181014", "title": "Prefektura Kagošima", "text": "Prefektura Kagošima\n\nPrefektura Kagošima (: 鹿児島県, \"Kagošima-ken\") je jednou ze 47 prefektur Japonska. Nachází se na ostrově Kjúšú. Hlavním městem je Kagošima.\n\nPrefektura má rozlohu 9 187,08 km² a k 1. listopadu 2005 měla 1 753 144 obyvatel.\n\nPrefektura Kagošima se rozkládá na území, které dříve tvořilo provincie Ósumi a Sacuma. Region hrál důležitou roli během reforem Meidži. Město Kagošima, rodiště admirála Heihačiró Tógó, bylo významnou námořní základnou ve všech válkách, které Japonsko ve 20. století vedlo.\n\nPrefektura Kagošima leží na jihozápadním konci ostrova Kjúšú. Směrem na západ a na jih se rozkládá Tichý oceán, na sever prefektura Kumamoto a na východ prefektura Mijazaki. Celková délka pobřeží prefektury činí 2 632 km (včetně 28 ostrovů). Na jihu leží Kagošimský záliv (Kinkowan) sevřený poloostrovy Sacuma a Ósumi.\n\nV prefektuře Kagošima je 17 velkých měst (市, ši):\nŽádná jiná prefektura nemá větší počet heren pačinko na obyvatele než Kagošima.\n\n"}
{"id": "181026", "url": "https://cs.wikipedia.org/wiki?curid=181026", "title": "Corrie ten Boom", "text": "Corrie ten Boom\n\nCornelia Arnolda Johanna (Corrie) ten Boom (15. dubna 1892 - 15. dubna 1983) byla holandská hodinářka, později spisovatelka, která přežila holokaust. Za druhé světové války pomáhala Židům pronásledovaným nacistickým Německem. V roce 1967 jí byl udělen titul Spravedlivý mezi národy. Po válce psala knihy o tom, co prožila a knihy s křesťanskou tématikou. Její nejznámější kniha Útočiště vypráví příběh její rodiny, ukrývání židů a později i jejich zatčení, mluví a nalezení radosti a pokoje i v nelehkých podmínkách. Cestovala po celém světě. Zemřela ve Spojených státech.\n\nNarodila se v roce 1892 v Haarlemu v severním Holandsku v křesťanské rodině hodináře Caspera ako jeho nejmladší dítě. Stejně jako její otec se začala věnovat hodinářství a vypomáhat mu v obchodě. Roku 1922 se stala první ženou s hodinářskou licencí Holandsku.\n\nV roce 1940 po okupaci Holandska Německem byla ihned zakázána duchovní společnost „Klub ten Boomových“. Od roku 1942 se celá rodina ten Boomových velmi aktivně zapojila do podzemního hnutí. Ukrývala židovské uprchlíky, které tak uchránila od jisté smrti. Pomoc a ukrývání Židů byla u celé rodiny motivována silnou vírou. Přesto se rodina nijak nesnažila obracet uprchlíky na křesťanskou víru. Dokonce se snažili zajistit uprchlíkům košer stravu a možnost slavit šábes. Celá rodina ten Boomových byla zatčena 28.3. 1944 za pomoci holandského udavače (Corrie se později podařilo zjistit jeho jméno - Jan Vogel). Byli nejprve posláni do vězení ve Scheveningenu, později do Vughtu (holandského koncentračního tábora pro politické vězně) a nakonec do německého koncentračního tábora Ravensbrück. Zde umírá v září 1944 Corriina sestra Betsie. Corrie byla propuštěna v prosinci 1944. V autobiografickém románu Útočiště později napsala, že její propuštění bylo administrativní chybou a o něco později byly v koncentračním táboře postříleny všechny vězeňkyně jejího věku.\n\nPo válce se vrátila do Holandska a později začala podnikat cesty po celém světě, na kterých kázala o křesťanství, lásce a odpuštění. V prosinci 1967 byla oceněna titulem Spravedlivý mezi národy. Za svou činnost za druhé světové války byla povýšena holandskou královnou do šlechtického stavu. Muzeum v Haarlemu, v holandském městě, kde se narodila a strávila větší část svého života, je pojmenováno po ní.\n\nCorrie se nikdy nevdala a neměla žádné děti. Zemřela na své narozeniny v jednadevadesáti letech.\n\n\n"}
{"id": "181029", "url": "https://cs.wikipedia.org/wiki?curid=181029", "title": "602SQL Server", "text": "602SQL Server\n\n602SQL Server je databázovým systémem. Server prorazil na světový trh svou verzí 8.1. Současná verze je 11.0, která byla uvolněna pod open source licencí.\n\nPro obsluhu slouží jediná aplikace. Podle svých práv může uživatel obsluhovat server. Uživatel tedy může být zároveň správcem své „aplikace“ (např. databáze zaměstnanců), ale nemůže spravovat aplikaci druhou (zákazníky).\n\nHardwarové požadavky:\n\nSoftwarové požadavky:\n\n602SQL 8.1 je nástupce starší verze Winbase602 7.0.\nHlavní přednosti:\n\nV programu můžete vytvářet tabulky, pohledy, dotazy, relace, procedury, www objekty, menu atd. Data lze exportovat nebo importovat (dbf (dbase IV) dbf (foxpro 2.0), txt, csv, tdt, XML). Můžete vytvořit tiskové sestavy, etikety. V programu můžete vypočítávat hodnoty dat (−, +, ×, :).\nProgram lze instalovat jako vývojové prostředí nebo provozní prostředí. V programu můžete též programovat nebo použít již naprogramované příkazy. Programu jsou obsaženy i elektronický podpis, barcody, kalendář a jiné užitečné pomůcky které můžete vkládat do vytvořených pohledů.\nDo programu můžete importovat ikony, obrázky a fotky. Vytvořené programy (pohledy) lze otevřít pomocí funkce ActiveX v programu Internet Exploreru.\nProgram má obsáhlou nápovědu.\n\nPříklady vytvořených programů ve 602SQL 8.1(Winbase602 7.0): Webgen, Eshop, Mzda, Knihovna, Adresář5 a jiné.\n\nVývoj produktu byl pozastaven a nastoupila řada 9, která nebyla kompatibilní s předešlými verzemi serveru. Generace 8 se vyznačovala komplexností a velkou škálou zpracovávaných dat.\n\nTato verze byla zakomponována do druhé generace kancelářského balíku 602Office. Server se vyznačuje opravdu kvalitním propojením s kancelářskou sadou OpenOffice.org. Díky databázovému procesoru Base můžete zajistit vstup i výstup databáze opravdu z každé části kancelářského balíku.\n\nHardwarové požadavky:\n\nSoftwarové požadavky:\n\nVerze 11 byla výrobcem nabídnuta veřejnosti jako open-source projekt s označením Open Server 11.0.\n\n"}
{"id": "181030", "url": "https://cs.wikipedia.org/wiki?curid=181030", "title": "Sumy", "text": "Sumy\n\nSumy (, ) je hlavní město Sumské oblasti na severovýchodní Ukrajině. Leží na řece Psel, levém přítoku Dněpru, nedaleko od hranic s Ruskem. Prochází tudy železniční magistrála Konotop – Charkov. Žije zde 280 000 obyvatel (2006).\n\nSumy byly založeny v roce 1652 nebo 1655 na břehu Pselu jako kozácká pevnost, která měla chránit historický region Slobodská Ukrajina před Krymskými Tatary. Poté, co útoky přestaly, přešlo území pod ruskou říši a stalo se významným ekonomickým centrem. Počátkem 19. století byly Sumy kandidátem na zřízení první ukrajinské univerzity; nakonec byl však vybrán Charkov.\n\nBěhem německé okupace za druhé světové války (1941–1943) utrpěly Sumy velké škody. Po válce byly zničené části města přebudovány. Od 17. ledna 1990 se stalo partnerským městem Celle v Německu.\n\nMěstu dominuje velká katedrála \"(Spaso-Preobraženskyj sobor)\" v neoklasicistním slohu z 18. století. Katedrála byla často přestavována, hlavně v roce 1858 a v 80. letech 19. století, kdy byla přistavěna 56 metrů vysoká věž. Interiér je vyzdoben freskami od Vladimira Makovského a Klavdije Lebeděva. Ve městě se také nachází kostel Zmrtvýchvstání z roku 1702, jedná se o nejstarší budovu ve městě. Katedrála kláštera sv. Pantaleona byla postavena v roce 1911 podle návrhu Alekseje Ščuseva. Podobá se středověkým památkám v Novgorodě a Pskově.\n\nVe městě sídlí 4 vysoké školy, 9 středních škol, vlastivědné a umělecké muzeum a Muzeum Antona Pavloviče Čechova.\n\n\n\n"}
{"id": "181031", "url": "https://cs.wikipedia.org/wiki?curid=181031", "title": "Bahenka živorodá", "text": "Bahenka živorodá\n\nBahenka živorodá (\"Viviparus contectus\") je druh předožábrých plžů z čeledi bahenkovitých (Viviparidae).\n\nUlita je tenkostěnná, kuželovitá s velmi klenutými (jakoby „nafouklými“) závity, špičatá a je opatřená víčkem. Má rozměry asi 35 mm na šířku a 45 mm na výšku. Zbarvena je zelenohnědě s třemi podélnými pruhy (zřetelnější jsou u samců, kteří jsou také menší než samice). Bahenky se živí řasami, organickými zbytky a filtrují také plankton. Akvarijní rostliny nepoškozují. Bahenky mají oddělené pohlaví a jsou vejcoživorodé (vajíčka prodělávají vývoj v těle samice a samice rodí živá mláďata) a rodí max 20 mláďat. Většinu času tráví v bahně u dna. Aktivní je většinou v noci.\n\nBahenka živorodá žije ve volné přírodě ve stojatých vodách s bohatými vodními porosty, v tůních, ramenech, rybnících i v příkopech. V ČR se nejčastěji vyskytuje v nivách větších řek (zejména nadmořské výšky 150–520 m n. m.), zejména v Polabí, Poodří, v moravských úvalech a podobně. Druh celkově v ČR ubývá, důvodem může být ztráta vhodných stanovišť.\n\n\n"}
{"id": "181033", "url": "https://cs.wikipedia.org/wiki?curid=181033", "title": "Peter Jilemnický", "text": "Peter Jilemnický\n\nPeter Jilemnický (pseudonymy Al Arm, Peter Malý, Peter Hron) (18. března 1901 Kyšperk, Rakousko-Uhersko – 19. května 1949 Moskva, Sovětský svaz) byl slovenský spisovatel, novinář, učitel a komunistický politik českého původu.\n\nNarodil se v Kyšperku (dnes Letohrad), ve východních Čechách. Pocházel z rodiny strojvedoucího; měl dva sourozence, bratra Jindřicha a sestru Marii. Vzdělání získal v měšťanské škole škole v Kyšperku a v Červené Vodě, potom pokračoval na Střední zemědělské škole v Chrudimi, ale maturoval na učitelském ústavu v Levicích na jižním Slovensku.\n\nPo ukončení studií pracoval jako učitel na Slovensku.\n\nV roce 1922 vstoupil do Komunistické strany Československa. V letech 1926–8 pobýval v Sovětském svazu. V roce 1927 byl přijat do sovětské komunistické strany (VKS/b/) a studoval na moskevském Státním institutu žurnalistiky. V roce 1928 se vrátil do ČSR a do r. 1929 působil spolu s E. Urxem v Moravské Ostravě v redakci Pravdy, ústředního orgánu KSČ pro Slovensko. \n\nOd roku 1936 učil ve městě Svätý Jur nedaleko Bratislavy, v roce 1939 se odstěhoval do Čech do vesnice Poříčí u Litomyšle. Do roku 1942 pak učil na vesnických školách.\n\nJilemnický se za okupace zapojil do protifašistického boje. Byl členem ilegální komunistické odbojové organizace ve východních Čechách. Bratr Jilemnického byl v listopadu 1941 popraven. Jilemnický byl 27. října 1942 vyšetřován v Poříčí Gestapem a dalšího dne během výslechu v Pardubicích zatčen. V Pardubicích byl osm měsíců vězněn a v polovině června 1943 byl převezen do terezínské Malé pevnosti. Následně byl převezen do věznice v Litoměřicích a v říjnu odsouzen na osm let vězení. Vězení trávil v káznici Griebo u Coswigu poblíž Dessau. Na konci dubna 1945 se mu podařilo opustit tábor pod jménem jednoho polského vězně, který tam zemřel. Do Poříčí se vrátil 25. května 1945. \n\nV letech 1945–1946 byl zvolen poslancem Prozatímního Národního shromáždění za Komunistickou stranu Slovenska (respektive za KSČ).\nV roce 1945 nastoupil jako vysoký úředník Sboru pověřenců na post vedoucího oddělení pro děti a mládež (povereníctvo školstva a osvety). V roce 1947 byl jmenován stálým delegátem Všeslovanského výboru v Bělehradě a v roce 1948 se stal kulturním atašé československého velvyslanectví v Moskvě.\n\nS literární tvorbou začal ještě za středoškolských studií. Začínal jak psaním poezie tak prózy a své dílo zveřejňoval v \"Mladých proudech\". V jeho práci bylo zpočátku možno zpozorovat prvky expresionismu, později pak silné sociální cítění, autobiografické prvky a politické názory, ale i lyrika a popisy přírodních krás (např. Kysuce). Velká část jeho díla zůstala jen v rukopisné formě. Publikoval ve více časopisech (\"Proletárka\", \"Hlas ľudu\", \"Pravda chudoby\", \"DAV\")\n\n\n\n\n\n \n"}
{"id": "181037", "url": "https://cs.wikipedia.org/wiki?curid=181037", "title": "Švédská rallye 2007", "text": "Švédská rallye 2007\n\nŠvédská rallye 2007 se uskutečnila ve dnech od 9. února do 11. února 2007\n\n1,89 km\n\n21,78 km\n\n11,31 km\n\n19,2 km\n\n21,78 km\n\n11,31 km\n\n24,62 km\n\n1,87 km\n\n10,48 km\n\n34,54 km\n\n19,2 km\n\n24,62 km\n\n24,75 km\n\n26,46 km\n\n1,87 km\n\n30,95 km\n\n11,25 km\n\n30,95 km\n\n11,25 km\n\n1,89 km\n\n"}
{"id": "181038", "url": "https://cs.wikipedia.org/wiki?curid=181038", "title": "Slovenský kras", "text": "Slovenský kras\n\nSlovenský kras je krajinný celek geomorfologické oblasti Slovenské rudohoří, nacházející se na jihovýchodě Slovenska, kde na západní straně sousedí s Jihoslovenskou kotlinou, na severu se Slovenským rudohořím, na východě s Košickou kotlinou a ve spojení s maďarským Aggteleckým krasem na jihu představuje rozlohou největší krasové území planinového typu ve střední Evropě. Na území byl vyhlášen Národní park Slovenský kras.\n\nSlovenský kras je tvořen vápencovými náhorními planinami oddělenými hlubokými údolími s množstvím podzemních i povrchových krasových jevů. Nejvyššími vrcholy této oblasti jsou Pipítka (1225 m) a Matesova skála (925 m). V minulosti bylo celé území zalesněno listnatými lesy. Původní dubové, lipové, habrové a bukové porosty však byly částečně vytěženy. Neporušené lesní porosty se zachovaly v hlubokých roklinách a na svazích těžce přístupných planin. V oblasti Slovenského krasu roste velmi mnoho druhů chráněných teplomilných rostlin. Vzácná rostlinná společenstva se vyskytují na silně zamokřených loukách v údolí Štítnického potoka. Pestré přírodní podmínky ovlivňují rozšíření a vývoj živočichů. Mísí se zde druhy horské, lesní i stepní. Specifické druhy živočichů žijí v jeskyních a propastech. Slovenský kras odvodňují řeky Slaná, Muráň a Turňa s větším množstvím drobnějších přítoků. Slovenský kras patří do teplé klimatické oblasti se zimními průměrnými teplotami mezi -2 – -5 °C a letními teplotami 16 – 18 °C. Počet dnů se sněhovou pokrývkou se pohybuje kolem 60 – 80, počet letních dnů mezi 30 – 50.\nZ geologického hlediska je Slovenský kras vesměs tvořen komplexem druhohorních nepřeměněných formací zvaných silický příkrov – rozsáhlé vodorovně uložené těleso, které je dnes rozrušené pozdějšími tektonickými poruchami a erozí. Vrstva začíná nejčastěji horninami spodního triasu, což jsou pískovce, slíny a vápence, které dosahují tloušťku až 1 000 metrů. Střední a svrchní trias tvoří mohutné vrstvy vápenců. Jurské vrstvy se zachovaly pouze na denudačních zbytcích. Mladší horniny silického příkrovu nejsou zachovány. Základ dnešního reliéfu pochází z mladších třetihor až čtvrtohor. Slovenský kras byl vyzdvižen a relativním poklesem vznikly kotliny a sníženiny. Tento základ reliéfu modelovaly a dotvořily eroze řek a denudační procesy. Průběh řek se přizpůsobil zlomové tektonice.\n\nÚzemí patří ke středním pohořím a vrchovinám, jde o samostatnou geomorfologickou jednotku – řadíme ho k planinovému typu krasu, který je charakterizován vysokopoloženými náhorními plošinami, okolo kterých jsou prudké stráně padající do kotlin. Vlastní plošiny jsou málo členité, s výjimkou kuželových kopců na Koniarské a Plešivecké planině.\n\nSlovenská kras je největší krasové území na území bývalého Československa. Má velmi dobře vyvinutý krasový reliéf a vyskytují se zde prakticky všechny krasové jevy charakteristické pro mírné klimatické pásmo. Jsou zde jevy primární – škrapy, krasové jámy, údolí, ponory, vyvěračky, hřbety, propasti, jeskyně; i sekundární – krápníkové výzdoby, travertín, sutiny. Severně od Silice se vyskytuje uvala, podobná nepravidelné elipse o rozměrech 750 m × 300 m a hloubce 30 m.\nVodu z území odvádí vodní toky, které pramení v přilehlých nekrasových územích. Největší je řeka Slaná, do které se vlévají všechny další vodní toky. Z dalších vodních toků je to řeka Bodva, řeka Turňa či Čremošná. Povrchová síť prakticky chybí, srážky se kromě výparu všechny vsáknou do země a říční síť je pak v podzemí. Na povrch voda vytéká nejvíce ve vyvěračkách na úpatích krasových planin. Na Silické planině se nachází krasové Jašteričie jazero, další již zaniklé jezero Lúčanské jezírko leží na planině Horný vrch.\n\nSlovenský kras leží na rozhraní oceánského a kontinentálního typu podnebí. Leží i na přechodu mezi nížinným a horským typem podnebí. Nejteplejším měsícem je červenec, nejstudenějším leden. Nejvíce srážek padá v červnu a v červenci, nejméně v zimě. Dominantním směrem větru je severní, druhým nejčastějším jižní.\n\nZ hlediska fytogeografického členění patří Slovenský kras do panonské flóry. Patří mezi druhově nejbohatší a nejzajímavější území Slovenska. Nejpočetnější jsou zde druhy náročné na teplo. Např. v okolí Domice roste kosatec nízký, kosatec bezlistý, chřest lékařský a řada dalších. Horské druhy kromě severní části Plešivecké planiny rostou v Zádielské dolině..\n\nSlovenský kras se dělí na několik geomorfologických podcelků (od západu na východ):\nPočty jeskyň na jednotlivých planinách.\nSlovenský kras patří k největším a nejtypičtějším krasovým územím ve střední Evropě. Na ochranu vzácných lokalit chráněných druhů rostlin, živočichů i vzácných krasových jevů byla tato oblast vyhlášena v roce 1973 Chráněnou krajinnou oblastí Slovenský kras. Dne 8. března 2002 byl Slovenský kras vyhlášen za národní park. Jeho součástí jsou státní přírodní rezervace Zádielská tiesňava, Hrušovská lesostep, Domické škrapy, Pod Strážnym hrebeňom, Jasovské dubiny, Teplica, Kečovské škrapy, Nad Drieňovskými kúpelmi a Gerlašské skaly. Rovněž zde lze obdivovat spoustu chráněných přírodních výtvorů, chráněných přírodních památek a chráněných nalezišť. Oblast Slovenského krasu protínají četné naučné stezky. V roce 1995 byly vybrané části krasového území na slovenské a maďarské straně zapsány na seznam světového přírodního dědictví UNESCO pod názvem „Jeskyně Aggteleckého krasu a Slovenského krasu“.\n\nChráněná krajinná oblast Slovenský kras nemá vytvořeny podmínky pro provozování zimních sportů, zejména sjezdového lyžování. Nejsou zde ani žádná zimní rekreační střediska, protože oblast je vysoce ceněna pro obrovský výskyt vzácných chráněných rostlinných a živočišných druhů a jakýkoliv umělý zásah do krajiny by mohl být příčinou jejich zániku. Romantická zimní příroda však určitě potěší všechny milovníky pěší turistiky. V létě nabízí Slovenský kras síť značených turistických cest a naučných chodníků vhodných pro nenáročné vycházky i fyzicky náročnější pěší turistiku. Díky jim jsou návštěvníkům zpřístupněny nejhezčí krasové oblasti a nejpřitažlivější údolí.\nNávštěvu Slovenského krasu se může zpříjemnit také pobytem u vody. K dispozici jsou zde koupaliště Rožňava, Šafárikovo, Gemerská Horka a Betliar, nedaleko Šafárikova je jezero s termální vodou. Pro méně náročné jsou k dispozici v Gombaseku veřejné tábořiště, srubová základna a chatová osada, Šafárikovo koupaliště nabízí turistický hotel, srubovou osadu, veřejné tábořiště a autokempink.\n\n"}
{"id": "181042", "url": "https://cs.wikipedia.org/wiki?curid=181042", "title": "Strakova akademie", "text": "Strakova akademie\n\nStrakova akademie je eklekticky novobarokní budova na levém břehu Vltavy na Malé Straně v Praze. Byla vystavěna v letech 1891–1896 podle návrhů architekta Václava Roštlapila. Pod kupolí jsou umístěny sochy od Josefa Maudera. Původně byl objekt využíván jako studentská kolej nemajetných synů české šlechty. V současnosti je sídlem Úřadu vlády České republiky.\n\nK budově Strakovy akademie patří i zahrada, vybudovaná pod dohledem Františka Thomayera.\n\nNázev Strakově akademii dal císařský tajný rada hrabě Jan Petr Straka z Nedabylic. Ten roku 1710 odkázal svůj majetek ke zřízení nadace „pro vzdělávání chudé mládeže z vyšších stavů“. Administrativní zásahy vídeňské vlády však naplnění hraběcí závěti ztížily. Z odkázaných finančních prostředků byli podporováni šlechtičtí stipendisté obou zemských jazyků, ovšem samotný vzdělávací ústav byl vystavěn až koncem 19. století, akademie byla otevřena roku 1897.\n\nReprezentativní novobarokní budova pro přibližně šedesát stipendistů byla navržena architektem Václavem Roštlapilem a měla luxusní a moderní vybavení. Stavba v prostorách bývalé jezuitské zahrady probíhala pět let (1891–1896) a její výměry dosáhly 4000 m. Přilehlá zahrada má 17 000 m. Náklady spojené s výstavbou přesáhly jeden milion tehdejších korun. Tehdy byla zbourána i kaple svatého Ignáce.\n\nV přízemí budovy byly umístěny studovny, kanceláře správy, slavnostní síň a kabinety se sbírkami učebních pomůcek. První a druhé patro bylo vyhrazeno studentům. Nacházely se zde studovny, ložnice a domácí kaple. Budova byla vybavena ústředním topením (jako vůbec první budova v Praze), lázněmi s bazénem, letní a zimní tělocvičnou, šermírnou a vlastní nemocnicí.\n\nPodle dobových pramenů se zdejší stipendisté učili jen takové předměty, které se na veřejných ústavech nevyučovaly vůbec nebo jen okrajově (např. zpěv, kreslení, hudba, cvičení v těsnopise, jízda na koni nebo šerm).\n\nPo prvních dvou letech fungování akademie zde vniklo i vlastní česko-německé gymnázium.\n\n\"Faktografické poznámky:\nV Akademii působil jako katecheta kanovník metropolitní kapituly u sv. Víta a pozdější světící biskup pražský Antonín Podlaha. Do akademie byli přijati patrně již roku 1897 například bratři Sidonie Nádherné, Charlie a Jan.\n\nV průběhu první světové války připadla akademie Červenému kříži, který zde zřídil nemocnici se 470 lůžky. Z auly akademie se stal operační sál a z ložnic studentů nemocniční pokoje.\n\nPo zrušení nemocnice a se vznikem Československa v roce 1918 se ve Strakově akademii zásadně změnily poměry; nová republika potřebovala prostory k úřadování a současně došlo k zániku šlechtických titulů. Do části budovy se nastěhovaly instituce tehdejší státní správy (Ministerstvo pro zásobování lidu, Ministerstvo národní obrany a Statistický úřad). Větší část budovy připadla Ústřednímu svazu československého studentstva, který zde umístil akademickou knihovnu, všestudentský archiv a později Akademický dům. Po formální stránce patřila budova stále Strakově nadaci, která vybírala od zmíněných institucí symbolický nájem a nesla náklady na opravy a údržbu, a to až do zrušení Strakovy nadace, o němž rozhodl Zemský úřad 25. května 1938.\n\nOd dubna 1939 začala Strakovu akademii využívat protektorátní vláda. V letech 1939–1941 proběhly v budově velké stavební úpravy, jež provedl Ladislav Machoň. Úpravy předznamenaly poválečné využití objektu. V lednu 1942 získal prostory akademie zvláštní německý zemský soud (\"Sondergericht\") po vynuceném prodeji ze strany Němců.\n\nPo válce (od 15. května 1945) sloužil objekt vládním účelům. Akademie se stala sídlem Úřadu předsednictva vlády s prvním československým poválečným premiérem Zdeňkem Fierlingerem. Takto sloužila až do rozpadu Československa.\n\nOd roku 1993, kdy zanikla československá federální vláda, v budově sídlí Úřad vlády České republiky (přestěhoval se sem z původního sídla v Lazarské ulici).\n\nNábřeží Edvarda Beneše 4/128\n\nPraha 1 – Malá Strana\n\n"}
{"id": "181043", "url": "https://cs.wikipedia.org/wiki?curid=181043", "title": "Zádielská tiesňava", "text": "Zádielská tiesňava\n\nZádielska tiesňava je národní přírodní rezervace v nejvýchodnější části Národního parku Slovenský kras. Nachází se na východě Slovenské republiky, v katastrálním území obcí Háj a Bôrka v okrese Košice - okolí a okrese Rožňava v Košickém kraji, severně od obce Zádiel. Rezervace o rozloze 214,73 ha byla vyhlášena v roce 1954, podmínky ochrany území byly novelizovány vyhláškou Ministerstva kultury Slovenské socialistické republiky v roce 1988.\n\nZádielská soutěska se nachází ve východní části Slovenského krasu mezi krasovými planinami Horný vrch, rozprostírající se na západě, a Zádielskou planinou na východě, na katastrech obcí Zádiel a Háj.\n\nZádielská tiesňava, známější ze slovenských, polských a českých pramenů pod geografickým názvem Zádielská dolina, je monumentální krasová soutěska téměř 400 m hluboká, zhruba 3 km dlouhá a v nejužším místě necelých 10 m široká.\n\nSoutěska byla ve wettersteinských vápencích z období středního triasu vyerodována tokem říčky Blatnice (též Blatný potok), pramenící pod vrchem Osadník (1186 m n. m.) ve Volovských vrších, tedy v nekrasovém území, jehož základem jsou paleozoické fylity. Do říčky Blatnice ústí v Zádielské dolině pod vrchem Havrania skala ještě menší pravostranný přítok z Baksové doliny. V důsledku meteorologicko - hydrologických extrémů se říčka Blatnice dokáže přeměnit v dravý tok s nesmírnou erozní silou, kterou výrazně modeluje dno soutěsky. Na počátku 21. století byla Zádielská dolina takto postižena tzv. tisíciletou vodou na přelomu května a června roku 2010, kdy tok Blatnice na řadě míst zcela zničil místní komunikaci, procházející soutěskou.\n\nDo počátku 21. století bylo v zádielské soutěsce objeveno a zdokumentováno asi 100 jeskyní různých morfologických a speleogenetických typů, které lze rozdělit podle jejich původu na korozní, puklinové a suťové jeskyně. Mezi nejznámější patří 17 metrů dlouhá \"Královská jeskyně\". Největší jeskyní Zádielské doliny je \"Tajná jeskyně\", slouhá 60 metrů a 8 metrů hluboká, druhou největší je archeologicky významná \"Kostrová jeskyně\".\n\nNejpozoruhodnějším geomorfologickým útvarem v soutěsce je asi 100 metrů vysoká vápencová skalní jehla, zvaná \"Cukrová homole.\" Tento skalní tvar, nejvyšší svého druhu na Slovensku, který je erozně - denudačním reliktem původního skalního reliéfu, se nachází zhruba uprostřed Zádielské doliny. V masívu \"Cukrové homole\", která je vyhledávaným cílem horolezeckých aktivit, je několik menších jeskyní. Horolezci navštěvovali Zádielskou dolinu již od přelomu 19. a 20. století a právě jim vděčí většina zdejších skalních útvarů za svoje pojmenování - např. \"Orlia bašta\", \"Zelená stena\", \"Trojkráľový hrebeň\", \"Zmývač krvi\", \"Mesačná stena\", \"Sirota\", \"Javisko\" a další. S ohledem na období hnízdění vzácných druhů ptactva je horolezectví v Zádielské dolině povoleno od začátku srpna do konce února.\n\nDůvodem vyhlášení rezervace nejvyššího, 5. stupně ochrany, je jedinečný přírodní reliéf Zádielské doliny a s ním spojený výskyt přirozených geobiocenóz Slovenského krasu. V ekosystémech jsou zastoupeny vzácné endemické a reliktní druhy flóry a fauny, významné z vědeckovýzkumného a naučného hlediska. Charakteristiku flóry a fauny podmiňuj e hraniční umístění mezi Slovenským krasem a Slovenským rudohořím. Území je známé též zvratem vegetačních pásem.\n\nSkalnatý terén pokrývá smíšený porost různých dřevin. Z jehličnanů to jsou převážně borovice a tisy, z listnatých stromů jsou zastoupeny buk, habr, dub, lípa či javor. Na suťových svazích roste řada vzácných a chráněných druhů rostlin, jako je např. měsíčnice vytrvalá (\"Lunaria rediviva\") či kapradina jelení jazyk celolistý (\"Phyllitis scolopendrium\").\n\nVe vlhké suti žije jedinečný endemický druh plže \"Alopia zádielska\" (\"Alopia clathrata\"). Zastoupen je také tyrkysově zbarvený plž z rodu Bielzia - \"Bielzia coerulans\". Poměrně hojně se v soutěsce vyskytuje mlok skvrnitý (Salamandra salamandra). U říčky Blatnice lze spatřit skorce vodního (\"Cinclus cinclus\") a ledňáčka říčního (\"Alcedo atthis\").\nZádielská dolina byla známa již od pravěku, procházela tudy důležitá komunikace spojující Rožňavskou a Košickou kotlinu, o čem svědčí i skromné historické památky, zejména ze starší doby bronzové. Ve válečných dobách nacházeli v soutěsce a v těžko přístupných jeskyních útočiště obyvatelé z místních obcí - ať už to bylo ve 13. století při vpádu mongolských nájezdníků, vedených chánem Bátú, či ve 20. století během 2. světové války, kdy v okolí Zádielské doliny probíhaly těžké dělostřelecké boje.\n\nNázev soutěsky i obce Zádiel, ležící u jejího ústí, podle některých verzí pochází z maďarského názvu \"Szádelői völgy\" (česky \"Zádielská soutěska\"), respektive z maďarského výrazu \"Szád-elő\", který přibližně znamená \"široké ústí doliny\". Ve slovenských i jinojazyčných pramenech soutěska někdy bývá pojmenovávána jako \"\"Zádielský kaňon\"\", což je z geomorfologického hlediska zcela nesprávné a matoucí označení.\n\n"}
{"id": "181045", "url": "https://cs.wikipedia.org/wiki?curid=181045", "title": "Karel Oliva (1958)", "text": "Karel Oliva (1958)\n\nKarel Oliva (* 26. listopadu 1958 Praha) je český jazykovědec a vysokoškolský pedagog. Odborně se zabývá matematickou lingvistikou a formální syntaxí. V letech 2003–2016 působil jako ředitel Ústavu pro jazyk český Akademie věd. Externě vyučuje na Matematicko-fyzikální fakultě Univerzity Karlovy.\n\nPo maturitě na gymnáziu v Praze vystudoval na Matematicko-fyzikální fakultě UK obor informatika se specializací na matematickou lingvistiku. V rozmezí let 1983 až 1988 byl interním aspirantem této fakulty. Svoji dokončenou disertační práci však mohl obhájit až osm let po Sametové revoluci, tedy v roce 1997, na Filozofické fakultě UK.\n\nJeště v lednu roku 1989 odešel Karel Oliva ilegálně do Bulharska. Tam pracoval jako vědecký pracovník sekce matematické lingvistiky Koordinačního centra pro informatiku a výpočetní techniku Bulharské akademie věd. V říjnu roku 1989 svůj pobyt v Bulharsku zlegalizoval.\n\nV Ústavu matematické lingvistiky Sárské univerzity v Saarbrückenu působil Oliva od dubna roku 1990. Tady se také v roce 2001 habilitoval v oboru všeobecná lingvistika. Od listopadu roku 2001 působil v oddělení matematické lingvistiky Rakouského ústavu pro výzkum umělé inteligence (OeFAI) ve Vídni. Funkci ředitele Ústavu pro jazyk český AV ČR zastával v období od června 2003 do září 2016. Poté mu již nebyla nabídnuta další spolupráce. Důvodem k tomu bylo mimo jiné to, že Oliva ve funkci ředitele Ústavu nepodepsal tři grantové přihlášky do grantových soutěží, které splňovaly jak obsahové tak formální požadavky, v celkové výši sedm milionů korun, což podle shromáždění vědeckých pracovníků a rady Ústavu pro jazyk český tuto instituci poškodilo. Dalším důvodem bylo nedostatek vědeckých výstupů ze strany Olivy.\n\nKarel Oliva se odborně zajímá o formální syntax přirozených jazyků, jakož i o inovativní přístupy, které vedou k praktickým (tj. počítačovým) aplikacím. V časopisech a sbornících odborných konferencí publikoval přes 90 původních vědeckých prací. Během svého pestrého profesního působení zastával i funkce vedoucích výzkumných týmů. Oliva je spoluautorem implementací řady softwarových celků (mimo jiné např. korektoru české gramatiky pro Microsoft Office).\n\nV září 2015 se společně s lékařem prof. Cyrilem Höschlem vymezil proti „vítačské“ výzvě Vědci proti strachu a lhostejnosti. Vytkli jí nedostatek vědeckosti a to, že se vědci stavějí do role těch, kteří jediní mají schopnost kritického myšlení, čímž prý podprahově naznačují, že ostatní takovými schopnostmi nedisponují.\"“. Oba ve svém společném článku v Lidových novinách k tomuto poznamenali, že „\"není znám žádný průzkum, který by toto tvrzení Výzvy vědců doložil a že česká společnost většinově rasistická či xenofobní tradičně nebyla [...]\"“. V době, kdy byl Karel Oliva odvolán z funkce ředitele ÚJČ, tvrdil, že má několik hypotéz, proč se neshodl s ústavem pod vedením nového ředitele Martina Proška. MF Dnes vyjádřila hypotézu, že jeho odvolání souvisí s jeho negativním postojem k promigrantské výzvě. Ostatním jazykovědcům, kterých se novináři ptali na názor, se však takový důvod zdál málo pravděpodobný. IDnes.cz však citovala pracovníka ústavu a zároveň odborářského funkcionáře Michala Hořejšího, který se vymezil proti textu Olivy a Höchla: „My nejsme v opozici vůči jejich názorům, ale způsobu, jak nevědecky a falešně ti dva argumentovali. Na tom textu je hezky vidět, jak pan Oliva umí manipulovat s realitou.“\n\nHovoří anglicky, bulharsky, italsky, německy a rusky, částečně ovládá i řadu dalších jazyků.\n\n\n"}
{"id": "181049", "url": "https://cs.wikipedia.org/wiki?curid=181049", "title": "Kurare", "text": "Kurare\n\nKurare nebo také šípový jed je silná droga a jed bez zápachu, silně hořké chuti. Účinné látky se liší podle konkrétního typu kurare. Nejznámější a obvykle nejtoxičtější je pravděpodobně tubokurare obsahující D-tubokurarin.\n\nJde o zahuštěný vodní extrakt, získaný z rozličných částí (kůra, kořeny, listí) druhů rodu kulčiba (\"Strychnos\"), zejména kulčiby jedodárné (\"Strychnos toxifera\"), kulčiby \"Strychnos castelnaei\" a jiných. Lze je ovšem získat i z některých druhů čeledi lunoplodovité (\"Menispermaceae\"). Jde o pastovitou nebo ztvrdlou hmotu tmavohnědé barvy, rozpustnou ve vodě a ve zředěném ethanolu. Kurare lze z rostlin získat varem jejich částí, následným zahuštěním nad ohněm nebo na slunci.\n\nDle tradiční klasifikace Rudolfa Boehma z rok 1895 se rozlišují tři hlavní druhy kurare:\n\nDnes se kurare balí většinou do plechovek, proto se spíše používá rozlišení podle botanického původu - „Loganiaceae kurare“ a „Menispermaceae kurare“. Tubokurare a hrncové kurare se tradičně připravují z rostlin čeledi \"Menispermaceae\" (např. rod \"Chondrodendron\"). Tykvové kurare je obvykle získáváno z kulčiby (\"Strychnos\") z čeledi \"Loganiaceae\".\n\nKurare bylo tradičně využíváno jihoamerickými Indiány z povodí Amazonky a Orinoka jako šípový jed. Jednotlivé druhy kurare se nejprve označovaly podle nádob, do kterých se dávaly - kalebasové, tubo-kurare, hrncové. Indiáni využívali kurare odedávna při lovu zvěře, zřídka jako bojový prostředek. Vniknutí malého množství do krevního oběhu způsobí ochrnutí svalstva a oběť hyne zástavou dýchání. Jed se však nevstřebává trávicí soustavou.\n\nJeho účinek jako první z Evropanů popsal britský spisovatel a cestovatel Walter Raleigh, který se s kurare setkal při své výpravě do severní Amazonie v roce 1617.\n\nVýzkumu kurare se věnoval český cestovatel Alberto Vojtěch Frič.\n"}
{"id": "181051", "url": "https://cs.wikipedia.org/wiki?curid=181051", "title": "Georgij Maximilianovič Malenkov", "text": "Georgij Maximilianovič Malenkov\n\nGeorgij Maximilianovič Malenkov ( \"Гео́ргий Максимилиа́нович Маленко́в\", , Orenburg – 14. ledna 1988, Moskva) byl sovětský komunistický politik, blízký spolupracovník Josefa Stalina (jeho dlouholetý osobní tajemník) a po Stalinově smrti v letech 1953–1955 předseda rady ministrů SSSR (premiér).\n\nJeho politický vzestup začal ve třicátých letech a souvisel s prohlubující se byrokratizací komunistické strany. Šlo o výkonného úředníka, přesně plnícího Stalinova nařízení a direktivy, nikdy nebyl členem opozice proti Stalinovi. Kvůli svému postavení je spoluzodpovědný za řadu komunistických zločinů ve třicátých a čtyřicátých letech.\n\nPo Stalinově smrti se stal nakrátko nejvlivnějším členem sekretariátu strany, musel však na funkci v sekretariátu pod tlakem Nikity Sergejeviče Chruščova a dalších rezignovat a spokojit se s funkcí předsedy rady ministrů. V průběhu mocenského zápasu ve vedení strany se mu nepodařilo udržet se v čele státu a 8. února 1955 rezignoval i na funkci šéfa vlády. Na jeho místo nastoupil dočasný Chruščovův spojenec Nikolaj Bulganin.\n\nV roce 1957 se spolu s několika dalšími stalinisty (např. s Molotovem) pokusili o svržení Nikity Chruščova, za což byli vyloučeni z politbyra a zbaveni všech politických funkcí. Později Malenkov odešel do vyhnanství a působil v Kazachstánu na druhořadém místě vedoucího elektrárny. Až jako penzista se směl vrátit do Moskvy, kde také ve svých 86 letech zemřel.\n\n\n"}
{"id": "181053", "url": "https://cs.wikipedia.org/wiki?curid=181053", "title": "Ramesse VI.", "text": "Ramesse VI.\n\nRamesse VI. byl pátým egyptským faraonem 20. dynastie. Vládl přibližně osm let a dva měsíce kolem poloviny 12. století př. n. l. Byl synem Ramesse III. a královny Isety Ta-Hemdžert. Jako princ byl znám pod jménem Ramesse Amunherchepšef; a držel tituly \"královského písaře\" a \"generála kavalérie\". Po jeho smrti převzal vládu jeho syn Ramesse VII., kterého měl s královnou Nubchesbed.\n\nRamesse VI. odrazil útok neznámých nájezdníků v Horním Egyptě. Za jeho vlády však pokračoval politický a ekonomický úpadek Egypta. Ztratil kontrolu nad posledními egyptskými pevnostmi v Kanaánu. Přestože pokračovala egyptská okupace v Núbii, ztráta asijských území značně narušila ekonomiku Egypta a zvýšila ceny základních komodit.\n\nI přes ekonomické problémy pokračoval Ramesse VI. ve velkých stavebních projektech. Jeho fascinace vlastní osobou se projevovala okázalým vztyčováním svých soch. Tato posedlost šla tak daleko, že si přivlastňoval sochy a památky svých předků, ze kterých odstraňoval původní kartuše a nahrazoval je kartušemi se svým jménem. Egyptolog Amin Amer ho charakterizuje jako „krále, který si přál stát se velkým faraonem ve věku nepokojů a úpadku“. Jeho moc v Horním Egyptě postupně slábla, čehož dokázala využít vlivná rodina Ramessesnachtů, jejíž členové ovládli nejvyšší egyptské funkce.\n\nZemřel pravděpodobně ve čtyřiceti letech v devátém roce své vlády. Jeho hrobka KV9 leží v Údolí králů. Hrobku nicméně vyloupili vykradači hrobů a tělo zohavili. Faraonovy ostatky byly později přesunuty do hrobky Amenhotepa II., kde je roku 1898 objevil Victor Loret.\n\nRamesse VI. byl synem faraona Ramesse III., který je považován za posledního velkého faraona z období Nové říše. Toto rodičovství je doloženo velkým reliéfem nalezeným ve sloupoví chrámu v Medínit Habu, na kterém je zobrazen Ramesse III. v doprovodu deseti princů včetně Ramesse VI., kteří vzdávají svému otci Ramessovi III. úctu. Tento reliéf je znám pod jménem \"Průvod princů\".\n\nV 60. a 70. letech 20. století vznikly hypotézy, že Ramesse VI. není syn Ramesse III., ale jeho vnuk a syn buď neznámého prince, nebo prince Pentawera, který se podílel na vraždě Ramesse III. Tyto hypotézy jsou však nyní definitivně zamítnuty, protože otcovství Ramesse III. dokazuje právě reliéf \"Průvod princů\". Matkou Ramesse VI. byla pravděpodobně Iset Ta-Hemdžert, hlavní královská manželka Ramesse III., jak naznačuje nápis na dvířkách její hrobky v Údolí královen. Ramesse VI. byl v mládí jako princ znám pod jménem Ramesse Amunherchepšef; a držel tituly \"královského písaře\" a \"generála kavalérie\".\n\nHlavní manželkou Ramesse VI. byla královna Nubchesbed. Egyptologové Aidan Dodson a Dyan Hilton uvádějí, že s Ramessem měla celkem čtyři děti: prince Amenherchepšefa, Panebenkemyta, Ramesse Itamuna (budoucí faraon Ramesse VII.) a princeznu Isetu, která vykonávala kněžské funkce „uctívačky boha Amona“ a „boží manželky boha Amona“. Obřad jejího jmenování do kněžské funkce líčí stéla nalezená v Koptosu, která rovněž dokazuje, že Isetinou matkou byla Nubchesbed.\n\nPrinc Amenherchepšef zemřel před smrtí svého otce a byl pohřben v hrobce KV13 v Údolí králů, původně postavené pro důležitého úředníka z 19. dynastie Baye.\n\nEgyptologové James Harris, Edward Wente a Kenneth Kitchen se na základě nepřímých důkazů domnívají, že dalším synem Ramesse VI. a bratrem Ramesse VII. byl Ramesse IX. Důvodem těchto domněnek je vyobrazení Ramesse VII. a Ramesse IX. v pozici, která naznačuje, že jsou blízce příbuzní. Další indicií je skutečnost, že Ramesse IX. pojmenoval jednoho ze svých synů jménem Nebmaatre, což je také prenomen Ramesse VI.; je možné, že tímto způsobem Ramesse IX. uctil svého otce. Tuto hypotézu však zpochybnili jiní egyptologové, včetně Dodsona a Hiltona, kteří tvrdí, že Ramesse IX. byl synem prince Montuherchopšefa, a tedy synovcem Ramesse VI. Tito badatelé předkládají pro své hypotézy jiné nepřímé důkazy, zejména to, že Montuherchopšef je zobrazen v hrobce KV19, která patřila Ramessovi IX. s označením KV19. Jejich závěry podporuje i skutečnost, že matka Ramesse IX. se jmenovala Tachat a manželkou Montuherchopšefa mohla být žena shodného jména, a nelze tedy vyloučit, že se jedná o stejnou osobu.\n\nPodle současného vědeckého konsenzu vládl Ramesse VI. kolem poloviny 12. století před naším letopočtem celkem osm let a dva měsíce. Shoda ale nepanuje v přesné dataci Ramessova panování. Egyptolog Steve Vinson klade jeho vládu mezi roky 1156 př. n. l. a 1149 př. n. l., zatímco podle Erika Hornunga vládl mezi lety 1145 a 1137 př. n. l., Encyclopædia Britannica uvádí vládu od roku 1145 do roku 1139 př. n. l., podle Nicolase Grimala od roku 1144 do roku 1136 př. n. l. Ian Shaw, Jacobus van Dijk a Michael Rice uvádějí jeho vládu v letech 1143 až 1136 př. n. l., Jürgen von Beckerath uvádí roky 1142 až 1134 př. n. l. a podle Aarona Burkeho vládl Ramesse VI. mezi lety 1132 a 1125 př. n. l.\n\nRamesse VI. nastoupil na trůn po smrti svého synovce Ramesse V., který zemřel pravděpodobně na neštovice. Jeho sídelním městem byl Mennofer. Po svém nástupu na trůn faraon navštívil Veset, aby se zúčastnil každoroční slavnosti na uctění bohů Amona, Mut a Chonse. Situace na jihu Egypta nebyla v době jeho nástupu zcela stabilní. V pramenech je uváděno, že kvůli ohrožení blíže nespecifikovaným nepřítelem nemohli dělníci v Dér el-Bahrí pracovat na královské hrobce Ramesse V. Tento nepřítel krutě drancoval oblast Per-Nebyt a vesetský vezír Medžaje nařídil dělníkům, aby přerušili práce. Není jasné, kdo byli tito nepřátelé. Mohlo se jednat o libyjský kmen Mešveš, egyptské bandity, nebo jak se domníval egyptolog Jaroslav Černý, šlo o občanskou válku mezi stoupenci Ramesse V. a Ramesse VI. Tuto hypotézu podpořil Rice, zatímco Kitchen, Grimal a van Dijk ji odmítli. Je pravděpodobné, že brzy poté následovala vojenská kampaň. Od druhého roku Ramessovy vlády se zdá, že tyto nepokoje ustaly. Socha z období mezi vládou Šešonka I. a Siamona nalezená v Karnaku ukazuje Ramesse VI., jak drží svázaného libyjského zajatce, a zdá se, že se jedná o vyobrazení tohoto konfliktu.\n\nPo uklidnění situace v Horním Egyptě následovalo konečné pohřbení Ramesse V. v zatím neidentifikované hrobce v Údolí králů. Při této příležitosti Ramesse VI. znovu navštívil Veset, aby v přítomnosti své matky, vezíra Nehyho a dalších soudních úředníků jmenoval svoji dceru Iset do kněžské role „uctívačky boha Amona“ a „boží manželky boha Amona“. Téhož roku faraon nařídil snížit počet dělníků na královských hrobkách ve vesnici Dér el-Medíně ze 120 na 60. Komunita dělníků v Dér el-Medíně se i nadále postupně zmenšovala, až byla osada za vlády 21. dynastie zcela opuštěna. Navzdory této redukci počtu dělníků nařídil Ramesse VI. výstavbu šesti hrobek v Údolí královen a urychlení výstavby hrobky Ramessovy matky Iset Ta-Hemžert. Není známo, zda se podařilo tyto hrobky dokončit, ale v každém případě dnes nejsou identifikovatelné.\n\nRamesse VI. během své vlády intenzivně vytvářel kult své osobnosti. Za tímto účelem nechal vztyčit mnoho svých soch, z nichž nejznámější byla umístěna v Hathořině chrámu v Dér el-Medíně, nazvaná „Pán dvou zemí, Nebmaatre Meryamon, Reův syn, Pán korun, Ramesse Amunherchepšef; Božský vůdce z Iunu, Milovaný jako Amon“. Úplný popis této sochy je uveden na zadní straně turínské papyrové mapy. Socha vyrobená ze dvou druhů malovaného dřeva a z hlíny zobrazovala faraona se zlatou bederní roušku, korunou z lapisu lazuli, zlatým ureem a se sandály z elektra. Kromě soch je Ramesse VI. zmíněn na mnoha reliéfech, nápisech a drobných nálezech z Karnaku, Koptosu i Iunu. Nápis na žulové bráně Ptahova chrámu v Mennoferu tvrdí, že nechal vztyčit velký obelisk z hladkého kamene. Ramesse VI. se pyšnil, že „je celá země poseta velkými stavbami na počest otců a bohů, postavenými jeho jménem“.\n\nV důsledku ztráty asijských území se během vlády Ramesse VI. prudce zvýšily ceny základních komodit, zejména obilí. Na zhoršující se ekonomické poměry faraon kupodivu zareagoval tak, že se uchýlil k přivlastňování soch a památek svých předků, ze kterých odstraňoval původní kartuše a nahrazoval je kartušemi se svým jménem. Nejznámější případy takových falzifikací jsou u soch Ramesse IV. v Karnaku a Luxoru, u sloupců textů napsaných Ramessem IV. na obelisku Thutmose IV. v Karnaku a u textů v hrobce Ramesse V. Podle všeho se však nejednalo o pokus o vymazání Ramessových předků z historie. Dokládá to například kartuše v chrámu Medínit Habu, kde se nachází kartuše Ramesse IV. v těsné blízkosti kartuše Ramesse VI. Ve svém počínání nebyl faraon příliš důkladný a zaměřoval se pouze na nejvýznamnější a nejviditelnější místa. Smyslem jeho počínání tak zřejmě bylo pouze upevňování vlastního majestátu.\n\nEgyptolog Amin Amer charakterizuje Ramesse VI. jako „krále, který se chtěl stát velkým faraonem ve věku nepokojů a úpadku“.\n\nZ doby vlády Ramesse VI. je známo několik významných úředníků. Funkci ministra financí a dozorce pokladnice zastával Montuemtawy, který v úřadu působil od konce vlády Ramesse III. Vezír Neferronpe byl do funkce instalován po nástupu Ramesse IV. na trůn, později i jeho syn Nehy byl vezírem. Dále jsou známi starosta Vesetu a královský komorník Qedren, velitel vojsk v jižním Egyptě Nebmarenachte, správce Wawatu nebo Penne, správce Horova chrámu v Derru a starosta Anîby“.\n\nVeset a celý Horní Egypt byl za vlády Ramesse VI. pod vlivem bohaté a mocné rodiny Ramessesnachtů. Sám Ramessesnacht zastával funkci nejvyššího kněze boha Amona a jeho otec Merybaste měl kontrolu nad mnoha finančními institucemi v Egyptě. Moc rodiny rostla na úkor faraona, a jak uvádí egyptolog Daniel Polz, „Ramessesnacht a jeho příbuzní byli na konci dvacáté dynastie nejmocnějšími lidmi v Egyptě“, jejich činnost však nemířila proti faraonovým zájmům. Ramessesnacht se často účastnil distribuce zásob pro dělníky a také řídil činnosti spojené s výstavbou královské hrobky, kterou pokladna nejvyššího kněze boha Amona zčásti financovala. Ramessesnachtův syn Usermarenachte získal funkci Amonova správce a stal se majitelem velkých pozemků ve středním Egyptě. Po Merybasteovi zdědil také funkci správce daní země, zajistil, aby Ramessesnachtova rodina měla úplnou kontrolu jak nad královskou pokladnou, tak nad pokladnicí knězů boha Amona. Další vysoké úřady jako „druhý a třetí kněz boha Amona“ nebo funkce „boží otec Amona“ ovládli lidé, kteří se do rodiny Ramesesnachtových přiženili.\n\nRamessesnacht byl natolik mocný, že si pro sebe postavil jednu z největších hrobek z celé thébské nekropole. Aby ukázal své politické a ekonomické postavení, obnovil také při stavbě svého památníku v Dra Abú el-Naga budovu ze sedmnácté nebo osmnácté dynastie. Egyptologové tvrdí, že Ramessesnacht a jeho dynastie v podstatě vytvořili druhé středisko moci v Horním Egyptě.\n\nRamesse VI. je poslední král z období Nové říše, jehož jméno je uvedeno na fragmentech zdí a dvou pilířů Hathořina chrámu v Serabit el-Chadim na Sinaji, kam faraon posílal výpravy pro měděnou rudu.\n\nEgypt v době vlády Ramesse VI. pravděpodobně ještě ovládal Levantu, nebo zde měl alespoň značný vliv. Svědčí o tom nález roztříštěné bronzové sochy Ramesse VI. objevené v Megidu v Kanaánu a jeho skarab nalezený v Alachu na pobřeží jižní Anatolie.\n\nEgypťané ztratili vliv v Kanaánu pravděpodobně ještě během vlády Ramesse VI. nebo krátce po jeho smrti. Egyptské posádky začaly za vlády Ramesse VI. opouštět Palestinu a vracet se do egyptských přístavů. Odpůrci egyptské nadvlády byli především dělníci z místních dolů, pravděpodobně pocházející z kanaánských měst.\n\nSituace v Núbii byla za vlády Ramesse VI. zřejmě stabilní. Větší komplikace v tomto regionu Egypťané nemohli připustit kvůli jeho ekonomickému významu, ale také díky značné promíšenosti egyptských přistěhovalců s místním obyvatelstvem. Na Seheilu poblíž Asuánu a v chrámu Ramesse II. ve Vádí es-Sebua byly nalezeny kartuše se jménem Ramesse VI. Faraon je rovněž zmíněn v hrobce Penneho v Aníbě nedaleko od třetího nilského kataraktu. Penne se zmiňuje o vojenských trestných výpravách dále na jih od Núbie.\n\nRamesse VI. byl pohřben v Údolí králů v hrobce známé pod označením KV9. Hrobka byla nejprve vystavěna pro Ramesse V., který byl později pohřben v jiné, zatím neidentifikované hrobce. Ramesse VI. přikázal hrobku KV9 zrenovovat jen pro něj, aniž zde mělo zůstat místo pro ostatky Ramesse V., který byl trvale pohřben až dva roky po nástupu Ramesse VI. na trůn.\n\nZa vlády Ramesse XI. hrobku KV9 znesvětili a vyplenili vykradači hrobů. Ramessova mumie byla následně za vlády Pinodžema (1078–1062) přesunuta do hrobky KV35 faraona Amenhotepa II., kde ji v roce 1898 objevil Victor Loret. Výzkumy mumie ukázaly, že Ramesse VI. zemřel ve věku kolem čtyřiceti let. Mumie byla v době nálezu vážně poškozena, hlava i trup byly rozděleny na několik kusů sekerou používanou vykradači hrobů.\nV roce 1898 hrobku KV9 prohledal Georges Daressy, který zde nalezl fragmenty velké žulové skříňky a také více než 250 fragmentů kamenného sarkofágu Ramesse VI. Sarkofág byl po dvou letech práce roku 2004 obnoven. Tvář sarkofágu je dnes vystavena v Britském muzeu. Zahi Hawass, tehdejší generální tajemník Nejvyšší rady pro památky Egypta, neúspěšně žádal o návrat tváře sarkofágu z Britského muzea do Egypta.\n\nRamesse VI. je někdy také nazýván jako Rameses VI., Ramesses VI. nebo jako Ramses VI., což jsou řecké podoby téhož jména.\n\n\n"}
{"id": "181054", "url": "https://cs.wikipedia.org/wiki?curid=181054", "title": "Dobrá voda (přítok Botiče)", "text": "Dobrá voda (přítok Botiče)\n\nDobrá voda je malý potok na rozhraní Uhříněvsi, Křeslic a Petrovic na jihovýchodě Prahy o délce 1,5 km.\n\nPramení v Uhříněvsi v mokřadu u ulic \"Nad Volyňkou\" a \"Františka Diviše\", (poblíž kontejnerového terminálu), který je pozůstatkem bývalého rybníka zakresleného při prvním vojenském mapování jako rybník \"Jezera\", (po něm je pojmenována celá čtvrť Uhříněvsi), a zachyceného ještě na mapách druhého vojenského mapování z let 1836 - 1852. Potok teče zprvu po hranici Křeslic a Petrovic, z níž se v závěrečné části odklání na území Křeslic. V lokalitě zvané \"Dobrá Voda\" nebo \"Na Dobré vodě\" mezi Petrovicemi a Křeslicemi se zprava, (proti pozůstatkům Fantova mlýna), souběžně s ulicí \"Na Dobré vodě\" vlévá do Botiče na jeho kilometru 17,46.\n\nNa potoce se zhruba v polovině jeho délky nachází suchý polder se zbytky vodní nádrže. Suchý polder a závěrečná část toku spadají do přírodního parku Botič-Milíčov. Potok teče nezalesněnou krajinou a krom samoty Dobrá Voda neprotéká přímo žádným sídelním útvarem.\n"}
{"id": "181055", "url": "https://cs.wikipedia.org/wiki?curid=181055", "title": "Famfrpál", "text": "Famfrpál\n\nFamfrpál, v originále Quidditch, je kouzelnický sport z knih o Harry Potterovi od J. K. Rowlingové.\n\nHraje se na létajících košťatech. Každý tým má sedm hráčů: 3 střelci, 2 odrážeči, 1 brankář a 1 chytač.\n\nHraje se s čtyřmi míči: dvěma potlouky (černé, ze železa, v průměru 10 palců, jako dělové koule, snaží se shodit co nejvíce hráčů z košťat), camrálem (velký jako fotbalový míč = 12 palců v průměru, červený) a zlatonkou (velká jako vlašský ořech, zlatá, s křidélky).\n\nStřelci střílí camrálem do kovových obručí (na každé straně hřiště jsou tři; hlídá je brankář), za každý vstřelený gól získává tým 10 bodů. Odrážeči odráží holemi potlouky od svých spoluhráčů a snaží se je poštvat proti protivníkovi. Brankář brání obruče svého týmu. Chytač se snaží najít malou zlatonku. Pokud ji chytí, zápas končí a jeho tým získává 150 bodů (takže většinou vyhrává). Zápas nekončí, dokud není chycena zlatonka. V extrémních případech může trvat i několik měsíců.\n\nZlatonka (anglicky Golden snitch) je malý, třpytivě zlatý míček o velikosti vlašského ořechu se stříbrnými křídly. Je velmi rychlá a snadno proklouzává mezi prsty. Při letu vydává tichý pisklavý zvuk.\n\nZlatonka je nejdůležitější míč celého zápasu, protože jejím chycením získá družstvo 150 bodů, a ukončí zápas. Nesmí se jí však dotknout nikdo jiný než chytač, jehož jediným úkolem v celém zápase je chytit ji. Zlatonka je začarována kouzlem, díky kterému dokáže identifikovat prvního člověka, který se jí dotkl – pro případ sporného chycení. Do zápasu se proto zlatonky nesmí nikdo dotknout, dokonce ani výrobce, který musí používat rukavice.\n\nZlatonka samostatně uvažuje, což se projevuje tím, že se snaží uletět a zároveň na sebe láká chytače. Nemá ale vlastní mozek, její chování je způsobeno pouze kouzly použitými při výrobě.\n\nDříve se místo zlatonky používal malý ptáček stejné velikosti, který se jmenuje zlatonoska. Při zápasech byla ale často zlatonoska rozmačkána, což vedlo téměř k jejich vyhubení. To vedlo k vynálezu zlatonky a označení zlatonosky za chráněného živočicha.\n\nTraduje se, že roku 1884 na vřesovišti Bodmin Moor zlatonka unikala chycení celých šest měsíců. Oba týmy, znechucené ubohým výkonem svých chytačů, poté nedohraný zápas raději ukončily. Zlatonka se zatím nenašla, ale někteří místní říkají, že ji zahlédli.\n\nApplebyské šípy (\"Appleby Arrows\")\n\nBallycastelští netopýři (\"Ballycastle Bats\")\n\nCaerphillské katapulty (\"Caerphilly catapults\")\n\nFalmouthští sokoli (\"Falmouth Falcons\")\n\nHolyheadské harpyje (\"Holyhead Harpies\") – za tým hraje taky Ginny Weasleyová.\n\nKenmarská káňata (\"Kenmare Kestrels\")\n\nKudleyští kanonýři (\"Chudley Cannons\") – Ron Weasley je jejich velký fanoušek.\n\nMontroseské straky (\"Montrose Magpies\")\n\nPuddlemerští spojenci (\"Puddlemere United\") – do týmu vstoupil Oliver Wood.\n\nPýcha Portree (\"Pride of Portree\")\n\nTutshillská tornáda (\"Tutshill Tornados\") – fandí jim Cho Changová.\n\nWigtownští tuláci (\"Wigtown Wanderers\")\n\nWimbournské vosy (\"Wimbourne Wasps\") – za tým hrál Ludo Pytloun.\n\nSofijští supi (\"Vratsa Vultures\")\nQuiberonští camrálisté (\"Quiberon Quafflepunchers\")\nHeidelberští harcovníci (\"Heidelberg Harriers\")\nGorodočtí chrliči (\"Gorodok Gargoyles\")\nBigonvillští bombardéři (\"Bigonville Bombers\")\nBragští bijci (\"Braga Broomfleet\")\nSopotští skřeti (\"Grodzisk Goblins\")\n\nMoutohorští papoušci (\"Moutohora Macaws\")\n\nThundelarrští hromovládci (\"Thundelarra Thunderers\")\n\nWoollongongští válečníci (\"Woollongong Warriors\")\n\nČambští čarodějové (\"Tchamba Charmers\")\n\nGimbijští zabíječi obrů (\"Gimbi Giant-Slayers\")\n\nSumbawangské sluneční paprsky (\"Sumbawanga Sunrays\")\n\nMeteory z Moose (\"Moose Jaw Meteorites\")\n\nHaileyburská kladiva (\"Haileybury Hammers\")\n\nStonewallští buřňáci (\"Stonewall Stormers\")\n\nSladkovodní hvězdy (\"Sweetwater All-Stars\")\n\nFitchburské pěnkavy (\"Fitchburg Finches\")\n\nPatagonští pávi (\"Patonga Proudsticks\")\n\nTarapotští toreadoři (\"Tarapoto Tree-Skimmers\")\n\nTojohaši Tengu\n\nV roce 2005 vznikl ve Spojených státech sport inspirovaný famfrpálem – Mudlovský famfrpál (). Ve sportu se hraje i mistrovství světa; roku 2018 se ho poprvé zúčastnilo i Česko.\n"}
{"id": "181057", "url": "https://cs.wikipedia.org/wiki?curid=181057", "title": "Střední škola stavební Třebíč", "text": "Střední škola stavební Třebíč\n\nStřední škola stavební Třebíč je střední škola v Třebíči. Škola nabízí středoškolské vzdělání v oboru stavebnictví ve formě čtyřletých studijních a tříletých učebních oborů. Škola v současnosti nabízí taktéž studium nástavbové.\n\nDo roku 2004 škola sídlila na Václavském náměstí v budově \"Dvanáctiletky\" a ZŠ Václavské náměstí. Nyní sídlí v budově na Kubišově ulici čp. 1214/9, kde dříve působila ZŠ Kubišova, která byla sloučena s ZŠ Václavské náměstí a pod novým názvem ZŠ Horka-Domky přesunuta do budovy na Václavském náměstí. Od 1. října 2016 byl ředitelem školy jmenován Jiří Kurka. V roce 2018 bude rekonstruována jídelna a technické zázemí školy, kdy investorem bude Kraj Vysočina.\nNa Střední škole stavební v Třebíči je kromě předmětů všeobecného zaměření kladen důraz zejména na výuku předmětů odborných, tedy souvisejících s oborem a problematikou stavebnictví a oborů úzce souvisejících. Těmito předměty jsou například Dějiny architektury, Deskriptivní geometrie, Pozemní stavitelství, Stavební mechanika, Stavební materiály, Geodézie, Stavební provoz a jiné.\n\nŽáci školy se pravidelně zúčastňují odborných soutěží v oboru stavebnictví zaměřených na projektování, rozpočtování a řešení úkolů spojených s problematikou současného stavebnictví. Mezi tyto soutěže patří například akce s názvem Stavba Vysočiny, Středoškolská odborná činnost (SOČ) nebo Rozpočtujeme s Callidou.\n\nV současnosti je Střední škola stavební v Třebíči zapojena do následujících projektů\n\n\nStřední škola stavební v Třebíči je v současnosti příjemcem dotace v rámci programu \"Nízkoenergetické a pasivní domy – konstrukce budov z hlediska tepelné techniky\". Součástí tohoto programu je škola v době od července 2010 do května 2012. Projekt \"Nízkoenergetické a pasivní domy – konstrukce budov z hlediska tepelné techniky\" je určen studentům 3. ročníků oborů Pozemní stavitelství a Technická zařízení budov. V rámci tohoto programu byly naplánovány celkem 4 stáže, z toho 2 do Itálie (říjen 2010, říjen 2011) a 2 do Španělska (duben 2011, duben 2012).\n\nV současnosti škola pro své studenty pořádá různé sportovní akce a turnaje. Taktéž studentům nabízí absolvování zimních lyžařských výcvikových kurzů.\n\nŠkola studentům taktéž umožňuje spolupráci na vydávání internetového školního časopisu \"Pornotherm\".\n\nOficiální stránky\n"}
{"id": "181059", "url": "https://cs.wikipedia.org/wiki?curid=181059", "title": "Mečík", "text": "Mečík\n\nMečík (\"Gladiolus\") je rod jednoděložných rostlin z čeledi kosatcovité (\"Iridaceae\").\n\nJedná se o vytrvalé pozemní byliny, s hlízami. Jsou to rostliny jednodomé s oboupohlavnými květy. Stonky jsou vzpřímené, nevětvené, vzácněji větvené. Listy jsou střídavé, přisedlé, s listovými pochvami. Čepele listů jsou celokrajné, většinou kopinaté, mečovité, rýhované, často trochu ztlustlé, žilnatina je souběžná. Květy jsou oboupohlavné, poměrně velké a nápadné, zygomorfické (souměrné), různých barev, jsou v květenstvích, zpravidla v vějířcích. Květy jsou podepřeny listeny. Okvětí se skládá z 6 okvětních lístků ve 2 přeslenech (3+3), které jsou dosti odlišné, spodní bývají větší než horní a vnější jsou často užší než vnitřní. Celé okvětí je dole srostlé v trubku. Tyčinky jsou 3, jsou nahoru zakřivené. Gyneceum je složeno ze 3 plodolistů, je synkarpní, semeník je spodní. Čnělka je 1, ale dělí se do 3 nitkovitých laloků. Plodem je trojpouzdrá tobolka, semena jsou křídlatá.\n\nJe známo asi 260 druhů, které jsou rozšířeny hlavně v Africe, a to často i v tropické a jižní a také na Madagaskaru, podstatně méně zasahují do Evropy a Asie, v Americe pouze adventivně.\n\nV ČR rostou přirozeně 2 druhy. Běžnější je mečík střechovitý (\"Gladiolus imbricatus\"). Je to druh vlhkých luk, který dosti utrpěl kolektivizací ve 2. polovině 20. století. Jedná se o silně ohrožený druh (C2), častěji ho můžeme spatřit např. v Bílých Karpatech a ve vojenském újezdu Libavá. Mnohem vzácnější a v ČR kriticky ohrožený je mečík bahenní (\"Gladiolus palustris\"), který se do dnešních dní zachoval na několika lokalitách v Polabí a na jihovýchodní Moravě. V zahradách jsou hojně pěstovány různé hybridy cizích druhů, které do volné přírody nezplaňují.\n\n\nKvětena ČR: 8 nebo 9 díl\n\n\n \n"}
{"id": "181060", "url": "https://cs.wikipedia.org/wiki?curid=181060", "title": "John Major", "text": "John Major\n\nSir John Major, KG, CH, PC (* 29. března 1943 Londýn) je britský politik, v letech 1990–1997 vůdce konzervativní strany a předseda vlády Spojeného království.\n\nNarodil se v chudé rodině cirkusového herce. Ze školy odešel v 16 letech a živil se jako autobusový průvodčí. Dále pracoval jako úředník v pojišťovně a výrobce zahradních ozdob. Nějaký čas byl bez práce, od roku 1965 byl zaměstnán v Standard Chartered Bank, kde se mu podařilo vybudovat kariéru.\n\nOd 60. let byl členem Konzervativní strany, do parlamentu byl poprvé zvolen v roce 1979. Ve vládách Margaret Thatcherové byl postupně náměstkem ministra financí, ministrem zahraničí a krátce i ministrem financí. Po sesazení Margaret Thatcherové z čela Konzervativní strany byl zvolen jejím předsedou a vzápětí se stal i premiérem.\n\n27. listopadu 1990 se stal vůdcem Konzervativní strany a o den později byl jmenován předsedou vlády. Jeho léta v úřadě byla poznamenána spory uvnitř vlastní strany, které se projevily například při schvalování Maastrichtské smlouvy.\n\nVýznamným otřesem prošla Majorova vláda v důsledku Černé středy 16. září 1992, kdy byla v důsledku spekulací nucena stáhnout libru z Evropského měnového systému. Podpora premiéra u veřejnosti byla mizivá (volby z jara téhož roku vyhrál s těsnou většinou) a Major uvažoval o demisi. Po prohře v předsednických volbách Konzervativní strany a aférách svých ministrů prohrál v roce 1997 volby s nejhorším výsledkem od roku 1832 a novým předsedou vlády se stal Tony Blair.\n\nZa Majorovy vlády došlo k válce v Perském zálivu, po jejím skončení se britské letectvo podílelo na ochraně bezletových zón nad jižním a severním Irákem. Zahájil také dialog mezi stranami konfliktu v Severním Irsku.\n\nJohn Major se angažuje v kriketových organizacích. V roce 2005 obdržel, jako většina bývalých britských premiérů, Podvazkový řád spojený s povýšením do rytířského stavu.\n\nV roce 1970 se oženil, s manželkou Normou mají syna a dceru. V 2002 vyšlo najevo, že v době svého předsednictví vlády udržoval několik let nemanželský milostný poměr.\n\n"}
{"id": "181065", "url": "https://cs.wikipedia.org/wiki?curid=181065", "title": "Sociálnědemokratická strana Německa", "text": "Sociálnědemokratická strana Německa\n\nSociálnědemokratická strana Německa (německy Sozialdemokratische Partei Deutschlands, zkratkou SPD) je německá levicová politická strana, nejstarší a nejpočetnější strana v Německu a jedna z nejstarších až do současnosti existujících stran na světě.\nAčkoliv má strana své kořeny v dělnickém hnutí (je například členem Socialistické internacionály), mění se zejména od doby své účasti na západoněmeckých vládách ve stranu liberálně středolevé orientace. SPD má i svou organizaci pro mladé - členové mladší 35 let jsou organizováni jako \"Jusos\" (Mladí socialisté v SPD, německy \"Jungsozialisten in der SPD\").\n\nSpolupředsedy strany jsou od prosince 2019 Norbert Walter-Borjans a Saskia Eskenová.\n\nStrana za datum svého založení považuje 23. květen 1863, kdy byl v Eisenachu založen Ferdinandem Lassallem liberálnědemokratický Sněm německých dělnických spolků. V roce 1869 pak byl Augustem Bebelem přetvořen na Sociálnědemokratickou dělnickou stranu. Tzv. protisocialistickými zákony Otto von Bismarcka z roku 1878 byly socialisté zakázáni, především kvůli jejich prorevolučním a protimonarchistickým názorům. V roce 1890 byla však strana opět povolena a změnila své jméno na SPD.\n\nV reakci na vyloučení z politického spektra byl nový Erfurtský program SPD z roku 1891 mnohem radikálnější než původní Gothajský program z roku 1875. Na přelomu století v SPD zuřil ideový boj mezi orthodoxním marxismem (Karl Kautsky a Rosa Luxemburgová) a revizionismem (Eduard Bernstein, Friedrich Ebert a Philipp Scheidemann). V roce 1903 byli sice revizionisté poraženi, ale jejich pozice stále sílila.\n\nSíla socialistů postupně narůstala a v roce 1912 se stali nejsilnější stranou v parlamentu. Přesto však neměli žádný podíl na vládě. Jako jedna z nejsilnějších stran musela SPD převzít díl odpovědnosti za financování válečného úsilí Německa. To se stalo novým dělícím kritériem, když i někteří bývalí revizionisté (Bernstein) byli pacifisty. To vedlo k rozkolu v SPD, v jehož důsledku 4. dubna 1917 založila skupina vyloučených členů Nezávislou sociálně demokratickou stranu Německa (\"Unabhängige Sozialdemokratische Partei Deutschlands\", USPD), jejíž předsedou se stal Hugo Hasse.\n\nPo vzniku republiky se radikálnější část nezávislých sociálních demokratů oddělila od USPD a založila Komunistickou stranu Německa (\"Kommunistische Partei Deutschlands\", KPD), která se později stala největším protivníkem sociálních demokratů. Během let 1919-20 však zůstala hlavním oponentem SPD stále významnější USPD, která získala na úkor SPD 750 000 členů a srovnatelný volební výsledek. Během roku 1920 proběhla v USPD debata o vztahu ke Kominterně. V důsledku toho se od USPD oddělilo levé křídlo vedené Ernstem Thälmannem, které se sloučilo s KPD, a vznikla tak Sjednocená komunistická strana Německa (\"Vereinigte Kommunistische Partei Deutschlands\", VKPD), z níž se později stala masová KPD. Většina ze zbývajících členů USPD se 24. září 1922 sloučila s SPD, dali tak vzniknout VSPD (\"Vereinigte Sozialdemokratische Partei Deutschlands\", Sjednocená sociálnědemokratická strana Německa). Zatímco SPD byla součástí tzv. výmarské koalice podporující republikánské zřízení, komunisté se stavěli proti novému režimu.\n\nPo nástupu Adolfa Hitlera k moci byla strana v dubnu 1933 rozpuštěna. Její představitelé byli vězněni v koncentračních táborech. Část členů SPD bojovala ve španělské občanské válce.\n\nStrana byla v roce 1945 obnovena ve všech okupačních zónách Německa. V sovětské zóně však byla pod nátlakem sloučena s Komunistickou stranou Německa (KPD) a z toho vzniklá Sjednocená socialistická strana Německa (SED) vládla v NDR pod sovětským vlivem až do roku 1989.\n\nV Západním Německu byla SPD dlouhá léta v opozici. V roce 1966 vstoupila s CDU a CSU do tzv. velké koalice. Ačkoliv nevyhrála volby, vytvořila v roce 1969 koalici s FDP a její předseda Willy Brandt se stal spolkovým kancléřem. Roku 1972 (poprvé od roku 1949) vyhrála volby a vládla až do roku 1982 v koalici s liberály. Po Brandtově odstoupení v roce 1974 se stal Helmut Schmidt druhým poválečným kancléřem z řad SPD. O tento úřad přišel v roce 1982, když FDP pod vedením ministra zahraničí Hanse-Dietricha Genschera změnila strany a dopomohla Helmutu Kohlovi k vedení vlády.\n\nZnovu k moci se SPD na sedm let dostala až v roce 1998, v koalici se Zelenými se svým předsedou Gerhardem Schröderem jako kancléřem. Schröder ztratil tento úřad po těsné porážce v předčasných volbách v roce 2005 ve prospěch současné kancléřky Angely Merkelové. V letech 2005-2009 byla SPD zastoupena ve spolkové vládě ve velké koalici s CDU/CSU. Po volbách v roce 2009 přešla do opozice kvůli vítězství CDU/CSU a FDP. Nová příležitost pro účast na vládě se pro SPD naskytla po volbách v roce 2013, když se FDP nedostala do Spolkového sněmu. Ve třetí vládě Angely Merkelové obdržel tehdejší předseda SPD Sigmar Gabriel křeslo ministra hospodářství. Frank-Walter Steinmeier se stal nejprve ministrem zahraničí, začátkem roku 2017 spolkovým prezidentem.\n\nVe volbách do Německého spolkového sněmu, jež se konaly dne 24. září 2017, se SPD, tehdy pod vedením předsedy Martina Schulze, umístila s neuspokojivým ziskem 20,5 % odevzdaných hlasů na druhém místě za CDU/CSU. Strana získala pouze 153 poslaneckých mandátů, podstatně méně než ve volbách v roce 2013.\n\nPo volbách 2017 se SPD nejprve rozhodla odejít do opozice a nezúčastnit se jednání o nové vládní koalici s CDU/CSU. Na některých postech ve vedení strany byly brzy po parlamentních volbách provedeny personální změny. Mimo jiné byla do důležité funkce předsedkyně poslaneckého klubu ve Spolkovém sněmu a posléze 22. dubna 2018 také na post předsedkyně SPD zvolena Andrea Nahlesová. Ta byla až do svého zvolení předsedkyní poslaneckého klubu spolkovou ministryní práce a sociálních věcí; z tohoto úřadu poté odstoupila.\n\nPo ztroskotání pokusu CDU/CSU o tzv. jamajskou koalici s FDP a Zelenými se však SPD rozhodla jinak, a sice přece jen pro tzv. „velkou koalici“ s křesťanskými stranami pod vedením úřadující kancléřky Angely Merkelové (\"Große Koalition\", všeobecně zvaná \"Groko\"). Po dlouhém tzv. sondování o společném vládním programu dostalo vedení SPD od mimořádného sjezdu strany dne 21. ledna 2018 přes odpor více než 40 % delegátů, zvláště organizace Mladí socialisté pod vedením Kevina Kühnerta, svolení k vlastnímu jednání s CDU/CSU o programu, personálním obsazení ministerstev a dalších otázkách.\n\nV průzkumech volebních preferencí, konaných v průběhu roku 2018, poklesla SPD v celém Německu na zhruba 18 %, a později dokonce na 15 %, tedy na nejnižší stav ve své historii od roku 1945. Na podzim 2018 získala SPD v Bavorsku ve volbách do zemského sněmu pouze 9,8 % hlasů, ve volbách v Hesensku pak 19,8 %.\n\nDne 9. března 2018 oznámilo vedení SPD jména šesti osob, tří političek a tří politiků, které strana nominuje jako ministry ve čtvrté vládě Angely Merkelové (\"Kabinett Merkel IV\"). SPD pro sebe v jednáních s CDU/CSU získala velmi důležité ministerstvo financí; tento ústupek je považován za osobní neúspěch kancléřky Merkelové. Ministrem financí se stal Olaf Scholz, dosavadní primátor Hamburku. Poté, co dva potenciální kandidáti na post ministra zahraničí, Martin Schulz a Sigmar Gabriel, vypadli ze hry, se novým ministrem tohoto resortu stal Heiko Maas, dosavadní ministr spravedlnosti. Jeho resort převzala právnička a bývalá soudkyně Katarina Barley, která již byla členkou kabinetu Merkel III. Novými ministry a ministryněmi jsou Hubertus Heil, bývalý generální sekretář strany, jako ministr práce a sociálních věcí, Svenja Schulze jako ministryně životního prostředí a Franziska Giffey jako ministryně pro rodinu, seniory a mládež. Posledně jmenovaná žena je ve vrcholné politice zcela nová, má však politické zkušenosti jako starostka ve velmi problémové berlínské městské části Neukölln (330 000 obyvatel). Je zároveň jedinou osobou původem z bývalé Německé demokratické republiky, která je ministryní v celoněmecké vládě, nehledě na samotnou kancléřku Merkelovou.\n\n\n\nVolební výsledky od roku 1949\n\n"}
{"id": "181068", "url": "https://cs.wikipedia.org/wiki?curid=181068", "title": "Nikola Sudová", "text": "Nikola Sudová\n\nNikola Sudová (* 17. března 1982 Jablonec nad Nisou) je bývalá česká akrobatická lyžařka, věnující se jízdě v boulích. Jejím trenérem je bývalý reprezentant v lyžování Radek Herot. Akrobatickému lyžování se věnovala i její mladší sestra Šárka Sudová.\n\nNa mistrovství světa získala v jízdě v boulích stříbro (2005) a bronz (2009), vyhrála SP v Mont Tremblant 2005 a v Apexu 2006. Zúčastnila se Zimních olympijských her 2002 (19. místo), na ZOH 2006 v Turíně skončila šestá. Vrcholem její dosavadní kariéry měl být olympijský závod ve Vancouveru 2010, kde chtěla zaútočit na medaili. Ovšem měsíc před olympiádou (13. ledna 2010) si při tréninku na závod Světového poháru v americkém Deer Valley přetrhla zkřížený vaz v koleni. Přesto nakonec s ortézou vyrobenou na míru ve Vancouveru startovala a jako jediná z trojice českých reprezentantek postoupila do finále, kde obsadila 16. místo. Na následujících ZOH 2014 v Soči se umístila na devátém místě.\n\nV květnu 2015 se rozhodla ukončit sportovní kariéru.\n\nPodle Nikoly Sudové byl pokřtěn vrtulník letecké záchranné služby v Jihomoravském kraji. Byla mu přidělena mezinárodní imatrikulační značka \"OK-NIK\", kde NIK je zkratka jejího křestního jména (viz Kryštof 04).\n\n"}
{"id": "181070", "url": "https://cs.wikipedia.org/wiki?curid=181070", "title": "Kitzbühel", "text": "Kitzbühel\n\nKitzbühel (česky dříve \"Kobylí\") je město v rakouském Tyrolsku ležící na řece Kitzbühler Ache, v nadmořské výšce 762 metrů, mezi horskými vrcholy Hahnenkamm (1712 m) a Kitzbüheler Horn (1996 m). Je také administrativním centrem okresu Kitzbühel. Žije zde obyvatel.\n\nPrvními obyvateli byli v období mezi 11. a 8. stoletím před naším letopočtem Ilyrové těžící v okolních horách měď. Okolo roku 15 př. n. l. jednotky císaře Augusta překonaly Alpy a založily zde nové provincie, mezi nimi Noricum. Po zániku západořímské říše se okolo roku 800 v oblasti usadil germánský kmen Bavorů, a začal mýtit zdejší lesy. Ve 12. století je poprvé zmiňováno jméno \"Chizbuhel\" v dokumentech kláštera v Chiemsee. \"Chizzo\" v bavorštině znamená \"klan\", \"Bichl\" \"(Bühel)\" popisuje umístění osady na kopcích.\n\nKitzbühel se stal součástí Horního Bavorska v roce 1255. Vévoda Ludvík II. Bavorský mu udělil městská práva 6. června 1271, a město bylo obehnáno silnými hradbami. Během následujících století se město stalo centrem obchodu a úspěšně se rozvíjelo. Nikdy nebylo postiženo válkou. Hradby byly proto sníženy na úroveň prvního patra a byly na nich postaveny nové domy. Když se Markéta Pyskatá vdala za bavorského vévodu Ludvíka V., stal se Kitzbühel v roce 1342 součástí Tyrol. Po míru v Schärdingu v roce 1369 byl opět navrácen Bavorsku. 30. června 1504 se město znovu vrátilo k Tyrolsku, když Maximilián I. Habsburský obsadil spolu s ním i Kufstein.\n\nMaximilián Kitzbühel zastavil a město se na konci 16. století dostalo do správy hrabat z Lambergu. K 1. květnu 1840 přešlo město oficiálně pod rakouskou správu. Válečná tažení 18. a 19. století se města nijak výrazně nedotkla, ačkoliv někteří obyvatelé se zapojili do tyrolského povstání proti Napoleonovi. Kitzbühel se také ještě jednou dostal pod bavorskou správu po uzavření Prešpurského míru.\nPo pádu Napoleona a Vídeňském kongresu připadl opět Tyrolsku.\n\nKdyž císař František Josef I. dokončil spojení své říše a byla postavena železniční trať mezi Salzburgem a Tyrolskem v roce 1875, začal obchodní a průmyslový rozvoj města. Během první a druhé světové války zůstal Kitzbühel daleko od válečného dění.\n\nKitzbühel je jedním z nejznámějších rakouských turistických a sportovních středisek. Ve městě a přilehlých obcích Reith, Aurach a Jochberg se nachází 516 ubytovacích podniků (z toho 6 pětihvězdičkových hotelů) s celkovou kapacitou 9200 lůžek. Jejich klientelu tvoří převážně Němci (v zimě 35%, v létě dokonce 46%), Rakušané (20% v zimě a 18% v létě) a Britové (14% a 10%), ale v posledních letech přibývá také Rusů, kteří zde vlastní i některé hotely: například luxusní hotel Grand Tirolia patří Jeleně Baturinové, manželce moskevského starosty Lužkova a nejbohatší ženě v Rusku.\n\nNa svazích hory Hahnenkamm se každoročně pořádají závody světového poháru v alpském lyžování.\n\nV létě se stává centrem golfu - v okolí města jsou dvě osmnáctijamková a dvě devítijamková hřiště a další se brzy začne stavět. Pravidelně se tu koná také jeden z turnajů ATP \"Generali Open\". Od roku 1988 se také jezdí v okolí \"Kitzbüheler Alpenrallye\", závod historických automobilů.\n\nV okolí města je síť turistických stezek a horských cest v celkové délce přes 500 km - např. na Hahnenkamm, na Kitzbüheler Horn, k Schwarzsee (možnost koupání).\n\n\nMěstem prochází silnice \"B161\", spojující St. Johann in Tirol s městem Mittersill, protíná ji \"B170\" do Wörglu.\n\nŽeleznice byla do Kitzbühelu dovedena v roce 1875. Ve městě jsou železniční stanice \"Kitzbühel Hauptbahnhof\", \"Kitzbühel Hahnenkamm\" a \"Kitzbühel Schwarzsee\" na trati spojující Salzburg s Tyrolskem.\n\n\n\n"}
{"id": "181072", "url": "https://cs.wikipedia.org/wiki?curid=181072", "title": "STS-45", "text": "STS-45\n\nSTS-45 byla mise raketoplánu Atlantis americké NASA v roce 1992. Hlavním užitečným zařízením byla atmosférická laboratoř Atlas-1 (Atmospheric Laboratory for Applications and Science).\n\n\nStart raketoplánu byl naplánovaný na 23. března, byl ale odložen o jeden den. Při plnění nádrže kapalným vodíkem byla zjištěna zvýšená koncentrace vodíku v motorovém prostoru. Pozemní technický tým při hledání závady zjistil, že problém byl u těsnění mezi družicovým stupněm a vnější nádrží (ET). Netěsnost vznikla kvůli rozdílným teplotám. Jakmile se teploty kolem těsnění vyrovnaly, koncentrace vodíku se dostala do normálních hodnot. Start byl přeplánován na 24. března.\n\nNejdůležitějším zařízením na palubě v nákladovém prostoru byla atmosférická laboratoř ATLAS-1. Laboratoř byla vybavena dvanácti přístroji dodanými ze Spojených států, Francie, Německa, Belgie, Švýcarska, Nizozemska a Japonska na studium chemických vlastností atmosféry, slunečního záření, fyzikálních vlastností kosmického plazmatu a pokusy s ultrafialovou astronomií.\n\nPřístroje v laboratoři ATLAS-1 byly:\n\nMimo laboratoř ATLAS-1 byl na palubě raketoplánu ještě ultrafialový spektrometr (SSBUV) a několik dalších experimentů.\n\n"}
{"id": "181073", "url": "https://cs.wikipedia.org/wiki?curid=181073", "title": "Starostové a nezávislí", "text": "Starostové a nezávislí\n\nStarostové a nezávislí (STAN) je české politické hnutí, zaměřené především na komunální politiku na úrovni obcí a krajů. Své zástupce má však i v Poslanecké sněmovně, Senátu a Evropském parlamentu. V čele hnutí byl od dubna 2016 do dubna 2019 Petr Gazdík, kterého následně vystřídal poslanec a starosta Kolína Vít Rakušan.\n\nHnutí vzniklo transformací v roce 2009 z hnutí Nezávislí starostové pro kraj (NSK), které bylo založeno v roce 2004. Na rozdíl od NSK, které působilo především ve Zlínském kraji, hnutí Starostové a nezávislí má celostátní charakter.\n\nPrvním předsedou STAN byl od roku 2009 Petr Gazdík a prvním místopředsedou Stanislav Polčák, za kterých byla uzavřena dohoda s TOP 09 na všech úrovních politiky. Petr Gazdík se stal předsedou poslaneckého klubu TOP 09 a Starostů.\n\nV roce 2013 byla uzavřena nová dohoda, která fakticky omezila spolupráci obou politických uskupení pouze na parlamentní úrovni, tedy v Poslanecké sněmovně a Senátu.\n\nOd března 2014 se stal novým předsedou STAN liberecký hejtman Martin Půta a prvním místopředsedou Petr Gazdík. Stanislav Polčák se stal místopředsedou. Ve stejném roce STAN a TOP 09 kandidovali do Evropského parlamentu společně a získali 15,95 % hlasů, což jsou 4 mandáty. Jedním z nově zvolených europoslanců byl i místopředseda hnutí Stanislav Polčák.\n\nV čele hnutí stál od dubna 2016 do dubna 2019 Petr Gazdík, který vedl hnutí do krajských a senátních voleb.\n\nOd dubna 2019 stojí v čele hnutí Vít Rakušan.\n\nV roce 2017 změnili logo a poprvé kandidují samostatně\ndo Poslanecké sněmovny, celostátním lídrem pro volby se stal poslanec Jan Farský. Získali 6 mandátů.\n\nV roce 2018 hnutí STAN výrazně uspělo v komunálních (nejvíce zvolených zastupitelů mezi politickými stranami) i senátních volbách (2. místo za ODS). Po vstupu dalších senátorů se v říjnu 2018 stal senátní klub Starostové a nezávislí nejsilnějším klubem v horní komoře Parlamentu.\n\nK základním prioritám hnutí patří odpovědné hospodaření, kvalitní vzdělávací systém, péče o životní prostředí a zachování kulturního dědictví. Investice do vzdělání je zárukou budoucí prosperity, jež však musí být založena na zásadě šetrnosti (v nakládání s financemi, energetickými zdroji, ale i obezřetnými krajinnými zásahy).\n\nProgram se dá jinými slovy chápat tak, že hnutí podporuje princip subsidiarity, chce tedy, aby o věcech s místním dopadem rozhodovaly místní samosprávy, pokud je to efektivní. Dále se zasazuje o celkovou decentralizaci moci, omezení byrokracie, potírání korupce a zneužívání moci. Podporuje také evropskou integraci, kvalitní vzdělávací systém a investice do vědy. V otázkách ekonomiky státu se zasazuje o tržní principy s nezbytným sociálním akcentem a nedotknutelnost soukromého vlastnictví. V neposlední řadě dbá na ochranu životního prostředí.\n1. Základy Evropy a našeho státu\n\nSTAROSTOVÉ A NEZÁVISLÍ (STAN) jsou politickým hnutím, které ve svých programových dokumentech vychází z kořenů judaisticko-křesťanské morálky Evropy, plně se hlásí k ideálům evropské otevřenosti, humanismu a mravnosti, čerpající z odkazu vzniku samostatného státu, založeného na rovnosti mužů, žen a příležitostí. Vyznáváme sekularizovaný stát, v němž platí svoboda vyznání, a zároveň žádné náboženství ani církev nemá podíl na státní moci.\n\n2. Svobodný člověk a svobodná společnost\n\nZákladní hodnotou pro nás představuje svobodný člověk a občanská společnost. Věříme proto ve společenské uspořádání, v němž veřejná moc reguluje náš každodenní život a svobodu v nezbytně nutné míře. Lidský život a svoboda jsou hodny nejvyšší ochrany. Svoboda výchovy, vzdělávání, vědy, univerzit a lidského myšlení obecně tvoří základy svobodné evropské společnosti. Lidská práva a svobody jsou klíčovou součástí našeho ústavního pořádku.\n\n3. Pevné mezinárodní ukotvení\n\nHnutí přispívá zajištění důstojného a respektovaného místa České republiky ve světě a k posilování spolupráce členských států Evropské unie. Jen pevná opora v euro-atlantické spojenectví zajistí mírovou a svobodnou budoucnost naší země. Budoucnost Evropy se musí opírat o zodpovědnost členských států EU, jejich spolupráci a solidaritu a vycházet z výrazného ztotožnění občanů jednotlivých zemí se zásadními kroky Evropské unie.\n\n4. Decentralizace státu a samospráva\n\nCílem činnosti hnutí STAN je vytvoření fungujícího státu, vznikajícího zezdola, jenž se opírá o rozvinutou místní a regionální samosprávu. Svoboda člověka plyne i z jeho práva podílet se na spolurozhodování v rámci demokratického způsobu vlády. Svobodná obec je pro nás pilíř státu, v níž se rozvíjí mezilidské vztahy, sounáležitost a ochrana tradic.\n\n5. Individuální odpovědnost\n\nZákladní uspořádání státu má odrážet hledisko zodpovědného občana, jenž se musí o život svůj a své rodiny postarat sám. Pokud problémy, jimž čelí, však přesahují schopnosti a možnosti jeho a jeho rodiny, je povinna mu pomoci jeho obec a je-li to i nad její možnosti pak kraj (region). Teprve až v poslední řadě je povinován zakročit ve prospěch občana stát. Starostové a nezávislí proto vyznávají toto členění naší odpovědnosti za sebe sama a naše blízké:  občan/rodina l obec/kraj l stát\n\n6. Právní stát a rovnost\n\nHnutí usiluje o důvěru v právní řád, zkvalitnění zákonů a vymahatelnost práva. Nelze-li právo vymoci, jsou podkopány samotné základy státu. Výkon občany svěřené státní moci je vždy podřízen principům právního státu, respektu k zákonům, kterému podléhá i stát samotný. Hnutí odmítá veškeré projevy národnostní, náboženské a rasové nesnášenlivosti a staví na zásadě rovných příležitostí, ale i povinností, jakož i odpovědnosti každého jednotlivce.\n\n7. Ochrana vlastnictví a solidarita\n\nNedotknutelnost soukromého vlastnictví je klíčová pro fungování státu a svobodného trhu. Opíráme se o solidaritu společenství zodpovědných občanů pro zajištění důstojného života všech, zejména v tíživých životních situacích, přístupu ke vzdělání, ochraně zdraví, pomoci ve stáří.\n\n8. Šetrnost\n\nV přístupu ke zdrojům, ať přírodním či ekonomickým, se opíráme o zásadu šetrnosti s cílem předat budoucím generacím příznivé životní prostředí. Prosazujeme vyrovnané hospodaření s veřejnými prostředky a v oblasti administrativy potírání zbytečné byrokracie.\n\n9. Služba občanům\n\nHnutí pojímá výkon veřejných funkcí jako službu občanům při uplatňování demokratických pravidel vládnutí. Prosazujeme průhlednost veřejného života, informovanost občanů, potírání korupce a zneužívání moci. Na veřejné funkce budeme prosazovat sebevědomé občany, kteří dokáží převzít zodpovědnost za sebe, svou rodinu, zaměstnance či společnost.\n\n10. Spojovat, ne rozdělovat\n\nJe naší povinností pojmenovávat i tíživé společenské problémy bez příkras, s důvěrou v rozum a odpovědnost občanů. Náš přístup k výkonu svěřených funkcí je spojovat, ne rozdělovat. Při spolupráci s programově blízkými partnery, ale i ve sporech s protivníky vždy ctíme svobodnou politickou soutěž.\n\nNovela zákona o rozpočtovém určení daní (RUD), kterou STAN prosadili v parlamentu, jinak přerozdělila sdílené daně mezi konkrétní obce a města. Díky novele obce a města získaly více peněz do svých rozpočtů. Důvodem k prosazení novely byl ten, že rozdíl v příjmech na hlavu občana menší obce ve srovnání s Prahou byl ještě v roce 2006 6,5násobný. V roce 2012 novelu schválil parlament, která začala platit od začátku roku 2013. Výsledkem bylo snížení rozdílu příjmů obcí s Prahou na 3,2 násobek, reálně pak obce a města získaly do svých rozpočtů 12 miliard korun ročně.\n\nDíky novele si ve svém rozpočtu polepšila i Praha a získala tak přes 600 000 korun za 1 rok.\n\nHnutí tvrdí, že o sociální podpoře pro lidi v nouzi by se nemělo rozhodovat na centrálních úřadech, ale v obci, kde daný člověk žije. Lidé v obci se lépe znají a vědí, kdo si sociální dávky zaslouží, a kdo ne.\n\nPokud by měl člověk podle zákona na sociální dávky nárok, rozhodovala by o jejich výši obec na základě znalosti jeho majetkových poměrů. Tedy nikoliv státní úřady, které rozhodují dnes a které sídlí daleko od místa, kde problém konkrétního člověka vznikl. Současně by také obec mohla rozhodnout, zda poskytne další pomoc nad rámec podpory státu – třeba sociální bydlení. Podle hnutí by některým lidem jistě bylo nepříjemné žádat o podporu někde, kde sousedé vědí, že dotyčný má majetku dost.\n\nObčan by získal právo na nerušený pobyt a obec zase peníze z rozpočtu, které by jí umožnily rozvíjet potřebné životní podmínky. Týkalo by se to například míst ve školkách či domovech s pečovatelskou službou, na které by člověk v domovské obci měl právo.\n\nInstitut domovského práva vznikl v rakouském císařství v roce 1849 a fungoval až do roku 1949. Dával lidem právo zdržovat se v domovské obci, každý musel mít jednu. Pokud člověk zchudl nebo byl ve složité situaci, musela se o něj obec postarat. Domovskou příslušnost lidé získali narozením v obci, sňatkem či přikázáním (v případě státních zaměstnanců, duchovních a podobně). Získat domovské právo bylo také možné rozhodnutím zastupitelstva, nebo pokud zastupitelé mlčky trpěli, aby člověk v obci pobýval čtyři roky.\n\nTéma subsidiarity je pro STAN velmi důležité. Vzhledem ke členství v Evropské unii je podle hnutí nutné zachovat práva místních samospráv a nepřesouvat je na centrální úroveň, pokud je to efektivnější.\n\n\n\n\nNa X. republikovém sněmu Starostů a nezávislých v Praze dne 13. dubna 2019 bylo zvoleno následující předsednictvo hnutí:\n\n\n\n\nV roce 2010 kandidovali členové STAN, kteří dříve kandidovali ve zrušených podzimních volbách do Poslanecké sněmovny v roce 2009 na kandidátce TOP 09, na níž bylo zvoleno 9 registrovaných příznivců nebo členů hnutí za poslance v rámci TOP 09, a to Josef Cogan, Petr Gazdík, Stanislav Polčák, Václav Horáček, Jan Farský, Ludmila Bubeníková, Jiří Besser, Alena Hanáková a Luděk Jeništa. Toho po zvolení do Senátu vystřídal Petr Holeček, starosta Kralup nad Vltavou. Petr Gazdík pak byl zvolen předsedou poslaneckého klubu TOP 09 a Starostové, který sdružoval 41 poslanců. Řady doplnil v květnu 2013 pan poslanec Milan Šťovíček.\n\nV předčasných volbách v roce 2013 kandidovali zástupci STAN opět na kandidátce TOP 09, která získala celkem 11,99 % platných hlasů a 26 poslaneckých mandátů. Z členů STANu získali mandát Petr Gazdík, který byl zvolen místopředsedou Poslanecké sněmovny, Věra Kovářová a Stanislav Polčák. Zvolen byl také Jan Farský, člen SLK.\n\nProtože byl v roce 2014 zvolen Stanislav Polčák do Evropského parlamentu, mandátu poslance národního parlamentu se vzdal, mandát poslance připadl Martinu Plíškovi z TOP 09.\n\nV roce 2017 kandidoval STAN po neúspěšném pokusu o spolupráci s KDU-ČSL poprvé jako samostatný subjekt, ovšem s podporou řady dalších subjektů, např. SLK, SNK ED, a řady nezávislých kandidátů. STAN nakonec těsným výsledkem uspěl a překonal uzavírací klauzuli se ziskem 5,18 % (262 157 hlasů). Starostové získali 6 mandátů: Jan Farský (Praha), Petr Gazdík (Zlínský kraj), Jana Krutáková (Jihomoravský kraj), Vít Rakušan a Věra Kovářová (oba Středočeský kraj), Martin Půta (Liberecký kraj). Martin Půta se 24. 11. 2017 vzdal poslaneckého mandátu a byl tak 29. 11. 2017 nahrazen Petrem Pávkem (Liberecký kraj).\n\nV roce 2014 uspěl dosavadní starosta Krásné Lípy Zbyněk Linhart (navržený STAN, 1. kolo 33,34 % hlasů, 2. kolo 71,43 % hlasů) zvítězil nad Jaroslavem Sykáčkem. Dále uspěl dosavadní starosta Okrouhlé na Českolipsku Jiří Vosecký (navržený SLK, 1. kolo 20,14 % hlasů, 2. kolo 59,32 % hlasů, zvítězil nad Karlem Kapounem). Oba senátoři se přidali do senátorského klubu Starostové a nezávislí.\n\nV roce 2016 postoupili do druhého kola senátních voleb\n\n\nZ toho ve druhém kole byli zvoleni za senátory Jan Horník (Karlovy Vary), Petr Holeček (Mělník), Michael Canov (Liberec), Tomáš Czernin (Jičín) a Jiří Růžička (Praha 6).\n\nV roce 2018 byl nejprve v doplňovacích volbách v lednu zvolen v předčasných volbách na Trutnovsku za STAN Jan Sobotka. V řádných volbách bylo zvoleno 5 senátorů, které STAN nominoval: Miroslav Balatka (Sokolov), Zdeněk Hraba (Benešov), Hana Žáková (Třebíč), Mikuláš Bek (Brno-město) a už v 1. kole Jiří Drahoš (Praha 4). Uspěl také koaliční kandidát TOP 09 Herbert Pavera (Opava) a mandát obhájil člen senátorského klubu Leopold Sulovský (Ostrava-město) z hnutí Ostravak.\n\nV roce 2019 byl v doplňovacích volbách zvolen do Senátu zvolen David Smoljak v obvodu Praha 9. Senátorský klub Starostů a nezávislých se tak stal nejsilnější v horní komoře.\n\nV roce 2009 kandidovali Starostové a nezávislí spolu s Alternativou, což byla koalice stran ANeO, Demokracie, Klub angažovaných nestraníků, Nezávislí starostové, Strana práce, Strana pro otevřenou společnost a US-DEU. Z voleb do Evropského parlamentu vyšli se ziskem 2,29 % a nezískali tak žádný mandát.\n\nV roce 2014 kandidovali zástupci STAN v koalici s TOP 09 a získali 15,95 %, tedy druhý nejvyšší počet hlasů. Ze 4 zvolených europoslanců byl zástupcem STAN jediný a sice místopředseda hnutí Stanislav Polčák.\n\nV roce 2008 kandidoval předchůdce STAN s názvem Nezávislí starostové pro kraj a to pouze v některých krajích (Středočeský, Pardubický, Olomoucký). Subjekt byl úspěšný pouze ve Středočeském kraji, kde získal 4 mandáty.\n\nV roce 2012 kandidovali zástupci STAN spolu s TOP 09 ve všech krajích. Koalice jako celek získala 6,63 % hlasů a 44 mandátů, z toho 25 mandátů získali kandidáti navržení STAN a 19 navržení TOP 09.\n\nV roce 2016 získal STAN se svými partnerskými uskupeními 9,90 % hlasů. Kandidátky STAN a partnerů získaly v těchto krajských volbách dohromady 74 mandátů.\n\nV roce 2010 kandidovali zástupci STAN společně se zástupci TOP 09, VPM, HOPB, NK, Sdružení S.cz, SLK a rovněž SZ a US-DEU. Tyto strany, hnutí a sdružení společně získaly celkem 2483 mandátů z toho STAN samostatně 1240 a 1243 v rámci spolupráce.\n\nV roce 2014 získali STAN celkem 3073 mandátů (Starostové a nezávislí 1324 mandátů; Sdružení STAN + nezávislí kandidáti 1749 mandátů), tedy více než v při posledních volbách, a obsadili tak třetí příčku v pořadí stran ve volbách. Největší úspěchy měli ve Zlíně (32 % hlasů) a v Kolíně (64 % hlasů). Poprvé se dostali i do zastupitelstva hlavního města Prahy se dvěma kandidáty: Janou Plamínkovou a Milošem Růžičkou, kteří kandidovali jako součást trojkoalice STAN, Zelených a KDU-ČSL.\n\nV roce 2018 získal STAN celkem 3808 mandátů (Starostové a nezávislí 1584 mandátů; Sdružení STAN + nezávislí kandidáti 2224 mandátů), opět více než při posledních komunálních volbách, a nejvíce mandátů mezi politickými stranami a hnutími.\n\n\n\n\n\nPočtem 19 členů se senátorský klub Starostů a nezávislých stal v dubnu 2019 nejpočetnějším klubem v horní parlamentní komoře.\n\nStarostové a nezávislí se účastnili vlády Petra Nečase v letech 2010–2013. Poslanec Jiří Besser se v červenci 2010 stal ministrem kultury České republiky ve vládě Petra Nečase, když jej do této funkce nominovala TOP 09, které podle koaliční dohody toto křeslo patřilo. V této funkci ho v prosinci 2011 nahradila poslankyně Alena Hanáková, která tento post zastávala až do července 2013.\n\nRada hlavního města Prahy, do které byli 15. listopadu 2018 zvoleni čtyři zástupci za Spojené síly pro Prahu (koalice STAN a TOP 09), čelí podezření z falšování výsledku tajného hlasování o rekonstrukci Libeňského mostu za půl miliardy korun, jež proběhlo na zasedání rady 29. dubna 2019. Podle předsedkyně klubu ODS Alexandry Udženije „Celá situace vypadá jako úmyslné falšování zápisu z úředního jednání.“ Podle Novinek.cz „Jak kdo hlasoval, je velmi důležité pro případné budoucí možné policejní stíhání... Pokud totiž nebude zřejmé, kdo přesně se hlasování zdržel, není možné ani zjistit, kdo byl pro, a policie nebude moci hnát případně radní k odpovědnosti za jejich rozhodnutí.“\n\n"}
{"id": "181075", "url": "https://cs.wikipedia.org/wiki?curid=181075", "title": "Oděská oblast", "text": "Oděská oblast\n\nOděská oblast ( [odes’ka oblasť] nebo též Одещина / \"Odeščyna\") je největší z 24 formálně samosprávných oblastí Ukrajiny. Rozkládá se v jihozápadní části země mezi Moldavskem (Podněstřím), Černým mořem a Mykolajivskou oblastí. Na severu dále sousedí s Vinnyckou a Kirovohradskou oblastí. V současné době zde žije zhruba 2 400 000 lidí mnoha národností. Sídlem správy je přístavní město Oděsa.\n\nÚzemí bylo ve starověku osídleno Skythy a na pobřeží vznikaly řecké kolonie. V 6. století se zde usídlili Slované. V novověku se oblast stala předmětem válek mezi Osmanskou říší a ruským impériem. Koncem 18. století, kdy byla osidlována tzv. Nová Rus, byla založena i Oděsa. V meziválečném dvacetiletí patřila oblast Budžaku k tzv. Velkému Rumunsku.\n\nOděská oblast byla ustavena 27. února 1932 jako součást Ukrajinské SSR v rámci Sovětského svazu. Tehdy pod ni spadala i města Zinovjevsk, Mykolajiv a Cherson; ta se postupně stala centry nových oblastí. V roce 1940, kdy Sovětský svaz obsadil Besarábii a zřídil zde Moldavskou SSR, byla k Oděské oblasti připojena většina rušené Moldavské ASSR (okolí měst Podilsk a Balta). Roku 1956 – po zrušení Izmajilské oblasti (1940–1956) – byl připojen také Budžak.\n\nKoncem května 2015 sesadil ukrajinský prezident Petro Porošenko dosavadního guvernéra Oděské oblasti z jeho funkce a nahradil jej Michailem Saakašvilim, bývalým prezidentem Gruzie, nyní občanem Ukrajiny. Saakašvili měl mít za úkol mj. boj proti korupci. Již 7. listopadu 2016 však Saakašvili ze své funkce guvernéra odstoupil.\n\nGeograficky lze oblast rozčlenit na dvě části: severní část území se od Oděsy a Dněstru zvedá k Podolí a je spíše pahorkatinného rázu, zatímco jižní část, tedy území okolo Oděsy a mezi ústími Dněstru a Dunaje a Černým mořem je rovinaté; zde se nacházejí jezera Sasyk, Kahul a Jalpuh. Černomořské pobřeží je z velké části lemováno limany a písečnými kosami.\n\nOděská oblast má velmi pestré národnostní složení. Sčítání lidu v roce 2001 přineslo následující výsledky:\n\nUkrajinci 62,8 % (1 542 000); Rusové 20,7 % (508 500); Bulhaři 6,1 % (150 700); Moldavané/Rumuni 5 % (123 800); Gagauzové 1,1% (27 600); Židé 0,6 % (13 400); Bělorusové 0,5 % (12 800); celkem 133 národností. V roce 1989 tvořili Ukrajinci 54,6 % obyvatel a Rusové 27,4 %. Pokles podílů Židů, kteří se ještě v roce 1970 podíleli na obyvatelstvu oblasti se 4,9 %, je znatelný a bývá uváděn do spojitosti s jejich emigrací do Izraele a jiných zemí.\n\nRozdělení obyvatelstva podle používaného jazyka se liší od sčítání podle udané národnosti. V roce 2001 používalo ukrajinštinu jako první jazyk 46,3 % obyvatel (nárůst o 5 % od r. 1989), ruštinu pak 41,9 % (pokles o 5 % za stejné období).\n\nMěsta oblastního významu jsou vyznačena tučně.\n"}
{"id": "181076", "url": "https://cs.wikipedia.org/wiki?curid=181076", "title": "Kagul", "text": "Kagul\n\nKagul je ruský název pro několik zeměpisných entit:\n\n\nDalší významy:\n"}
{"id": "181078", "url": "https://cs.wikipedia.org/wiki?curid=181078", "title": "Victor Franz Hess", "text": "Victor Franz Hess\n\nVictor Franz Hess (24. června 1883 – 17. prosince 1964 Mount Vernon, USA) byl rakouský fyzik, který v roce 1936 získal Nobelovu cenu za objev kosmického záření. Cenu sdílí s americkým fyzikem Carlem Davidem Andersonem.\n\nVystudoval univerzitu ve Štýrském Hradci, v období 1910–1920 byl asistentem v radiologickém ústavu akademie věd ve Vídni. Od roku 1920 byl profesorem experimentální fyziky na své Alma mater. V letech 1921–1923 na univerzitě ve Washingtonu byl vedoucím výzkumného radiologického ústavu a od roku 1931 působil coby profesor v Innsbrucku a i vedoucí ústavu pro výzkum záření.\n\nJeho výzkum se týkal různých druhů záření a elektrických vlastností atmosféry. Hess usilovně pátral po příčině ionizace vzduchu. Právě ona způsobuje samovolné vybíjení elektroskopu stíněného vrstvou olova. Roku 1912 při experimentech s balóny dospěl Hess k závěru, že toto záření nemá pozemský původ, neboť s rostoucí výškou jeho intenzita stoupá, a že tedy jediným možným zdrojem tohoto záření je vesmír (kosmos), a proto toto záření pojmenoval kosmickým. Hessův objev měl stěžejní význam pro další rozvoj fyziky elementárních částic a pozdější výzkum tohoto typu záření přinesl objev nových částic, které se v přírodě vyskytují jen jako složky tohoto záření.\nVýznamný byl jeho čtvrtý let balónem \"Böhmen\", s nímž odstartoval 7. srpna 1912 z Ústí nad Labem (před tím startoval z Vídně). Balón byl plněný vodíkem z místní chemičky a dosáhl výšky více než pěti km.\n\nRoku 1938 uprchl se svou židovskou ženou do Spojených států amerických aby unikl nacistické perzekuci. Tam žil až do své smrti roku 1964.\n\n\n\n"}
{"id": "181098", "url": "https://cs.wikipedia.org/wiki?curid=181098", "title": "Jan XVIII. Mezoun z Telče", "text": "Jan XVIII. Mezoun z Telče\n\nJan XVIII. Mezoun z Telče (asi 1542 – 6. února 1578) byl v letech 1576 až 1578 biskupem olomouckým.\n\nJan Mezoun z Telče byl syn chudého krejčího. Pro své nadání získal podporu místních církevních správ a studoval v Krakově, Olomouci a posléze v Itálii. 15. května 1575 byl v Řezně vysvěcen na kněze. Krátce poté se stal děkanem olomoucké kapituly a 13. února 1576 byl zvolen biskupem. 4. května 1576 dosáhl papežského potvrzení volby a svolení ke konsekraci, která se odehrála 15.  srpna 1576 v Olomouci. V úřadě zastával tvrdé pozice proti nekatolíkům. V době svých studií v Krakově byl pod patronátem rodiny Pavlovských z Pavlovic, jejichž syn Stanislav II. Pavlovský z Pavlovic byl jeho nástupcem na biskupkupském stolci. Pavlovští jej tzv. erbovním strýcovstvím přijali do rodu a proto má stejný erb.\n\nZemřel náhle v květnu 1578, patrně jako další z obětí „biskupotravce“ Philopona. Spolu s ním zemřelo i několik jeho spolupracovníků, včetně potenciálního nadějného kandidáta na biskupský úřad, Václava Bruntálského z Vrbna. Po jeho smrti se již i v dalších částech království otevřeně mluvilo o tom, že na olomouckém biskupství řádí travič. Tento fakt už byl natolik přijímán veřejností, že kardinál Ondřej Rakouský (syn Ferdinanda Tyrolského), který se původně hodlal o úřad biskupa ucházet, na tuto snahu rezignoval a začal si hledat bezpečnější místo.\n\n"}
{"id": "181119", "url": "https://cs.wikipedia.org/wiki?curid=181119", "title": "Jiří Vykoukal (1971)", "text": "Jiří Vykoukal (1971)\n\nJiří Vykoukal (* 11. března 1971 Olomouc) je český hokejový trenér a bývalý hokejový obránce.\n\nJiří Vykoukal zahájil svou profesionální kariéru v nižších severoamerických soutěžích. Po návratu do Evropy hrál kromě pražské Sparty také v týmech švédské a finské ligy. V letech 1996 a 1999 se s českou reprezentací mistrem světa.\n\nOd roku 2014 byl sportovním manažerem a asistentem trenéra u týmu LHK Jestřábi Prostějov. V roce 2017 se stal hlavním trenérem tohoto mužstva.\n\n\n"}
{"id": "181120", "url": "https://cs.wikipedia.org/wiki?curid=181120", "title": "Martin Hamrlík", "text": "Martin Hamrlík\n\nMartin Hamrlík (* 6. května 1973 Gottwaldov) je bývalý český profesionální hokejista, který strávil drtivou většinu své kariéry v barvách extraligového týmu PSG Zlín. Nastupoval na pozici obránce. Je vysoký 178 centimetrů, váží 95 kilogramů. Přezdívku má Larry.\n\nMartin Hamrlík zahájil svou extraligovou kariéru již v dorosteneckém věku - v roce 1990 ve Zlíně. Následovalo několik let působení v nižších severoamerických soutěžích (IHL, AHL). V roce 1997 se vrátil do Zlína, kde působil do sezóny 2012/2013, kdy získal se svým mateřským klubem stříbrné medaile a následně ukončil kariéru. V nejvyšší české soutěži odehrál celkem 970 utkání a vstřelil v nich 152 branek. V současnosti působí u zlínského klubu jako trenér.\n\nV lednu 2017 se dočkal symbolického ocenění ve formě vyvěšení svého dresu s číslem 41 pod střechu zlínského zimního stadionu.\n\n\n"}
{"id": "181121", "url": "https://cs.wikipedia.org/wiki?curid=181121", "title": "Valdemar Jiruš", "text": "Valdemar Jiruš\n\nValdemar Jiruš (* 9. září 1973 Kolín) je český hokejový trenér a bývalý profesionální hokejista, naposledy hrající Extraligu ledního hokeje za tým BK Mladá Boleslav. Nastupoval na pozici obránce.\n\nValdemar Jiruš hrál dlouho nižší české soutěže (1. ligu za týmy Kadaně a Liberce). V roce 2001 přestoupil do extraligové Sparty, v roce 2003 zpět do Liberce, který mezitím postoupil do extraligy.\n\nV roce 2010 se stal obchodním manažerem HC Děčín, za který naposledy nastupoval v sezóně 98/99.\n\nPo ukončení hráčské kariéry nastoupil jako trenér hokejové mládeže u týmu Bílí Tygři Liberec, kde v sezóně 2017/2018 působí jako kouč juniorského týmu. V sezóně 2018/2019 působí jako asistent trenéra u seniorského týmu HC Benátky nad Jizerou.\n\n"}
{"id": "181122", "url": "https://cs.wikipedia.org/wiki?curid=181122", "title": "Stanislav Pavlovský", "text": "Stanislav Pavlovský\n\nStanislav II. Pavlovský z Pavlovic († 2. června 1598) byl v letech 1579 až 1598 biskupem olomouckým.\n\nStanislav Pavlovský pocházel ze Slezska z Pštinského kraje. V roce 1569 se stal kanovníkem v Olomouci, studoval na Germanicu, kde získal doktorát kanonického práva. V roce 1573 se stal kanovníkem ve Vratislavi, v roce 1575 proboštem brněnské kapituly a v roce 1577 scholastikem olomoucké kapituly.\n\nStanislav II. Pavlovský byl zvolen biskupem olomouckým poté, co nadějnější kandidáti upustili od kandidatury v obavách o svůj život. Nový biskup si byl dobře vědom, že tři jeho předchůdci (stejně jako řada nadějných kandidátů) sešli jedem. Jelikož ale neměl důkazy, nechal podezřelé jedince (zejména pak Jana Philopona Dambrovského) pouze přemístit mimo biskupství. Byl si však dobře vědom toho, že takové řešení je neuspokojivé, neboť se o travičství otevřeně mluvilo i daleko za hranicemi diecéze a císař, nuncius a někteří šlechtici (zejména mocní Rožmberkové, neboť jeden z otrávených biskupů byl syn jejich kancléře) projevovali zájem o celou aféru. V roce 1585 bylo nakonec zakročeno proti zmíněnému Philoponovi, který se před církevním soudem v roce 1586 přiznal mimo jiné k otrávení 4 biskupů a byl po určité době věznění sťat.\n\nMálokterý biskup v dějinách olomoucké diecéze měl pozici tak obtížnou jako právě Stanislav Pavlovský při nástupu do své funkce. Stav, v jakém pak zanechal svůj úřad svému nástupci, je dostatečným svědectvím jeho neobyčejných schopností. Olomoucké biskupství bylo tradičním nositelem výrazné světské moci na Moravě. Metropolita byl přímý leník českého krále a nezřídka kdy i nositelem dalších titulů, včetně titulu knížete, což jej formálně povyšovalo nad ostatní aristokracii v zemi. Neklidné časy reformace však tuto situaci hodně změnily. Šlechtická obec Moravy byla převážně evangelická a právě jí příslušely nejvýznamnější posty na Moravském zemském sněmu a soudu. Ostatně ani situace v katolické církvi nebyla nejpřátelštější, o čemž se Pavlovský přesvědčil i uvnitř olomoucké kapituly. Tridentské reformy měly vrátit římské církvi důvěryhodnost, důstojnost, ale také ztracené pozice dřívějšího vlivu. Pavlovský se stal horlivým stoupencem a prosazovatelem pravidel \"obrozené\" církve. Tím se zvyšoval počet jeho střetů se sebevědomými moravskými stavy.\n\nStanislav Pavlovský by jen stěží mohl pomýšlet na politický úspěch bez významných spojenců. Využil vazby na pražský císařský dvůr a nejrůznějšími projevy náklonnosti na svoji stranu získal Vratislava z Pernštejna (původně z moravské stavovské obce, dobře znalý poměrů v zemi) a Viléma z Rožmberka. Jednalo se o nejvyššího kancléře respektive nejvyššího purkrabího v Českém království, kteří byli samozřejmě katolíky. Pavlovského \"štědrost\" k těmto pánům nezůstala oslyšena a tím měl cestu za svým cílem výrazně usnadněnou. Po smrti Vratislava z Pernštejna pak podporoval ctižádost Lobkoviců. Nutno podotknout, že Pavlovskému nečinilo problém měnit spojence, popřípadě i jít proti nim. Svým pojetím byl pragmatik a vždy nadřazoval zájem diecéze takřka všemu ostatnímu.\n\nJablkem sváru na Moravě se brzy stala Pavlovským prosazovaná neomezená autorita metropolity. Tu samozřejmě zemská šlechta neuznávala, obraceje se na justiční pravomoc Moravského zemského soudu. Konfliktů přibývalo i v samotné Olomouci. Měšťané odmítali zásahy do veřejného i soukromého života. I tady potřeboval biskup \"věrného\" spojence, kterým se stala hojně dotovaná jezuitská kolej. Tady se ale sluší poznamenat, že si Pavlovský uvědomoval zaostalost katolické pedagogiky, která zřetelně pokulhávala za vyspělejší protestantskou, a tento handicap se snažil odstranit právě podporou Tovaryšstva Ježíšova.\n\nMnoho \"darů\" a prozřetelných skutků moravského metropolity směřovalo k jednomu cíli; stvrzení knížecího titulu a privilegií s tímto titulem spojených. Pro svůj slezský původ a horlivost k službě svému lennímu pánu, císaři Rudolfu II., byl Pavlovský pověřen několika diplomatickými cestami do Polska. Císař spoléhal na jeho znalost jazyka a prostředí a doufal, že dokáže Habsburkům v tomto státě získat sympatie, popřípadě i prosadit jejich zájmy. Po smrti polského krále Štěpána Báthoryho 12. prosince 1586 se biskup Pavlovský v roce 1587 účastnil diplomatické cesty na Varšavský sněm, aby získal podporu pro některého z habsburských kandidátů. Těmi byli arcivévoda Arnošt (ten pak z kandidatury odstoupil) a mladší arcivévoda Maxmilián. Tomu sice byla část polské šlechty nakloněna, ale stejně velkou podporu měl také synovec Štěpána Báthoryho, syn švédského krále Zikmund III. Vasa. Samotné volbě krále předcházela intenzivní diplomatická jednání, ale nakonec byli zvoleni oba kandidáti. Oba se rozhodli svá práva prosadit silou a vyrazili směrem na Krakov, přičemž ten se dostal do rukou polského kancléře Jana Zamojského, spojence Zikmunda III. Ten dokázal přes obležení arcivévodou Maxmiliánem Krakov udržet a odrazit útoky. Arcivévoda Maxmilián pak byl nucen ustupovat, až došlo k bitvě u Byczyny, po níž byl arcivévoda Maxmilián zajat a dva roky vězněn; králem byl v Krakově zvolen Zikmund III. Vasa. V tomto dobrodružství sehrál Stanislav Pavlovský nešťastnou roli. Nedokázal dostatečně odhadnout reálný stav věcí a antipatii Poláků vůči Habsburkům a zarputile trval na Maxmiliánově právoplatném zvolení, i podporoval neslavnou vojenskou intervenci. V rámci této cesty navštívil biskup Pavlovský mimo jiné na konci srpna 1587 také klášter v Čenstochové. Do Polska se Pavlovský vrátil ještě v devadesátých letech, aby ztvrdil mírové soužití Republiky obou národů s rakouskou monarchií a zároveň pocítil, že je v této zemi nevítanou personou. Jeho diplomatické \"úspěchy\" výstižně shrnul Adam II. z Hradce, který o tom napsal: „Tak mnoho zjednal, jakoby doma seděl ...“ Vzhledem k tomu, že jde o projev Pavlovského spojence, lze si učinit představu jak bylo na jeho zahraniční cesty nahlíženo.\n\nRoku 1588 dosáhl Stanislav Pavlovský polepšení biskupského znaku i stvrzení knížecího titulu pro olomoucké biskupy. Navázaná spojenectví i služby císaři přinesly své ovoce a Pavlovskému značně usnadnily situaci, zejména co se týče postavení mezi moravskými stavy. V roce 1591 zorganizoval Pavlovský olomouckou diecézní synodu (zatím poslední v historii), kde byla duchovenstvem formálně přijata usnesení tridentského koncilu.\n\nNení pochyb o tom, že Stanislav Pavlovský byl mužem neobyčejných schopností, nadání i inteligence. Jeho původ ze sice starobylého, ale nepříliš majetného rodu mu zdaleka nedával vyhlídky na dráhu, která mu nakonec byla přisouzena. Je zřejmé, že právě výjimečný intelekt upoutal pozornost již v jeho mládí a vysloužil mu několik doporučení na významných místech. Neobvyklá činorodost mu pak přinášela přirozenou autoritu. I když se jednalo o ryzího pragmatika, můžeme u něj zároveň sledovat mezigenerační solidaritu, která se však zde snoubila s protekcí. Svým bratrům obstaral doživotní výnosné úřady olomouckého biskupství. Svého otce pak zaopatřil ve stáří a nemoci a vystrojil mu v Olomouci honosný pohřeb.\n\nStanislav Pavlovský byl také mecenášem kultury a umění. Dostatečně o tom svědčí biskupská sídla v Olomouci a Kroměříži, která byla za Pavlovského episkopátu významně zvelebena. Podporoval rovněž vzdělání. Jeho moravský patriotismus se nejvíce projevil při zakázce Bartoloměji Paprockému z Hlahol, kterého pověřil sepsáním monumentálního historicko-genealogického díla: Zrcadlo slavného Markrabství moravského. Pavlovského dědictví je na Moravě a zvláště pak v olomoucké diecézi dodnes v mnoha ohledech zřetelně čitelné.\n\nV roce 1577 pořídil a vydal latinské zpracování Deníku o jízdě a putování pana Lva z Rožmitálu a z Blatné z Čech až na konec světa, které původně česky sepsal Václav Šašek z Bířkova.\n\n\n"}
{"id": "181123", "url": "https://cs.wikipedia.org/wiki?curid=181123", "title": "Petr Gřegořek", "text": "Petr Gřegořek\n\nPetr Gřegořek (* 25. května 1978 v Českém Těšíně) je \nbývalý český profesionální hokejista.\nMomentálně hrající v týmu HC Milevsko.\n\nPetr Gřegořek zahájil svou extraligovou kariéru v roce 1997 v týmu HC Vítkovice Steel, hrál postupně za HC Oceláři Třinec a HC Vsetín. Nejvíce extraligových zápasů odehrál za České Budějovice, kde působil od roku 2005 do roku 2010. Zúčastnil se MS 2010 kde bral český tým zlaté medaile.\n\nV sezóně 2019/20 měl působit jako hrající trenér týmu HC Milevsko 2010, ale po nepříliš povedené přípravě (4 prohry), ve které dokonce Gřegořek fyzicky napadl sudí a po prvním mistrovském utkání, při kterém zfauloval brankáře soupeře a obdržel již druhý trest ve hře během dvou utkaní, s ním tým přerušil oficiální spolupráci. Tím prozatím skončila jeho hráčská i trenérská kariéra.\n\n\nV roce 2010 byl nominován na Mistrovství světa v Německu. Premiéru na mistrovství světa si odbyl v zápase s Francií, v němž dal i 1. gól své kariéry v českém reprezentačním dresu.\nStatistiky reprezentace:\n\n"}
{"id": "181124", "url": "https://cs.wikipedia.org/wiki?curid=181124", "title": "David Nosek", "text": "David Nosek\n\nDavid Nosek (* 19. února 1981 v Olomouci) je český profesionální hokejista hrající Extraligu ledního hokeje za tým Aukro Berani Zlín.\nNastupuje na pozici obránce.\nJe vysoký 182 centimetrů, váží 82 kilogramů.\n\nDavid Nosek zahájil svou extraligovou kariéru v roce 2000 v týmu HC Oceláři Třinec, po jedné sezóně v HC Havířov přestoupil v roce 2003 do svého dnešního působiště.\nPravidelně nastupoval za českou reprezentaci v dorostenecké a juniorské kategorii.\n\nStatistiky Davida Noska\n\n"}
{"id": "181125", "url": "https://cs.wikipedia.org/wiki?curid=181125", "title": "Petr Kadlec", "text": "Petr Kadlec\n\nPetr Kadlec (* 5. ledna 1977 v Praze) je bývalý český profesionální hokejista.\n\nTéměř celou svou dosavadní profesionální kariéru strávil v pražské Slavii, kde v letech 1995–2014 odehrál 19 sezón, významnou měrou se podílel na jejích úspěších včetně zisku dvou mistrovských titulů a poslední 4 sezóny byl kapitánem týmu. Výjimkou byla sezóna 1999–2000, jejíž většinu včetně play-off hostoval v HC Keramika Plzeň, kde vybojoval svou první extraligovou medaili (bronz). Od roku 2001 do roku 2006 pravidelně nastupoval za českou hokejovou reprezentaci (včetně mistrovství světa v roce 2003). V utkání proti Litvínovu 27. září 2011 nastoupil ke svému 900. extraligovému utkání a stal se tak teprve osmým hráčem v historii, který tohoto počtu zápasů dosáhl. Rok a půl poté si 10. března 2013 ve čtvrtfinále proti Kladnu připsal 1000. zápas a stal se pátým hráčem extraligy, který to dokázal. Po skončení sezóny 2013/14 se Kadlec rozhodl Slavii opustit a zamířil do Škody Plzeň, kde podle něj měli vyšší sportovní cíle než ve Slavii. V play off sezóny 2015/16 si ve třetím čtvrtfinálovém utkání na ledě Olomouce připsal své 1157. utkání, čímž se posunul před Petra Lešku na 2. místo v počtu odehraných zápasů v extralize. Do konce sezóny zvýšil počet startů na 1165, čímž na rekordmana Františka Ptáčka ztrácel 44 zápasů.\n\nPrvní zápas v národním týmu: 11. prosince 1997 Česká republika - Kanada (Plzeň).\nStatistiky reprezentace:\n\n"}
{"id": "181128", "url": "https://cs.wikipedia.org/wiki?curid=181128", "title": "Petr Čáslava", "text": "Petr Čáslava\n\nPetr Čáslava (* 3. září 1979, Kolín) je český profesionální hokejista odchovaný extraligovým týmem HC Moeller Pardubice. Bývalý reprezentant. V současnosti působí jako asistent trenéra v týmu HC Dynamo Pardubice.\n\nPremiéra v reprezentaci:11. listopadu 2002 Česká republika - Slovensko (Plzeň).\nStatistiky reprezentace:\n\n\n"}
{"id": "181130", "url": "https://cs.wikipedia.org/wiki?curid=181130", "title": "Rájov", "text": "Rájov\n\nNázev Rájov má více sídel:\n"}
{"id": "181134", "url": "https://cs.wikipedia.org/wiki?curid=181134", "title": "Radek Hamr", "text": "Radek Hamr\n\nRadek Hamr (* 15. června 1974, Litoměřice) je bývalý český hokejový obránce a momentálně je asistent hlavního trenéra v týmu Färjestads BK.\n\nOdchovanec týmu HC Litoměřice, který však nikdy nenastoupil za svůj mateřský seniorský tým. Debut v seniorské soutěži uskutečnil v ročníku 1991/92 za pražský celek HC Sparta Praha. V roce 1992 byl draftován týmem týmem Ottawa Senators ve 4. kole jako 73. v pořadí. Profesionální kariéru v zámoří zahájil v roce 1992 v severoamerické AHL (tým New Haven Senators). Až do roku 1995 hrál většinou nižší severoamerické soutěže (v NHL odehrál za Ottawa Senators pouze 11 utkání). Po návratu do Evropy hrál postupně v pražské Spartě a v týmech švédské ligy Frölunda HC a BK Farjestads. Ve švýcarském Klotenu působí od podzimu 2006 Na konci sezóny 2011-2012 ukončil svou aktivní hokejovou kariéru a stal se asistentem trenéra ve švédském klubu Färjestads BK.\n\n\nPremiéra v reprezentaci: 5. února 1997 Česká republika - Finsko (Stockholm).\n\n"}
{"id": "181136", "url": "https://cs.wikipedia.org/wiki?curid=181136", "title": "Jan Platil", "text": "Jan Platil\n\nJan Platil (* 9. února 1983 Kladno) je bývalý český profesionální hokejista.\n\nJan Platil hrál v letech 2000 až 2006 nižší severoamerické soutěže (v OHL za tým Barrie Colts a v AHL za tým Binghamton Senators). Po návratu do Evropy zahájil sezónu 2006–07 ve finském týmu Lukko Rauma, ale poměrně brzy přestoupil do klubu CSKA Moskva. Dále hrál za ruský tým Amur Chabarovsk a Traktor Čeljabinsk. V roce 2012 kvůli častým zdravotním problémům zvažoval konec hráčské kariéry. Od ledna 2014 působí v ČEZ Motor České Budějovice.\n\nStatistiky reprezentace:\n\n"}
{"id": "181137", "url": "https://cs.wikipedia.org/wiki?curid=181137", "title": "Miroslav Blaťák", "text": "Miroslav Blaťák\n\nMiroslav Blaťák (* 25. května 1982, Gottwaldov) je bývalý český profesionální hokejista naposledy hrající v týmu PSG Zlín.\nNastupoval na pozici obránce. Je vysoký 181 centimetrů, váží 77 kilogramů.\n\nPřed odchodem do zahraničí hrál v letech 2001 až 2006 českou ELH za tým HC Hamé Zlín. Mezi lety 2003 a 2012 také pravidelně nastupoval za českou reprezentaci, s níž se stal mistrem světa na MS 2010.\n\nStatistiky reprezentace:\n\n\n"}
{"id": "181138", "url": "https://cs.wikipedia.org/wiki?curid=181138", "title": "Lukáš Zíb", "text": "Lukáš Zíb\n\nLukáš Zíb (* 24. února 1977 v Českých Budějovicích) je bývalý český profesionální hokejista \nNastupuje na pozici obránce.\nJe vysoký 184 centimetrů, váží 90 kilogramů.\n\nLukáš Zíb zahájil svou extraligovou kariéru v roce 1994 v týmu HC České Budějovice.\nV roce 2001 přestoupil do HC Hamé Zlín, následovalo postupně angažmá ve finské, německé a ruské lize. Ve svém současném působišti v Českých Budějovicích hraje od sezony 2015/16.\nV sezóně 2006–07 pravidelně nastupoval za českou reprezentaci.\n\n\n"}
{"id": "181139", "url": "https://cs.wikipedia.org/wiki?curid=181139", "title": "Chemenu", "text": "Chemenu\n\nChemenu (v egyptštině „Osmero“, „Město Osmi (bohů)“ vztahující se ke zdejšímu teologickému konceptu Osmera), do češtiny dříve přepisováno jako Chmunev, bylo významné starověké hornoegyptské město, středisko 15. nomu, ležící ve středním Egyptě na západním břehu Nilu naproti Achetatonu. Velkého významu dosáhlo obzvláště v pozdní římské době. Oblasti někdejšího města odpovídá nynější archeologická lokalita u současného města Ešmúnén asi 290 km jižně od Káhiry, jeho součástí bylo také pohřebiště v dnešní Tuna el-Gabal a pohřebiště v el-Berša na protějším východním břehu Nilu.\n\nŘecký název města \"‛Ερµουπόλις μεγάλη, Hermopolis Megalé\" (tj. „Velké město (boha) Herma“, latinsky Hermopolis Magna) je odvozen od zdejšího nejvýznamnějšího náboženského kultu boha Thovta, kterého Řekové ztotožňovali s Hermem. Přívlastek byl používán pro odlišení od jiného města, nazývaného v řecko-římské době \"‛Ερµουπόλις μικρά, Hermopolis Mikra\" (latinsky \"Hermopolis Parva\") v 15. dolnoegyptském nomu.\n\n"}
{"id": "181140", "url": "https://cs.wikipedia.org/wiki?curid=181140", "title": "Josef Straka", "text": "Josef Straka\n\nJosef Straka (* 11. února 1978 Jindřichův Hradec) je český profesionální hokejista hrající v týmu Schweinfurt Mighty Dogs.\nNastupuje na pozici útočníka.\nJe vysoký 181 centimetrů, váží 87 kilogramů.\n\nJosef Straka zahájil svou extraligovou kariéru v roce 1995 v týmu HC Chemopetrol Litvínov, hrál postupně za HC Škoda Plzeň, HC Sparta Praha, HC Znojemští Orli a v rakouské lize za EHC Linz. V sezoně 2006–2007 působil ve finské lize v Lukko Rauma a od sezony 2007–2008 hraje v KHL za tým Severstal Čerepovec.\n\n\n"}
{"id": "181142", "url": "https://cs.wikipedia.org/wiki?curid=181142", "title": "Jan Marek (hokejový útočník)", "text": "Jan Marek (hokejový útočník)\n\nJan Marek (31. prosince 1979 Jindřichův Hradec – 7. září 2011 Jaroslavl, Rusko) byl český profesionální hokejový útočník, odchovanec Jindřichova Hradce.\n\nS hokejem začínal ve svém rodném městě v dresu HC Vajgar. V sezóně 1997/1998 vybojoval stříbrné medaile s juniorským týmem Vajgaru, když ve finále juniorské extraligy nestačili jindřichohradečtí na pražskou Slavii, se kterou těsně prohráli. Díky tomuto úspěchu odstartoval svou profesionální kariéru v extralize, kde si jej vyhlédl tým HC Oceláři Třinec. V sezoně 1999/2000 se do Vajgaru na 8 utkání vrátil, aby mu vypomohl k udržení v 1. lize, ze které nakonec Jindřichův Hradec sestoupil. Prvního velkého úspěchu v extralize dosáhl v sezóně 2002/2003, kdy se stal nejlepším střelcem nejvyšší hokejové soutěže. Od následující sezony hrál v dresu pražské Sparty. V rudém dresu se stal v roce 2006 nejproduktivnějším hráčem extraligy a ve stejném roce získal i titul mistra ČR.\n\nOd sezóny 2006/2007 nastupoval v ruské superlize za tým Metallurg Magnitogorsk. V ruské lize si vydobyl respekt hned v první sezóně, kdy výraznou měrou pomohl Metallurgu k mistrovskému titulu. V Magnitogorsku zůstal ještě následují tři sezóny a v sezoně 2008/2009 se stal nejlepším střelcem nově vzniklé KHL. V Rusku nebyl po osobní stránce úplně spokojený. I proto se rozhodl od sezóny 2010/2011 hrát v dresu HC CSKA Moskva, aby měl blíže k domovu a také lepší a rychlejší spojení do rodné vlasti. Týmu CSKA se příliš nedařilo a již několik kol před koncem základní části KHL bylo jasné, že do playoff nepostoupí. Jan Marek tehdy před koncem přestupního termínu odešel na hostování do týmu Atlant Mytišči, se kterým se dostal až do finále KHL, kde tým vedený Milošem Říhou podlehl týmu Salavat Julajev Ufa a skončil na druhém místě.\n\nPo skončení loňské sezóny 2010/2011 velmi dlouho zvažoval, zda bude pokračovat v Kontinentální hokejové lize, nebo se vrátí do Sparty Praha. S manželkou Lucií totiž očekávali narození prvního potomka a Jan chtěl být co nejvíce své rodině na blízku. Nakonec se rozhodl ještě v sezóně 2011/2012 pokračovat v KHL v dresu týmu Lokomotiv Jaroslavl. Zemřel 7. září 2011 při letecké havárii u Jaroslavli, když letěl s týmem Lokomotiv Jaroslavl do Minsku na první zápas KHL ročníku 2011/2012.\n\nOd roku 2002 pravidelně nastupoval za českou hokejovou reprezentaci, s níž získal zlatou medaili na MS 2010 a bronzovou na MS 2011. Na zisku obou medailí se podílel důležitými brankami v klíčových zápasech. Na MS 2010 proměnil rozhodující samostatný nájezd ve čtvrtfinále proti Finsku i v semifinále proti Švédsku. Na MS 2011 pak vstřelil gól Rusku v závěrečném souboji o bronz, kterým pojistil českému týmu medaile.\nV roce 2012 po něm byla v pražských Dolních Chabrech pojmenována ulice. Dne 3. dubna 2013 při premiéře České hokejové reprezentace v Jindřichově Hradci v rámci přípravného utkání Česko – Lotyšsko byla při slavnostní ceremoniálu před vyprodaným stadionem (4000 lidí) přejmenována hala v jeho rodném městě na „Zimní stadion Jana Marka“. Zároveň byla také odhalena pamětní deska.\n\nS manželkou Lucii má syna Jana, který se narodil v červenci 2011.\n\n\n15. prosince 2011 byl uveden do Síně slávy českého hokeje.\n\nNa jaře 2013 mu byl odhalen památník s bustou na pražské Tipsport Aréně.\n\n\"° Statistiky z baráže a o udržení v 1. lize.\"\n\nPremiéra v reprezentaci: 4. dubna 2002, Česko – Švýcarsko (Mladá Boleslav)\n\n100. zápas v reprezentaci: 16. prosince 2010, Finsko – Česko (Channel One Cup, Espoo)\n\nStatistiky reprezentace:\n"}
{"id": "181144", "url": "https://cs.wikipedia.org/wiki?curid=181144", "title": "Ladislav Kohn", "text": "Ladislav Kohn\n\nLadislav Kohn (* 4. března 1975, Uherské Hradiště) je bývalý český profesionální hokejista hrající za HC Mountfield, kam přestoupil na začátku sezóny 2012–2013 ze švýcarského celku HC Ambrì-Piotta.\nNastupuje na pozici útočníka.\n\nLadislav Kohn hrál od roku 1993 nižší severoamerické soutěže s příležitostnými starty v NHL. Celé dvě sezóny v NHL se mu podařilo odehrát pouze v letech 1999–2001 v týmu Anaheim Mighty Ducks. V roce 2003 přestoupil do finské ligy. Od roku 2004 je členem širšího kádru české hokejové reprezentace. V roce 2009 se vrátil do domácí nejvyšší soutěže, z týmu Třince v průběhu sezóny 2011/2012 přestoupil do HC Ambrì-Piotta.\n\nStatistiky reprezentace:\n\nLadislav Kohn - osobní webové stránky http://www.kohn.cz\n"}
{"id": "181146", "url": "https://cs.wikipedia.org/wiki?curid=181146", "title": "Ivan Huml", "text": "Ivan Huml\n\nIvan Huml (* 6. září, 1981, Kladno) je český hokejový útočník hrající českou Extraligu za tým Piráti Chomutov.\n\nIvan Huml hrál od roku 1998 v nižších severoamerických soutěžích, příležitostně také v NHL (celkem 49 zápasů za tým Boston Bruins). Po návratu do Evropy v roce 2004 hrál postupně za HC Rabat Kladno a finský tým TPS Turku. V letech 2006–2008 hrál v Svenska hockeyligan v týmu Mora IK. V roce 2008 přestoupil do klubu HC Mountfield a o rok později odešel na hostování do konce sezony do klubu HC Kometa Brno.\n\n\n\n"}
{"id": "181148", "url": "https://cs.wikipedia.org/wiki?curid=181148", "title": "Šance", "text": "Šance\n\nŠance může znamenat:\n\n\n\n\n"}
{"id": "181150", "url": "https://cs.wikipedia.org/wiki?curid=181150", "title": "Ervín Schulhoff", "text": "Ervín Schulhoff\n\nErvín (Erwin) Schulhoff (8. června 1894, Praha – 18. srpna 1942 Wülzburg) byl československý hudební skladatel a klavírista židovského původu. Byl otcem českého filmového režiséra Petra Schulhoffa.\n\nErvín Schulhoff pocházel z německy hovořící židovské hudební rodiny. Po matce byl vnukem houslového virtuosa Heinricha Wolfa (1813 – 1898) a jeho prastrýcem byl žák V. J. Tomáška, hudební skladatel Julius Schulhoff (1825 – 1899). Na pražskou konzervatoř byl přijat již v deseti letech na doporučení Antonína Dvořáka a stal se žákem Jindřicha Kàana. Poté pokračoval ve studiu ve Vídni, Lipsku a v Kolíně nad Rýnem. Mezi jeho učiteli byl i Max Reger. V devatenácti letech získal klavírni cenu Felixe Mendelssohna-Bartholdyho a o pět let později i cenu za kompozici.\n\nZa první světové války bojoval v řadách italských legionářů. Po válce žil Schulhoff v letech 1919 až 1923 v Německu. Válečná zkušenost poznamenala jeho pohled na svět i na umění, v Drážďanech se proto připojil k německé levicové avantgardě a založil se svými přáteli-umělci skupinu „Werkstatt der Zeit\". Zajímal se o expresionismus a atonalitu, inicioval koncerty představující tvorbu Druhé vídeňské školy. Poté se přidal k berlínskému dadaistickému hnutí vedenému malíři Groszem a Otto Dixem. Z té doby pochází také silné zaujetí jazzem. Inspirovalo jej i dílo Igora Stravinského a po jeho vzoru používal současně postupy impresionismu, expresionismu i neoklasicismu.\n\nV roce 1923 se vrátil do Čech a věnoval se koncertní činnosti a to zejména propagaci nejmodernějších skladatelských směrů. Spolupracoval s Aloisem Hábou na rozvoji čtvrttónové hudby. Stal se klavíristou Československého rozhlasu v Praze, Brně i v Ostravě. Spolu s Oldřichem Letfusem vytvořil klavírní duo, které se zabývalo převážně interpretací soudobé hudby. Kromě toho vyučoval na pražské konzervatoři skladbu.\n\nVe své tvorbě vycházel z pozdního impresionismu a expresionismu, brzy však získala jeho tvorba experimentální charakter. Jeho díla vynikají pregnantními rytmy a zvukovou barevností. Do jeho tvorby se promítlo i poválečné opojení jazzem, jehož prvky přenesl i do svých vážných skladeb. Stal se významným hostem festivalů Mezinárodní společnosti pro soudobou hudbu.\n\nVe třicátých letech se Schulhoff pod vlivem nastupujícího nacistického režimu, který kvůli jeho židovskému původu způsobil konec jeho kariéry v Německu, stal vášnivým zastáncem komunistických idejí. V roce 1932 zhudebnil Komunistický manifest a o rok později odjel do Sovětského svazu, kde získal čestné občanství. S tím souvisí i přerod umělecký. Odvrhl všechny experimentální směry a snažil se o hudbu všeobecně srozumitelnou. Výrazem toho je např. \"Symfonie svobody\" z let 1940/41.\n\nNeopustil však nikdy jazz. V letech 1933 až 1935 hrál v orchestru Jaroslava Ježka v Osvobozeném divadle v Praze a až do roku 1939 i v ostravském rozhlase. Zkomponoval dokonce jazzové oratorium „\"H.M.S. Royal Oak\"“ (1930) pro vypravěče, jazzového zpěváka, smíšený sbor a jazzový orchestr. Z tohoto inspiračního zdroje pochází jeho patrně nejznámější skladba „\"Hot Sonate\"“ (1930) pro altový saxofon a klavír.\n\nPo okupaci Československa v roce 1939 hodlal Schulhoff emigrovat do Sovětského svazu. Během čekání na vízum však byl v Praze zatčen a deportován do koncentračního tábora Wülzburg v Bavorsku, kde 18. srpna 1942 zemřel na tuberkulózu. Jeho dvě poslední symfonie (č. 7 a 8), na nichž začal pracovat ve vězení, zůstaly nedokončeny.\n\n\n\n\n"}
{"id": "181152", "url": "https://cs.wikipedia.org/wiki?curid=181152", "title": "Roman Cikhart", "text": "Roman Cikhart\n\nRoman Jan Cikhart (4. února 1886 Borotín u Tábora – 10. září 1957 Praha) byl český pedagog a spisovatel, regionální historik, vlastivědný a kulturní pracovník.\n\nNarodil se ve mlýně svého otce („na Pile“ – Borotín č. 121) v blízkosti památné zříceniny Starý Zámek v Borotíně. Zde se zřejmě zrodil i jeho zájem o historii, zejména o husitství a dějiny rodného kraje a rovněž o historii a pověsti vesnic na Táborsku. O rodné obci vydal již v roce 1909 samostatný spisek \"Borotín, nástin historický\". Po základní školní docházce absolvoval (od roku 1903) Učitelský ústav v Soběslavi a již zde při studiu spolupracoval s historikem a zakladatelem místního muzea Karlem Lustigem a napsal zde dějiny Soběslavi. V roce 1910 se oženil, roku 1921 vystoupil z římskokatolické církve.\n\nUčitelskou praxi zahájil Cikhart na škole v Radeníně, v roce 1911 přešel do Radkova a 1914 do Jistebnice. Další důležitou životní etapou se stal Tábor, kde v roce 1923 nastoupil jako odborný učitel na dívčí měšťanské škole. Působil také jako předseda učitelské jednoty Komenský. Publikoval v pedagogických listech \"Český učitel\" a \"Česká škola\". Zastával mnoho čestných funkcí; sepsal dějiny Zemského ústředního spolku jednot učitelských.\n\nRoman Cikhart byl autorem mnoha článků o regionálních dějinách Táborska, o historických osobách, o pověstech a vlastivědných zajímavostech, uveřejňovaných v různých listech, např. \"Český jih\", \"Národní politika\", \"Tábor\", \"Národní osvobození\", \"Časopis společnosti přátel starožitností českých\". Podílel se na tvorbě \"Věstníku jihočeských muzeí\" (od roku 1913 sám redigoval) a vlastivědného časopisu \"Kraj kalicha\" (od r. 1923 redigoval). Významná kapitola publikační práce učitele a historika Cikharta je spojena s \"Jihočeským sborníkem historickým\".\nZde publikoval v letech 1928 až 1956 přes osmdesát článků a statí. Mnohé cenné práce vydal Cikhart vlastním tiskem.\n\nPráce historika Romana Cikharta je dodnes považována za základ při bádání a práci s fakty v regionální historii. Jeho významný přínos do seznamování se s historií Táborska byl oceněn již 5. února 1936, když akční výbor učitelských organizací a městský osvětový sbor uspořádal v Táboře na jeho počest oslavu (k padesátinám). Za město Tábor zde poděkoval starosta Václav Soumar. Blahopřání a připomínání díla R. Cikharta bylo i ve všech regionálních a odborných listech.\n\n\n\n"}
{"id": "181153", "url": "https://cs.wikipedia.org/wiki?curid=181153", "title": "IEEE 754", "text": "IEEE 754\n\nIEEE 754 (známý také jako IEC 60559, případně IEC 559) neboli Standard IEEE pro dvojkovou aritmetiku v pohyblivé řádové čárce (někdy též nesprávně v plovoucí desetinné čárce) je nejrozšířenější standard pro výpočty v pohyblivé řádové čárce, který používá mnoho mikroprocesorů a jednotek FPU. Standard definuje formáty pro reprezentaci čísel v pohyblivé desetinné čárce včetně záporné nuly, denormalizovaných čísel a zvláštních hodnot (kladné a záporné nekonečno, a „nečíslo“ – NaN).\n\n\nIEEE 754-1985 definuje čtyři formáty čísla pro: jednoduchou přesnost (\"single\", 32 bitů), dvojnásobnou přesnost (\"double\", 64 bitů), základní-rozšířenou přesnost (≥ 43-bitů, běžně se nepoužívá) a dvojitou-rozšířenou přesnost (≥ 79-bitů, obvykle se implementuje na 80 bitů). Pro implementaci standardu je vyžadována pouze základní přesnost, ostatní jsou volitelné.\n\nIEEE 754-2008 rozšiřuje předchozí standard o čísla s poloviční a čtyřnásobnou přesností, dále doplňuje formáty pro práci s desítkovou aritmetikou v plovoucí řádové čárce.\n\nČíslo v pohyblivé řádové čárce zabírá v přesnosti „single“ právě 32 bitů. Přitom je jeden bit vyhrazen pro určení znaménka, 8 bitů pro zakódování exponentu v aditivním kódování (také kód s posunutou nulou) a 23 bitů pro zakódování mantisy.\n\npodrobněji rozepsáno:\n\nPro reprezentovanou hodnotu \"X\" platí.\n\nkde:\n\nMůžeme si povšimnout, že místo aby mantisa obsahovala bit m, tak se k ní vždy přičítá jednička. Tento \"skrytý bit\" umožňuje efektivnější kódování a porovnávání. Díky absenci m je vyloučena možnost zakódovat stejné číslo mnoha různými způsoby. Současně bychom se tím však zbavili možnosti zakódovat číslo nula. Proto výše uvedený základní vzorec platí pouze když je E v mezích 1 až 254, hodnoty E=0 a E=255 jsou použity pro vyjádření speciálních případů, kdy nelze výsledek operace pomocí výše uvedeného vzorce zakódovat:\n\nOstatní formáty se základem 2 jsou řešeny obdobně jako základní přesnost, pouze jsou jiné počty bitů pro pole e a m\n\nDesítkové formáty se zatím běžně nepoužívají, standard navíc připouští dvě různé implementace, které mohou být u některých formátů i částečně funkčně odlišné. Tyto implementace se liší v kódování mantisy, které je buď binární anebo využívá schéma DPD pro zakódování tří desítkových číslic do deseti bitů.\n\n"}
{"id": "181156", "url": "https://cs.wikipedia.org/wiki?curid=181156", "title": "Antonín Hnízdo", "text": "Antonín Hnízdo\n\nAntonín Zbyšek Hnízdo (5. prosince 1906 v Písku – 20. června 1973 v Táboře) byl český pedagog, ochranář přírody a publicista.\n\nAntonín Zbyšek Hnízdo absolvoval gymnázium v Táboře. Pracoval jako výpomocný učitel v Chrboníně (1924–1926) a učitel v Podkrkonoší (roku 1927 získal způsobilost pro učitelství). V roce 1938 byl promován doktorem přírodních věd na přírodovědné fakultě UK v Praze. Po mnichovských událostech v roce 1938 se vrátil do Tábora, učil v Mladé Vožici, Soběslavi a Chýnově, od roku 1951 do 1967 pak na gymnáziu v Táboře (biologie,chemie a základy zemědělské výroby). Působil od roku 1940 jako okresní konzervátor státní ochrany přírody. Vybudoval (po roce 1950) nové přírodovědné oddělení táborského muzea (později předáno do Soběslavi). Pracoval pro Národní muzeum Praha – do sbírek dodal ryby z rybníka Jordán i vzácné mineralogické nálezy okresu. Jeho cenné herbářové sbírky v Blatském muzeu a Univerzitě Karlově v Praze mají na 3000 položek.\n\nJako publicista a fotograf je autorem mnoha přírodovědných článků a knih, přičinil se o vznik přírodních rezervací, o zmapování starých a památných stromů, o propagaci mnoha krásných a cenných míst Táborska. Spolupracoval s Dr. Vladimírem Čechem, který od roku 1945 přepracoval geologickou mapu regionu. Zasloužil se po boku V. Janovského o vznik táborské Štičí líhně.\n\n\n\n"}
{"id": "181157", "url": "https://cs.wikipedia.org/wiki?curid=181157", "title": "Markéta Přemyslovna", "text": "Markéta Přemyslovna\n\nMarkéta Přemyslovna (21. února 1296 – 8. dubna 1322) byla dcerou českého krále Václava II. a Guty Habsburské, od roku 1303 manželkou Boleslava III. Lehnického, českou princeznou a lehnickou kněžnou.\n\nV době sňatku (rok 1303) bylo Markétě sedm let a ženichovi dvanáct. Ženichovým poručníkem a správcem jeho zemí byl český král, Markétin otec Václav II. Markéta byla až třetí Václavovou dcerou, a její manžel měl tedy po zavraždění Markétina staršího bratra Václava III. v roce 1306 jen malou šanci na získání českého trůnu. Nutno podotknout, že Markéta se – na rozdíl od starších sester (Anny a Elišky) a královny vdovy po Václavovi II. Elišky Rejčky – do bojů o český trůn nezapojovala.\n\nJelikož se Boleslav nedočkal věna, od roku 1308 držel Opavsko, které zabral jako náhradu. V dubnu roku 1311 uzavřel v Olomouci s novým českým králem Janem Lucemburským dohodu, na jejímž základě rezignoval na nároky své ženy a opanované území předal za úplatu (8000 hřiven) zpět Mikuláši Opavskému (dokument byl v Olomouci vystaven 11. června toho roku). Tamní šlechta se však ještě téhož roku 1311 proti Mikuláši Opavskému, Markétinu (nemanželskému) strýci, vzbouřila.\n\nMarkétin manžel Boleslav Lehnický byl během následujících let spojencem českého krále, a to i v domácích válkách mezi králem a jeho šlechtou. V letech 1321–1322 za doby Janovy nepřítomnosti byl dokonce i správcem českého království.\n\nMarkéta zemřela právě v období správcovství 8. dubna roku 1322, den po porodu třetího syna. Společně s nemluvnětem byla pochována na Zbraslavi. Z manželství zůstali naživu dva starší synové, kteří oba zanechali početné potomstvo. Boleslav se znovu oženil v roce 1326; vzal si Kateřinu, dceru chorvatského bána Mladena III.\n\n"}
{"id": "181160", "url": "https://cs.wikipedia.org/wiki?curid=181160", "title": "Brno-Nový Lískovec", "text": "Brno-Nový Lískovec\n\nBrno-Nový Lískovec je městská část na jihozápadě statutárního města Brna. Je tvořena městskou čtvrtí Nový Lískovec (německy \"\"), původně osadou obce Lískovec, se kterou byla k Brnu připojena v roce 1919. Celková katastrální výměra činí 1,65 km², tvořena je téměř celým katastrálním územím Nový Lískovec a drobnou částí katastrálního území Starý Lískovec. Samosprávná městská část vznikla 24. listopadu 1990. Žije zde přes 11 000 obyvatel.\n\nMěstská část Brno-Nový Lískovec sousedí na jihu a jihovýchodě s městskou částí Brno-Starý Lískovec. Pro účely senátních voleb je území městské části Brno-Nový Lískovec zařazeno do volebního obvodu číslo 59.\n\nHranice mezi katastrálními územími Starý Lískovec a Nový Lískovec, která je zároveň hranicí mezi evidenčními částmi obce, se zcela nekryje s hranicí mezi samosprávnými městskými částmi Brno-Starý Lískovec a Brno-Nový Lískovec. Rozdíl se však týká jen dvou úseků významných komunikací.\n\nDo těchto pásem nespadají žádné budovy s výjimkou čerpací stanice MOL, která katastrálně a evidenčně spadá celá do Nového Lískovce, ale větší částí plochy přesahuje do samosprávné městské části Brno-Starý Lískovec.\n\nMěstská část Brno-Nový Lískovec rozkládající se na úpatí Kamenného vrchu se po urbanistické stránce skládá ze tří rozdílných částí, jimiž je severněji položený původní Nový Lískovec, skládající se převážně z rodinných domů, jižně položené panelové sídliště Nový Lískovec a jihozápadně položené panelové sídliště Kamenný Vrch. Ze zástavby katastrálního území Starý Lískovec patří do městské části pouze jižní okraj hromadných garáží v Jihlavské ulici, jinak se jedná pouze o silnici v Jihlavské ulici spolu se zdejšími zastávkami autobusové dopravy, dále několik odboček na další silnice a několik chodníků. Nový Lískovec obecně patří k největším brněnským panelovým sídlištím. Na sever Nového Lískovce zasahuje přírodní rezervace Kamenný vrch, cenná především pro stepní vegetaci a zejména pro výskyt chráněného koniklece velkokvětého.\n\nDopravní spojení se zbytkem města zajišťuje Dopravní podnik města Brna prostřednictvím trolejbusových linek č. 26, vytvářející spojení mezi Novým Lískovcem a Líšní, a č. 37, která poskytuje spojení mezi Starým Lískovcem a Mendlovým náměstím. Dopravní spojení taktéž zajišťuje autobusová linka č. 50, která spojuje čtvrť Komárov a městskou část Brno-Bystrc, a v nočních hodinách linka N95.\n\nV roce 1998 byly brněnským zastupitelstvem schváleny symboly městské části – znak a vlajka, tvořené červenými a bílými pruhy a modrou čtvrtí se třemi lískovými oříšky. V letech 2017 byly symboly revidovány a roku 2018 rozhodl předseda Poslanecké sněmovny Parlamentu České republiky Radek Vondráček o jejich udělení městské části.\n\nBlason znaku: \"V červeném štítě se stříbrnou zúženou hlavou a stříbrným břevnem volná modrá čtvrť, v ní na svěšené stopce tři (2,1) odvrácené lískové oříšky, vše zlaté.\"\n\nPopis vlajky: \"List tvoří čtyři vodorovné pruhy, bílý, červený, bílý a červený, v poměru 1:2:2:2, s modrým karé, v něm na svěšené stopce tři (2,1) odvrácené lískové oříšky, vše žluté. Poměr šířky k délce listu je 2:3.\"\n\nVýhodná poloha Nového Lískovce na úpatí Kamenného vrchu lákala pravěkého člověka k trvalému osídlení už od mladší doby kamenné. Při výstavbě panelového sídliště roku 1978 zde bylo při výstavbě západního dálničního přivaděče roku 1971 a \"Pražské radiály\" roku 1989 byla nalezena velká řada dokladů rozsáhlých sídlišť kultury s lineární keramikou a moravskou malovanou keramikou, jordanovské kultury z počátku pozdní doby kamenné, a jevišovické kultury ze starší doby železné. Nalezl se zde i příkop vymezující osadu nejstarších zemědělců. Roku 1978 bylo při výstavbě komunikací a panelového sídliště odkryto 10 sídelních jam se stopami kultury s lineární keramikou. Ve stejné lokalitě se našel ještě zahloubený objekt jordanovské kultury. Ve středověku se s vysokou pravděpodobností území Nového Lískovce v místě současné Rybnické ulice nacházela osada Rybníky, trvale náležející k proboštství v Komárově. Osada zanikla v důsledku husitských nebo česko-uherských válek. Pozemky zde pak užívali poddaní ze Starého Brna, Nových Sadů, Trnité, Komárova, Horních Heršpic, Bohunic, Lískovce a Bosonoh. Roku 1528 tuto pustou osadu předal poslední komárovský probošt kapitule sv. Petra v Brně.\n\nDnešní katastr Nového Lískovce byl původně převážně součástí katastrů obcí Lískovec a Bohunice; nepatrná část na jihozápadě (310 m²) náležela k Bosonohám. Před vznikem Nového Lískovce se na jeho území rozkládaly sady a vinohrady. Počátky osídlení dnešního Nového Lískovce, spadají do roku 1894, kdy si zde bez vědomí obce Lískovce postavil domek blanenský stolař Antonín Hrazdíra. Roku 1896 pak po jednáních získal dodatečné stavební povolení. Brzy zde začaly přibývat další domy, ale jen v části, která tehdy patřila k Lískovci, zatímco v původně bohunické části se až do roku 1919 nestavělo, protože tehdejší obec Bohunice zde nechtěla povolovat výstavbu. K prvním návrhům názvu nově vznikající osady, lidově zvané Lískoveček, patřily Malý Lískovec, Tišlerky či Lískáček.\n\nRoku 1906 zde pak začal stavitel Uherka ve spolupráci s podnikatelem Bílkem a dalšími firmami stavět další domky. Největší zájem o bydlení zde jevili především brněnští Němci. Proto téhož roku založilo několik českých obyvatel za účelem obrany proti germanizaci Nového Lískovce místní odbor Národní jednoty pro jihozápadní Moravu. Roku 1907 zde byla otevřena škola. Roku 1910 měla osada již 117 domů s 568 obyvateli. Významný okamžik pro Nový Lískovec představovala výstavba spojovací komunikace mezi Pisárkami a Jihlavskou silnicí v letech 1911-1914.\n\n16. dubna 1919 pak byly obce Lískovec a Bohunice připojeny k Brnu, čímž stavební omezení v bohunické části padlo. Poté zástavba Nového Lískovce přesáhla i na severozápad původního katastru Bohunic. Ve 30. letech 20. století byla ukončena výstavba patrových „dvojdomků“. Za druhé světové války zahynuli nebo byli gestapem popraveni tito novolískovečtí obyvatelé: Oldřich Dvořák, Stanislav Kluch, Františka Kluchová, František Kluch, Vladimír Kluch, Vladislav Podsedník, Jindřich Škoda, Josef Zoubek, Petr Křivka a Leopold Herman. Na konci druhé světové války bylo při osvobozování Nového Lískovce, započatém 25. dubna 1945 poškozeno 51 domů těžce a 91 domů lehce. Řada novolískoveckých obyvatel byla nezákonně odsouzena i komunistickým režimem. Se Starým Lískovcem tvořila většina moderního katastru Nového Lískovce společný katastr až do 60. let, kdy oddělením severní části Lískovce a severozápadní části původního katastru Bohunic vzniklo katastrální území Nový Lískovec. Nová hranice mezi Novým a Starým Lískovcem měřila 1630 metrů.\n\nRoku 1975 započala v Novém Lískovci panelová výstavba, která přesáhla i na tehdejší pozemky Starého Lískovce. Z toho důvodu bylo navrženo posunout hranici mezi oběma katastry jižním směrem k severnímu okraji silnice v Jihlavské ulici, čímž se měl katastr Nového Lískovce, na úkor Starého Lískovce, výrazně zvětšit z původních necelých 113 hektarů na téměř 166 hektarů a hranice mezi oběma katastry se tím měla zkrátit na 1020 metrů. Dne 11. září 1979 byl tento návrh projednán s odborem Vnitřních věcí Národního výboru města Brna a zástupcem firmy Brnoprojekt. Tento návrh následně projednala a schválila dne 8. listopadu 1979 rada Obvodního národního výboru Brno I. 29. listopadu 1979 byl pak tento návrh schválen i na schůzi rady Národního výboru města Brna. Následně byla celá změna hranice realizována. Součástí katastru Nového Lískovce se při této úpravě stala i půda, která do 60. let 20. století náležela k Bosonohám a poté přešla ke Starému Lískovci. Převážně na pozemcích nově překatastrovaných ze Starého Lískovce pak od roku 1985 vznikalo poslední brněnské panelové sídliště Kamenný vrch.\n\nDne 24. listopadu 1990 se Nový Lískovec stal pod názvem Brno-Nový Lískovec jednou z 29 nově zřízených samosprávných městských částí. V letech 1995-1996 byl na severovýchodě Nového Lískovce proražen Pisárecký tunel. K 28. únoru 2002 vstoupila v platnost další změna hranice se Starým Lískovcem u severního okraje silnice v Jihlavské ulici, kdy ze Starého Lískovce přešlo k Novému Lískovci 23 m², nacházejících se pod jižní částí budovy s novolískoveckým číslem popisným 441.\n\nK další drobné změně správní hranice městských částí Brno-Nový Lískovec a Brno-Starý Lískovec v roce 2012, kdy okrajová část katastrálního území Nový Lískovec přešla k území městské části Brno-Starý Lískovec, která zase předala do správy městské části Brno-Nový Lískovec malou okrajovou část katastrálního území Starý Lískovec.\n\n"}
{"id": "181164", "url": "https://cs.wikipedia.org/wiki?curid=181164", "title": "Sídliště Kamenný Vrch", "text": "Sídliště Kamenný Vrch\n\nSídliště Kamenný Vrch je nejmladší panelové sídliště v Brně. Nachází se na jihozápadě městské části Brno-Nový Lískovec na jižním svahu Kamenného vrchu. Rozlohou tvoří více než polovinu této městské části. Začalo se stavět roku 1985 a dokončeno bylo za sametové revoluce.\n\nDopravní obsluha je zajištěna autobusovými a trolejbusovými linkami. Uprostřed sídliště stojí úřad městské části Brno-Nový Lískovec, severně od sídliště se nachází přírodní rezervace Kamenný vrch.\n\nDle Strategie bydlení města Brna na roky 2018–2030, kterou v červnu 2018 schválili městští zastupitelé, plánuje Brno rozvoj zástavby v oblasti Kamenného vrchu, celkově až pro dva tisíce nových obyvatel. V první etapě by mělo vzniknout osm nových bytových domů s mateřskou školou v oblasti nad západní částí ulice Petra Křivky. Proti nové výstavbě protestuje část místních, kteří požadují referendum.\n"}
{"id": "181166", "url": "https://cs.wikipedia.org/wiki?curid=181166", "title": "Bitva u Coronelu", "text": "Bitva u Coronelu\n\nBitva u Coronelu byla námořní bitvou první světové války. Uskutečnila se 1. listopadu 1914 u pobřeží Chile. Britové v bitvě s německou eskadrou lodí utrpěli první námořní porážku od bitvy u Grand Port, která se odehrála v roce 1810.\n\nNa začátku války Německá východoasijská eskadra opustila přístav Čching-tao v Číně a vypravila se na cestu do německých přístavů, kam žádná z nich nedoplula. Velel jí viceadmirál Maximilian von Spee a byla složena z pancéřových křižníků \"Scharnhorst\" a \"Gneisenau\" a lehkých křižníků \"Nürnberg\", \"Leipzig\" a \"Dresden\".\n\nPůvodně k eskadře patřil ještě lehký křižník \"Emden\", kterému velel kapitán Karl von Müller a který vyplul do Indického oceánu přepadat spojenecké obchodní lodě. V říjnu svedl vítěznou bitvu u Penangu a v listopadu byl potopen v bitvě u Kokosových ostrovů.\n\nKdyž německá eskadra připlula k jihoamerickým břehům byla její radiová komunikace zachycena britskou západoindickou eskadrou pod velením admirála \"Cradocka\". \"Cradock\" měl k dispozici jen pancéřové křižníky \"Good Hope\" a \"Monmouth\", nový lehký křižník \"Glasgow\" a přestavěnou linkovou loď \"Otranto\". Žádal proto admiralitu o posily a ta mu poslala starou bitevní loď \"Canopus\".\n\nNakonec se však posily nedočkal a 1. listopadu při západu slunce byla zahájena bitva, v jejímž průběhu byly přesnou německou palbou potopeny oba britské pancéřové křižníky. Výhody byly na straně Němců. Měli lepší dělostřelce i děla. Good Hope měl dvě děla ráže 240mm, která za 50 sekund vystřelila jeden projektil. Tím pádem dva projektily za 50 sekund plus Monmouth. Cradock chtěl se výhodně umístit, ale nepodařilo se mu to. Good Hope bojoval se Scharnhorstem, Gneisenau s Monmouthem.Good Hope byl těžce poškozen a pokusil se nepřítele taranovat. Gneisenau na něj převedl také palbu a Good Hope se potopil. Dresden poškodil Otranto, ale to mu uteklo. Glasgow bojoval s Leipzigem a měl na své straně přesilu, ale rozbouřené moře mu zabránilo zničit Leipzig a utekl. Nürnberg měl poruchu strojů a nezúčastnil se. Gneisenau těžce poškodil Monmouth, ale ten unikal. Nyní se do boje zapojil Nürnberg a Monmouth zničil.\n\nNěmecká eskadra potom vplula do přístavu Valparaíso, kde byla přivítána početnou německou komunitou. Dlouho se však ze svého úspěchu neradovala, protože již za měsíc byla poražena v bitvě u Falklandských ostrovů, ve které Němci ztratili většinu svých lodí.\n"}
{"id": "181168", "url": "https://cs.wikipedia.org/wiki?curid=181168", "title": "Budžak", "text": "Budžak\n\nBudžak (ukrajinsky, rusky a bulharsky \"Буджак\", rumunsky \"Bugeac\", turecky \"bucak\") je multietnické historické území tvořící jižní část Besarábie (tj. jihovýchod Moldávie). Dnes je součástí Ukrajiny a spadá pod Oděskou oblast. Na jihu je ohraničen Dunajem, na východě pobřežím Černého moře, na severovýchodě Dněstrem, na severozápadě současným Moldavskem; někdy jsou však k Budžaku počítány i přilehlé okresy Moldavska, tzv. Gagauzsko. Od Oděsy a zbytku Ukrajiny jej dělí Dněsterský liman.\n\nNázev pochází z tureckého slova \"bucak [budžak]\" (trojúhelník, kout), což naznačovalo tvar území vymezeného pevnostmi Izmajil, Akkerman a Bender.\n\nVe starověku zde sídlili Skythové a Dákové; současně řečtí kolonisté zakládali přístavní města na černomořském pobřeží. V 1. století pronikli do oblasti Římané. Ve středověku byl Budžak „tranzitním“ územím: střídavě se zde usadili Avaři (558–567), Slované (okolo r. 600), Volžští Bulhaři (chán Asparuch, 679), Maďaři (9. století), Pečeněhové (11. století), Polovci (12. století).\n\nV letech 1367–1484 náležel Budžak Moldavskému knížectví, za Štěpána III. Velikého však byla dobyta Osmanskou říší; tehdy byly přestavěny pevnosti Akkerman a Bender a založena pevnost Izmajil. Osmané sem přinesli islámské náboženství, které se tu jako menšinové drží dodnes (viz článek Islám na Ukrajině).\n\nV 7. rusko-turecké válce (1806–1812) získali Rusové celou Besarábii (tj. až k řece Prut) včetně Budžaku. Po 1. světové válce byla celá Besarábie součástí tzv. Velkého Rumunska (1920–1940). Pakt Molotov-Ribbentrop však přiřkl Besarábii s Budžakem Sovětům, čímž opět rozdělil Moldávii vpůli, kterýžto stav trvá dodnes; i Besarábie je dnes rozdělena mezi Moldavsko (většina) a Ukrajinu (Budžak a malý pás v Černovické oblasti). SSSR roku 1940 ustavil efemérní Akkermanskou oblast, která ještě téhož roku přesídlila do Izmajilu (Izmajilská oblast, 1940–1954). Po jejím zrušení bylo území začleněno do Oděské oblasti a od r. 1991 je součástí Ukrajiny.\n\nJak dějinný nástin dává tušit, Budžak se vždy vyznačoval etnickou různorodostí. V roce 2001 žilo v Budžaku 617 200 osob, z toho 248 000 (40,2 %) Ukrajinců, 129 000 (21 %) Besarabských Bulharů, 124 500 (20 %) Rusů, 78 300 (12,7 %) Moldavanů / Rumunů) a 24 700 (4 %) Gagauzů. Nejvíce Bulharů a Gagauzů žije v Bolhradském rajónu, Moldavané mají převahu v Renijském rajónu; ve městě Izmajil převažují Rusové, zatímco v Bilhorodu Ukrajinci.\n"}
{"id": "181175", "url": "https://cs.wikipedia.org/wiki?curid=181175", "title": "Aškelon", "text": "Aškelon\n\nAškelon ( , عسقلان \"Askalán\", \"Ascalon\", \"Isqualluna\", v oficiálním přepisu do angličtiny Ashqelon, přepisováno též Ashkelon) je město v Izraeli v Jižním distriktu. Starostou je Beni Vaknin.\n\nDnešní Aškelon byl založen roku 1948, ale historie starověkého přístavního města Aškelon se datuje do doby bronzové. V průběhu historie městu vládli Kanaánci, Pelištejci, Izraelité, Babyloňané, Řekové, Féničané, Římani, Peršané, Egypťané, muslimové, Britové a křižáci. V roce 1270 bylo zničeno Mamlúky.\n\nAškelon byl již ve starověku jedním z nejvýznamnějších přístavů v Kanaánu a také jedním z pěti měst označovaných jako filištínské pentapolis (zbývající čtyři byla města Ašdod, Ekron, Gat a Gaza). Historie Aškelonu sahá až do doby bronzové (cca 2000 - 1500 př. n. l.), kdy se z něj stalo prosperující město. V této době město obývali původní Kananejci, kteří byli okolo roku 1150 př. n. l. vytlačeni Filištíny, Aškelon se posléze stal jedním z pěti zmíněných filištínských měst soupeřících s Izraelity v Judském království. V roce 604 př. n. l. bylo město vypleněno a zničeno babylónským králem Nabukadnezarem II., čímž skončilo filištínské období.\n\nDíky své strategické pozici byl Aškelon brzy obnoven a stal se významným helénským přístavem. Zde se také narodil Herodes Veliký, který město po mnoha stránkách zvelebil; Aškelon vzkvétal po celou dobu římské i byzantské vlády.\n\nV období křížových výprav byl Aškelon významná pevnost (křižáci jej nazývali latinským názvem Ascalon). Přestože byli egyptští Fátimovci poraženi křižáky v bitvě u Ascalonu (1099), město mělo natolik dobrou obranu, že se ho křižáckým vojskům podařilo dobýt až v roce 1153 pod vedením Balduina III. V roce 1187 se města zmocnil Saladin a nechal ho srovnat se zemí, aby se již nemohlo vrátit do rukou křižákům. Později na tomto místě nechal zbudovat pevnost Richard I. Lví srdce; město bylo však v roce 1270 opětovně zničeno Mamlúky.\n\nVe středověku je Aškelon popisován jako větší arabská vesnice al-Madždal (\"Věž\"), do roku 1948 se rozrostl na město s 11 000 obyvateli; byl proslavený zejména svým rozsáhlým tkalcovským průmyslem.ˇ\n\nStopy původního osídlení dodnes uchovává Národní park Aškelon na západním okraji města.\n\nModerní město Aškelon vzniklo z arabské vesnice \"al-Madžál\" (arabsky: المجدل nebo مجدل عسقلان, hebrejsky: אל - מג 'דל, מגדל). V roce 1596 se jednalo o vesnici s 559 muslimskými domácnostmi, v roce 1931 zde žilo 6166 muslimů a 41 křesťanů.\nBěhem války za nezávislost nejprve město obsadily egyptské síly, pak bylo ale dobyto izraelskými silami. Izraelský generál Jigal Alon nařídil vyhnání arabského obyvatelstva, jeho podřízení však rozkaz neplnili a Arabové ve městě zůstali dočasně v oddělené oblasti. Vláda následně rozhodla, že Arabové mohou být vystěhováni, ale pouze se svým souhlasem. Současně vláda zavedla pozitivní motivační prvky jako výhodný směnný kurz, ale také negativní motivaci v podobě nočních přepadů a kontrol; v důsledku těchto opatření se většina Arabů rozhodla odejít, byli převezeni do uprchlických táborů v pásmu Gazy. Repopulace města izraelskými přistěhovalci začala v roce 1949, do prosince tohoto roku počet židovských obyvatel vrostl na 2 500. V průběhu roku 1949 se město přejmenovalo z původního al-Madždal na Migdal Gaza, posléze na Migdal Gad a krátce potom na Migdal Aškelon. Název Aškelon dostalo město v roce 1953. V roce 1968 byla v Aškelonu zbudována koncová část Transizraelského ropovodu, který původně sloužil k transportu íránské ropy z Ejlatu (v současnosti slouží pro přepravu ruské ropy na asijské trhy). Od 80. let byla jižně od města budována elektrárna Rutenberg.\n\nV současnosti je Aškelon prosperující město s nově vybudovaným sportovním komplexem a kulturním domem, v roce 2005 se zde otevřela největší světová odsolovací stanice s kapacitou 320 000 m³ odsolené vody na den, což odpovídá 5–6 % izraelské potřeby sladké vody. Na jižním okraji města se nachází archeologický park s ruinami starověkých staveb. Ve městě funguje Barzilajova nemocnice.\n\nNachází se v nadmořské výšce 10 metrů na pobřeží Středozemního moře, v izraelské pobřežní planině, cca 55 kilometrů jihozápadně od Tel Avivu a Ašdodu. Vnitrozemí je zemědělsky využíváno, pobřežní pás lemují písečné duny.\n\nLeží v hustě osídlené oblasti, která je etnicky zcela židovská (ovšem nedaleko odtud jižním směrem začíná arabské Pásmo Gazy). Město je na dopravní síť napojeno pomocí severojižní dálnice číslo 4, ze které tu odbočují směrem do vnitrozemí dálnice číslo 45 a dálnice číslo 3. Město je napojeno rovněž na železnici. Stojí tu železniční stanice Aškelon. Končí tu železniční trať Tel Aviv - Aškelon. Ve výstavbě je železniční trať Aškelon - Beerševa. Na východ zároveň nedaleko od města vybíhá železniční trať Aškelon - Kirjat Gat, která ale slouží jen pro nákladní přepravu.\n\nPodle údajů z roku 2009 tvořili naprostou většinu obyvatel Židé - cca 100 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 111 600 osob).\n\nJde o velkou obec velkoměstského typu s dlouhodobě rostoucí populací. K 31. prosinci 2017 zde žilo 137 900 lidí.\n\n\"* údaje za roky 2001, 2010 a 2011 zaokrouhleny na stovky\"\n\nAškelon má následující partnerská města:\n\n"}
{"id": "181181", "url": "https://cs.wikipedia.org/wiki?curid=181181", "title": "Karlík a továrna na čokoládu", "text": "Karlík a továrna na čokoládu\n\nKarlík a továrna na čokoládu (v originále \"Charlie and the Chocolate Factory\") je dětská kniha britského autora Roalda Dahla z roku 1964. V roce 1972 napsal Roald Dahl pokračování \"Karlík a velký skleněný výtah\". Plánované třetí pokračování už nedokončil.\n\nKniha byla vydána poprvé ve Spojených státech roku 1964, ve Velké Británii pak vyšla v roce 1967. V češtině byla poprvé vydána v roce 1971 v překladu Jaroslava Kořána. Pro další vydání přebásnil písně Umpa-lumpů Pavel Šrut.\n\nPříběh malého Karlíka v neobyčejné továrně na čokoládu byl inspirován Dahlovými zkušenostmi z dětství. Ve 20. letech 20. století probíhal v Anglii konkurenční boj mezi dvěma největší výrobci čokolády – Cadbury a Rowntree's. Například Cadbury posílala testovací balíčky se svými novými výrobky dětem do škol a na oplátku žádala jejich hodnocení čokoládových novinek. Obě firmy se snažily vzájemně ukrást tajné výrobní postupy. Vysílaly také špehy, kteří se nechali zaměstnat v konkurenční továrně a naopak vynakládali velké úsilí na ochranu svých vlastních receptů. Právě tajnůstkaření a složité výrobní procesy s komplikovanými výrobními stroji se staly Dahlovou inspirací pro vytvoření příběhu o Wonkově továrně.\n\nV první verzi měl příběh deset hrdinů – deset zlobivých dětí, které vyhrály vstupenku do Wonkovy továrny, ale poté, co tento námět zkritizoval Dahlův synovec, dostal příběh dnešní podobu.\n\nKniha vypráví příběh malého chudého chlapce Karlíka Bucketa, který žije v malém domečku na okraji velkého města se svými rodiči a čtyřmi prarodiči upoutanými na lůžko. Karlík je bystrý a dobrosrdečný kluk, který miluje svou rodinu. Také má rád sladkosti, ale protože jeho rodina je velmi chudá, dostává jen jednu čokoládu za rok – k narozeninám.\n\nBlízko Karlíkova domečku sídlí obrovská továrna na čokoládu vlastněná panem Willy Wonkou.\n\nWonka je největší a nejvynalézavější výrobce čokolády a sladkostí. Vyrábí všechny druhy úžasných a lahodných cukrovinek včetně těch, které se zdají být neuvěřitelné (například zmrzlina, která se nerozpouští nebo žvýkačka, která nikdy neztrácí svou chuť). Také vyrobil pro indického prince obrovský palác celý z čokolády, jenž se brzy nato rozpustil.\n\nKvůli špiónům z konkurenčních továren Wonka před mnoha lety svou továrnu uzavřel, ale brzy nato ji znovu spustil, přesto do továrny nechodili žádní dělníci.\n\nNyní se rozhodl učinit překvapivý krok a skrze loterii opět ukázat svou továrnu veřejnosti. Pět Wonkových čokolád ukrývá Zlatý kupón, který svému nálezci a jednomu nebo dvěma členům jeho rodiny umožní návštěvu továrny s osobním doprovodem samotného Wonky.\n\nVýherci prvních čtyř kupónů jsou tlustý hltoun August Gdoule (\"Augustus Gloop\"), rozmazlená Veruka Saltini (\"Veruca Salt\"), přebornice ve žvýkání Fialka Garderóbová (\"Violet Beauregarde\") a televizní maniak Miki Telekuk (\"Mike Teavee\").\n\nKarlíkova jediná narozeninová čokoláda žádný kupón neobsahovala, ale díky šťastnému zázraku, kdy vyhladovělý po cestě do školy najde na ulici dolar a koupí si dvě čokolády a v té druhé objeví poslední kupón a spolu se svým dědečkem Pepou a ostatními výherci se vydává na prohlídku továrny. Během prohlídky odpadnou ostatní čtyři děti, když spolu se svými rodiči podlehnou svým zlozvykům, jediný Karlík se stále chová slušně, za což jej Wonka odmění tím, že mu v dospělosti předá svou továrnu, aby se o ni staral, neboť sám nemá žádné dědice. Skleněným výtahem doletí pro zbytek Karlíkovy rodiny a přestěhují je k panu Wonkovi.\nKniha byla poprvé zfilmována v roce 1971 v muzikálu \"Pan Wonka a jeho čokoládovna\" (\"Willy Wonka & the Chocolate Factory\") s Gene Wilderem v hlavní roli. Další filmová adaptace byl film Tima Burtona \"Karlík a továrna na čokoládu\" (\"Charlie and the Chocolate Factory\") z roku 2005, ve kterém hlavní postavu majitele čokoládovny ztvárnil Johnny Depp.\n\n"}
{"id": "181184", "url": "https://cs.wikipedia.org/wiki?curid=181184", "title": "Jan Hejda", "text": "Jan Hejda\n\nJan Hejda (* 18. června 1978, Praha) je bývalý český profesionální hokejový obránce.\n\nSvoji extraligovou kariéru zahájil v roce 1997 v týmu HC Slavia Praha, v roce 2003 přestoupil do ruské ligy do týmu CSKA Moskva. V letech 2006–2015 hrál v NHL.\n\nPravidelně nastupoval za českou hokejovou reprezentaci. V roce 2010 reprezentoval Českou republiku na ZOH ve Vancouveru.\n\nJe ženatý s manželkou Terezou Hejdovou, se kterou má dvě děti, dceru Natálii a syna Matyáše. Jeho o 19 let mladší bratr Tadeáš je rovněž hokejistou.\n\n\n"}
{"id": "181186", "url": "https://cs.wikipedia.org/wiki?curid=181186", "title": "Petr Tenkrát", "text": "Petr Tenkrát\n\nPetr Tenkrát (* 31. května 1977, Děčín) je český profesionální hokejový útočník hrající v 1. české hokejové lize za tým Rytíři Kladno.\nJe vysoký 182 centimetrů, váží 94 kilogramů.\n\nPetr Tenkrát hrál v letech 1994 až 1999 českou extraligu za HC Rabat Kladno. V následující části kariéry vystřídal řadu týmů finské a ruské ligy, nižších severoamerických soutěží i NHL (HPK Hämeenlinna, Kärpät Oulu, Chimik Voskresensk, Anaheim Mighty Ducks, Nashville Predators). V roce 2007 si zahrál na MS, kde si připsal 1 gól v sedmi zápasech. Následující sezónu 2007–08 hrál dočasně v domovském Kladně, poté přestoupil do Timry IK.\n\nV době svých evropských angažmá (naposledy 2005–06) pravidelně nastupoval za českou reprezentaci v turnaji Euro Hockey Tour. Přezdívka mezi ostatními hráči : \"Tenky\"\n\n30.4.2013 podepsal dlouhodobý tříletý kontrakt s klubem Rytíři Kladno, kam se vrací po 14 letech.\n\nPrvní zápas za národní tým: 11. prosinec 1998 Česká republika - Kanada (Hradec Králové).\nStatistiky reprezentace:\n\n"}
{"id": "181189", "url": "https://cs.wikipedia.org/wiki?curid=181189", "title": "Karel Škréta", "text": "Karel Škréta\n\nKarel Škréta, celým jménem Karel Škréta Šotnovský ze Závořic (1610 Praha – 30. července 1674 Praha), byl patrně nejvýznamnější český barokní malíř 17. století.\n\nNarodil se v domě U Černého jelena vedle Týnského chrámu v protestantské rodině úředníka královské komory Konráda Škréty a Kateřiny Herkulesové z Morchendorfu. Do vladyckého stavu s přídomkem Šotnovský ze Závořic byl povýšen v roce 1570 jeho děd, Jan Škréta, který se z kožešníka v moravské Olešnici vypracoval na senátora ve staroměstské pražské radě. Císař Maxmilián II. mu udělil rodový erb.\n\nKarlovým strýcem a později poručníkem byl kutnohorský mincmistr Pavel Škréta. Škrétovým žákem byl jeho syn Karel (1646–1691). Malbou se zabýval jen příležitostně, působil jako rada nejvyššího purkrabského soudu. Podílel se na některých obrazech svého otce.\n\nKarlův otec zemřel v roce 1613 a ve své závěti nabádal svou ženu, aby dala děti vzdělat ve víře a v literárním umění. Nejspíše studoval na sousední Týnské škole. Dostalo se mu důkladného humanistického vzdělání, kromě latiny a němčiny ovládal i italštinu. Malířství se učil pravděpodobně od některého z mistrů na královském dvoře, snad Aegidia Sadelera.\n\nPo bitvě na Bílé hoře odešla rodina do emigrace: v roce 1628 do Stuttgartu. V roce 1630 přišel do Benátek, kde se zdržel několik let. Navštívil i Boloňu a v roce 1634 přišel do Říma Urbana VIII. Zde se stal členem malířského sdružení Schilderbent, ovládaného Nizozemci, s přezdívkou Slackwart a Espadron (česky Šaršoun – meč). Po roce odešel zpátky do Saska a nakonec se vrátil do Čech. Usadil se v Praze, což mu umožnila konverze ke katolictví, a brzy se mu také podařilo vysoudit zpátky propadlý rodinný majetek, zřejmě měl vlivné přímluvce.\n\nV Praze maloval oltářní obrazy (např. pro Týnský chrám nebo kostel sv. Prokopa). Významný je jeho pašijový cyklus v pražském chrámu sv. Mikuláše na Malé Straně. Vynikl také jako portrétista, kreslíř a autor předloh ke grafickým listům. Jeho obrazy do rytin převáděli často Jan Kašpar Dooms nebo Jiří Groos.\n\nKarel Škréta je pohřben v kostele sv. Havla v Praze na Starém Městě.\n\nEpizody ze života Karla Škréty zpracovává veselohra Václava Aloise Svobody \"Karel Skreta\" z roku 1841 a opera Karla Bendla a Elišky Krásnohorské \"Karel Škréta\" z roku 1883.\n\n\n\nDále: \n\n"}
{"id": "181191", "url": "https://cs.wikipedia.org/wiki?curid=181191", "title": "Jaroslav Balaštík", "text": "Jaroslav Balaštík\n\nJaroslav Balaštík (* 28. listopadu 1979 Uherské Hradiště) je bývalý český profesionální hokejista.\n\nJaroslav Balaštík hrál v letech 1997 až 2005 českou ELH za tým HC Hamé Zlín. V roce 2005 přestoupil do NHL do týmu Columbus Blue Jackets. Odehrál zde však jen jednu sezónu 2005/06. V té následující se po 8 zápasech v Columbusu přesunul zpět do Evropy do švédského týmu HV71. Od sezóny 2007/2008 hraje opět ve Zlíně s výjimkou sezóny 2011/2012, kdy hrál za klub BK Mladá Boleslav. Klub nakonec skončil na poslední příčce tabulky a v následné baráži sestoupil.\n\nJeho předností je přesná a tvrdá střela zápěstím a také hra do těla.\n\nVe Zlíně je oporou klubu a každoročně patřil mezi nejlepší střelce klubu a extraligy. Celou svoji kariéru ve Zlíně hrával pravidelně v útoku se svým dobrým kamarádem Petrem Leškou. 8. ledna 2011 se stal členem Klubu hokejových střelců deníku Sport.\n\nPrvní zápas v národním týmu: 6. listopadu 2001, Česká republika - Finsko (Helsinky).\nStatistiky reprezentace:\n\n"}
{"id": "181196", "url": "https://cs.wikipedia.org/wiki?curid=181196", "title": "Strašník dalmatský", "text": "Strašník dalmatský\n\nStrašník dalmatský (\"Scutigera coleoptrata)\" je dravý zástupce ze třídy stonožek (\"Chilopoda\") a čeledi strašníkovití (\"Scutigeridae\").\n\nDosahuje délky 18 až 24 mm. Má šedivé zbarvení se třemi tmavými podélnými pásy. Končetiny jsou dlouhé, lehce odlomitelné, přičemž jsou v zadní části těla delší než v přední. Má regenerační schopnost – ztracené končetiny se při svlékání znovu nahradí. Jeho kousnutí je bolestivé a mírně jedovaté, citliví lidé po něm mohou mít zdravotní komplikace.\n\nRozšířen je v jižní Evropě a v teplých, zejména vinohradnických oblastech střední Evropy.\nLze ho nalézt i v teplejších částech amerického kontinentu. Žije i v Česku na jižní Moravě.\n\nNachází se zejména pod kameny, ale také na zdech, ve sklepech nebo boudách. Vyhledává vinohrady. Je neobyčejně pohyblivý, aktivní v noci.\n\nŽiví se hmyzem, při jehož lovu používá zadní dlouhé tenké nožky.\n\n"}
{"id": "181197", "url": "https://cs.wikipedia.org/wiki?curid=181197", "title": "Zbyněk Michálek", "text": "Zbyněk Michálek\n\nZbyněk Michálek (* 23. prosince 1982, Jindřichův Hradec) je bývalý český hokejový obránce.\n\nJe odchovancem Jindřichova Hradce. Již od juniorského věku působil v severoamerických soutěžích (Houston Aeros v AHL). V letech 2005–2010 hrál ve Phoenixu, poté následovaly dvě sezóny v Pittsburghu. Staronovou posilou phoenixských Kojotů se stal 23. června 2012.\n\nJe ženatý, s manželkou Helenou má syna Andrease (* 2009) a dcery Ellu (* 2012) a Alexu (* 2017).\n\n\n\nPremiéra v reprezentaci: 26. dubna 2006 Česká republika – Švédsko (Stockholm).\n\n"}
{"id": "181199", "url": "https://cs.wikipedia.org/wiki?curid=181199", "title": "Patrik Štefan", "text": "Patrik Štefan\n\nPatrik Štefan (* 16. září 1980, Příbram, Československo) je bývalý český profesionální hokejista. Nastupoval na pozici útočníka. Patřil k velkým talentům českého hokeje, kariéru však ukončil předčasně ze zdravotních důvodů.\n\nPatrik Štefan zahájil svou extraligovou kariéru v roce 1997 v týmu HC Sparta Praha. V roce 1998 přestoupil do severoamerické nižší soutěže IHL (tým Long Beach Ice Dogs). Od roku 1999 pravidelně nastupoval v NHL za tým Atlanta Thrashers, který si ho vybral jako jedničku draftu v roce 1999. V době výluky v NHL v sezóně 2004/2005 hrával ve Finsku za Ilves Tampere. Na podzim 2006 byl vyměněn spolu s Jaroslavem Modrým za Niko Kapanena do Dallasu, kde odehrál jednu sezónu. Ten už mu po skončení kontraktu další smlouvu nenabídl. Podle řady hokejových fanoušků za to může především událost, kdy vlivem špatně upraveného ledu netrefil z jednoho metru prázdnou branku a spadl na led. Protihráč následně odehrál puk k Aleši Hemskému a ten 2 sekundy před koncem vyrovnal. Poté se musel vrátit do Evropy. Podepsal smlouvu s SC Bern ve Švýcarsku. Odehrál však jen tři utkání a dne 7. října 2007 oznámil ukončení kariéry ze zdravotních důvodů. V současné době působí jako hráčský agent v Laguna Beach v Kalifornii.\n\nŠtefana si zvolil tým Atlanta Thrashers, který byl zároveň nováčkem draftu v roce 1999. Skauti ten rok favorizovali především bratry Sediny avšak ti dali dříve najevo, že budou hrát pouze spolu. Atlanta, která měla právo první volby proto zvolila Patrika Štefana. Skauti Atlanty v něm viděli hráče podobného typu jakým byl Bobby Holík. Tedy neúnavného, pracovitého hokejistu s ideálními fyzickými parametry a šikovnýma rukama. Neuvážili však jeho odolnost vůči zraněním. Měl za sebou již tři otřesy mozku a celou jeho kariéru v NHL ho provázely zdravotní problémy. Dále než na pozici třetího centra nedospěl. Proto je společně s Kanaďanem Daiglem a Američanem DiPietrem řazen jako nejhorší první volba draftu NHL.\n\nNejvýznamnějším počinem v jeho kariéře NHL se stala smolná událost ze zápasu Dallasu s Edmontonem v lednu roku 2007. Štefan jel sám na prázdnou bránu, kterou ovšem minul. Poté uklouzl, a puk mu vzal Aleš Hemský, který těsně před koncem zápasu vyrovnal.\n\nStatistiky reprezentace:\n"}
{"id": "181202", "url": "https://cs.wikipedia.org/wiki?curid=181202", "title": "Martin Škoula", "text": "Martin Škoula\n\nMartin Škoula (* 28. října 1979 Litoměřice) je český hokejový trenér a bývalý obránce. Působí jako trenér mladých hráčů v týmu HC Stadion Litoměřice. V letech 1998–2010 hrál v severoamerické National Hockey League. \n\nSvou profesionální kariéru zahájil v roce 1996 v týmu HC Chemopetrol Litvínov, kde také hrál v době výluky NHL v sezóně 2004–05. V NHL nastoupil postupně v týmech Colorado Avalanche, Anaheim Mighty Ducks, Dallas Stars, Minnesota Wild, Pittsburgh Penguins, Toronto Maple Leafs a New Jersey. Od roku 2010 hrál v ruské KHL za tým Avangard Omsk. V průběhu sezóny 2012/2013 přestoupil do HC Lev Praha. Následně z tohoto klubu odešel, ale nové angažmá si do konce sezóny nenašel, přesto odehrál jeden zápas v HC Stadion Litoměřice. V sezóně 2013/2014 se dohodl na smlouvě s klubem HC Slovan Bratislava, hrajícím v KHL. V sezóně 2014/2015 působil v klubu Bílí Tygři Liberec, kde po sezóně ukončil aktivní kariéru.\n\nOd roku 2002 nastupoval za českou hokejovou reprezentaci (včetně třech mistrovství světa v letech 2004, 2006 a 2011).\n\n\n\n"}
{"id": "181211", "url": "https://cs.wikipedia.org/wiki?curid=181211", "title": "Frutariánství", "text": "Frutariánství\n\nFrutariánství (též fruktoriánství, fruktariánství nebo fruitariánství) je dieta, jedno z méně častých druhů vegetariánství a jedná se o striktní formu veganství, kdy strava zahrnuje pouze ovoce, ořechy, semena, a jiné plody. Při sběru plodů navíc nesmí být zraněna rostlina, a proto jedí někteří frutariáni jen plody, které spadly na zem. Většina frutariánů však zastává názor, že pokud je plod zralý a lze snadno oddělit od dárcovské rostliny, nejedná se o negativní zásah do života rostliny, podobně jako opatrné zkracování nehtů nemá negativní vliv na zdraví či psychiku člověka. Frutariáni běžně jedí jablka, hrušky, hrozny, pomeranče, melouny, banány, rajčata, ale vyhýbají se bramborům nebo luštěninám. Základní myšlenkou frutariánství je uznání rostlin jako plnohodnotných živých organismů, nikoli pouhých \"polověcí\", jak jsou, oproti živočichům, vnímány značnou částí lidí, a to jen na základě větší subjektivně vnímané odlišnosti tělesné struktury.\n\nPodle výživových specialistů je frutariánská strava vhodná pro dospělé jen po omezenou dobu, nevhodná pro dospívající osoby a zcela nevhodná pro děti.\n\nNěkteří frutariáni, kteří se hlásí k židovsko-křesťanským přesvědčením, tvrdí, že frutariánství je původní dietou lidstva ve formě Adama a Evy založená na neobvyklé interpretaci knihy Genesis. Domnívají se, že návrat do podobného ráje bude vyžadovat jednoduchý život a holistický přístup ke zdraví a stravě. Někteří frutariáni říkají, že jíst některé druhy ovoce dělá rostlinám laskavost a že čerstvé ovoce bylo vyvinuto jako potrava k dosažení rozptýlení semen. U některých frutariánů vychází motivace z fixace na utopické minulosti, která předchází agrární společnosti, kdy byli lidé prostí sběrači. Společnou motivací je touha odstranit vnímanou toxicitu z těla.\n\nV roce 1979 profesor Alan Walker, paleontolog z Univerzity Johns Hopkins, uvedl, že předběžné studie neoznačené zubní skloviny u raných hominidů naznačují, že předchůdci člověka měli jídelníček složený hlavně z ovoce.\n\nV roce 1971 byla publikována krátkodobá studie od B. J. Meyera v Jihoafrickém lékařském časopise, kde se popisuje, jak se zlepšují tukové profily a tolerance glukózy na určité ovocné stravě.\n\nFrutariánství je ještě restriktivnější než veganství nebo RAW strava. Udržování této diety po dlouhou dobu může vést k nebezpečným nedostatkům, kterým se snaží frutariáni předejít pomocí nutričních testů a vitamínových injekcí. Program podpory zdraví na Columbijské univerzitě uvádí, že ovocná strava může způsobit nedostatek vápníku, bílkovin, železa, zinku, vitaminu D, většiny vitamínů B (zejména B12) a esenciálních mastných kyselin.\n\nI když ovoce poskytuje zdroj sacharidů, má velmi málo bílkovin a protože bílkoviny nemohou být uloženy v těle jako tuky a sacharidy, frutariáni musejí dávat pozor, aby konzumovali dostatek bílkovin každý den. Když tělo nepřijímá dostatek bílkovin, vynechává aminokyseliny, které jsou nezbytné pro tvorbu tělních bílkovin, které podporují růst a udržování tělních tkání. Konzumace velkého množství ovoce také představuje riziko pro diabetiky nebo pre-diabetiky, kvůli negativnímu účinku, který má velké množství cukru na hladinu cukru v krvi. Takto velké množství cukru znamená, že frutariáni jsou vystaveni vysokému riziku vzniku zubního kazu.\n\nVitamín B12 nelze získat z ovoce. Podle amerických národních institutů zdraví jsou přírodní potravinové zdroje vitamínu B12 omezeny na potraviny živočišného původu. Stejně jako pro RAW vegany, kteří nekonzumují potraviny obohacené o B12 (například některé rostlinné mléko), frutariáni potřebují zahrnout do stravy doplněk B12, nebo hrozí riziko nedostatku tohoto vitamínu.\n\nU dětí může být růst a vývoj v ohrožení. Někteří odborníci na výživu uvádějí, že děti by neměly dodržovat ovocnou dietu. Nutriční problémy zahrnují závažnou podvýživu bílkovinnou energií, chudokrevnost a nedostatky včetně bílkovin, železa, vápníku, esenciálních mastných kyselin a širokého spektra vitamínů a minerálů.\n"}
{"id": "181213", "url": "https://cs.wikipedia.org/wiki?curid=181213", "title": "Teemu Selänne", "text": "Teemu Selänne\n\nTeemu Selänne (* 3. července 1970, Helsinki, Finsko) je bývalý finský profesionální hokejista, který naposledy hrál severoamerickou NHL za tým Anaheim Ducks.\nŘadu let patřil k elitním útočníkům soutěže. Svou hrou založenou na rychlém bruslení si vysloužil přezdívku \"Finský blesk\". U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nTeemu Selänne zahájil svou profesionální kariéru v týmu finské ligy Jokerit Helsinky, kde hrál v letech 1988 až 1992. V roce 1988 byl draftován jako číslo 10 do týmu NHL Winnipeg Jets. V NHL debutoval v sezóně 1992/1993. Vstup do soutěže měl impozantní - v prvním utkání zaznamenal dvě asistence, ve druhé poprvé skóroval, v pátém vstřelil svůj první hattrick a po dvanácti utkáních měl na svém kontě 11 gólů. Ve své první sezóně zaznamenal neuvěřitelné čtyři hattricky a jeden čtyřgólový zápas. Na konci sezóny měl na kontě 76 gólů a 132 bodů, čímž vysoce překonal historické nováčkovské rekordy. Tyto jsou také dodnes platné a nikdo se těmto číslům ani nepřiblížil. Nutno dodat, že to pro Selänneho byla také nejpovedenější sezóna v jeho kariéře, kterou co do produktivity již nenapodobil. Po zásluze získal Calder Memorial Trophy pro nejlepšího nováčka, byl jmenován do prvního All star týmu a zahrál si exhibiční utkání hvězd.\nV další sezóně jeho produktivita znatelně klesla, zaznamenal 54 bodů, když musel 33 utkání vynechat kvůli zranění Achillovy šlachy. Během výluky v sezóně 1994/1995 se vrátil do Jokeritu a pomohl svému mateřskému klubu k vítězství v hokejovém Poháru mistrů evropských zemí.\n\nV následujícím ročníku NHL se jeho produktivita opět zvedala, vedl se 72 body klubové hodnocení, když byl vyměněn do Anaheim Mighty Ducks. V tomto klubu strávil s přestávkou největší část své kariéry. Výměna mu velmi prospěla, nastupoval v útoku s Paulem Kariyou, s nímž si velmi rozuměl. V další sezóně (1996/1997) zaznamenal 109 bodů a jejich vzájemná spolupráce (Kariya jich přidal 99) vynesla Anaheimu historicky první postup do play-off. Přestože byl klub kritizován, že jde o tým jediné útočné řady, dokázal postoupit do druhého kola, kde ztroskotal na Detroitu, pozdějších vítězech Stanley Cupu. Selänne byl podruhé v kariéře jmenován do prvního All star týmu.\n\nV sezóně 1997/1998 nastřílel Selänne 52 branek a s Petrem Bondrou se dělil o pozici nejlepšího střelce. Když o rok později NHL zavedla oficiální cenu - Maurice Richard Trophy pro nejlepšího střelce, stal se se 47 góly jejím prvním vítězem. V následujících sezónách jeho produktivita mírně poklesla, přesto vedl klubové bodování. Týmu se však nedařilo, dvakrát skončil před branami play-off. V březnu 2001, když Anaheim padl na poslední místo konference, přišla výměna do San Jose Sharks za Jeffa Friesena, Steva Shieldse a výběr v druhém kole draftu 2003. V San Jose strávil další dvě sezóny, jeho produktivita však nijak nevynikala a klub se po ztrátě šancí na play-off v sezóně 2002/2003 pokusil vyměnit jej do New Jersey, Selänne však využil práva výměnu zablokovat. Po sezóně pak odešel do Colorado Avalanche, kde se sešel opět s Paulem Kariyou. Colorado si od jejich spolupráce slibovalo šanci na zisk Stanley Cupu, pro Selänneho však sezóna i vinou zdravotních problémů dopadla katastrofálně. Nasbíral jen 16 gólů a celkem 32 bodů - nejméně v kariéře a propadl se až do čtvrtého útoku. Další rok byla v NHL výluka, kterou využil k léčení.\nPo návratu do NHL podepsal jednoletou smlouvu s Anaheimem. Jeho produktivita výrazně vzrostla, se 40 góly a 90 body byl nejproduktivnějším hráčem týmu, který pak v play-off dosáhl na finále Západní konference. Během sezóny překonal hranici tisíce bodů v základní části. V ročníku 2006/2007 svou produktivitu ještě vylepšil (48 gólů 94 bodů) a překonal další milníky - 1000 utkání či 500 gólů v základní části, i několik klubových rekordů. Byl spolu s Ryanem Getzlafem a Corey Perrym hlavním tahounem a poprvé v kariéře si zahrál finále Stanley Cupu. Anaheim v pěti utkáních porazil Ottawu Senators a Selänne poprvé v kariéře dosáhl na Stanley Cup. Poté zvažoval ukončení kariéry, ale rozhodl se pokračovat v Anaheimu a i po skončení dalších sezón si bral čas na rozmyšlenou. Nakonec vydržel do nezvykle vysokého věku. Již jako čtyřicátník v sezóně 2010/2011 zaznamenal vynikajících 80 bodů, v další sezóně se stal nejstarším hráčem, který odehrál všechna utkání základní části (v sezóně 2013/14 ovšem tento rekord překonal Jaromír Jágr, který byl dokonce o jeden rok starší). Jeho produktivita očekávaně klesala, před startem sezóny 2013/2014 oznámil, že bude jeho poslední. V úvodu se zranil, vynechal několik utkání a zaznamenal celkem 27 bodů. Poslední utkání základní části odehrál 13. dubna 2014 proti Colorado Avalanche. Dočkal se velkého aplausu a byl jmenován první, druhou i třetí hvězdou utkání. Za svou kariéru v základní části nasbíral 1457 bodů, což znamená historicky 15. místo, je druhým mezi evropskými hráči za Jaromírem Jágrem a nejlepším Finem. V historickém pořadí střelců je s 684 góly dokonce jedenáctý.\n\nVe své bohaté reprezentační kariéře se účastnil šestkrát olympijských her, čím je spoludržitelem rekordu. Má na svém kontě čtyři olympijské medaile - bronzovou z roku 1998, stříbrnou z roku 2006 a další dvě bronzové z let 2010 a 2014. Zaznamenal také výrazná individuální ocenění a zápisy - v roce 1992 byl se sedmi góly nejlepším střelcem, v roce 1998 s 10 body nejproduktivnějším hráčem, v roce 2006 (6 gólů, 11 bodů) vyhlášen nejlepším útočníkem a členem all-star týmu a v roce 2014 vyhlášen nejužitečnějším hráčem turnaje. Se 43 kanadskými body je nejproduktivnějším hráčem olympijské historie. Je také nejstarším hráčem, který vybojoval olympijskou hokejovou medaili.\n\nZ mistrovství světa má jednu stříbrnou a jednu bronzovou medaili. Zlato z vrcholné reprezentační akce mu tak v bohaté sbírce schází.\n\n\n"}
{"id": "181220", "url": "https://cs.wikipedia.org/wiki?curid=181220", "title": "Saku Koivu", "text": "Saku Koivu\n\nSaku Koivu (* 23. listopadu 1974, Turku) je bývalý finský profesionální hokejový útočník. Byl prvním evropským kapitánem Montreal Canadiens a spolu s Jeanem Béliveau se dělí o primát nejdéle sloužícího kapitána tohoto slavného celku.\n\nSaku Koivu zahájil svou profesionální kariéru v týmu finské ligy TPS Turku, kde hrál v letech 1992 až 1995 (později také v sezóně 2004/05 v době výluky NHL).\n\nV roce 1993 byl draftován v prvním kole jako číslo 21 do týmu Canadiens, zůstal však ještě dva roky ve Finsku. V NHL začal nastupovat od sezóny 1995/1996. V prvním roce zaznamenal 45 bodů v 82 utkáních a skončil v bodování nováčků čtvrtý. V následující sezóně patřil mezi nejproduktivnější hráče celé NHL, než si v prosinci v utkání proti Chicago Blackhawks zranil koleno a vynechal 32 utkání. I tak zaznamenal 56 bodů v 50 utkáních. I v dalších dvou sezónách jej omezovala různá zranění. Po odchodu kapitána Vincenta Damphousse v sezóně 1998/1999 byl jmenovaný 27. kapitánem v historii Canadiens a prvním Evropanem v této funkci. O značnou část sezóny jej ovšem připravilo zranění ramenního kloubu a v dalších dvou letech jej zase ze hry vyřazovaly potíže s levým kolenem. Zdravotní potíže vyvrcholily před zahájením sezóny 2001/2002, kdy u něj lékaři diagnostikovali Burkittův lymfom – zhoubné onemocnění mízních uzlin. Podstoupil léčení, přičemž jej podporovalo množství fanoušků a udržoval kontakty s Mario Lemieuxem a Johnem Cullenem, hráči, kteří svůj boj s podobnými typy rakoviny vyhráli. Očekávalo se, že vynechá celou sezónu, ale Koivu se stihl vrátit ještě na konci základní části. V prvním utkání po návratu mu fanoušci připravili osmiminutový aplaus, když vyjel na led domácí haly Molson Centre. Pomohl týmu vybojovat postup do play-off a v prvním kole vyřadit Boston Bruins, nejvýše nasazený tým po základní části. Po sezóně byl Saku Koivu oceněn Bill Masterton Memorial Trophy za statečnost a přínos pro tým v době, kdy podstupoval léčbu rakoviny.\n\nI v další sezónách se na něj zranění lepila, například v play off sezóny 2005/2006 utrpěl po kontaktu s hokejkou Justina Williamse zranění sítnice levého oka, po kterém ztratil část periferního vidění. Přesto však nadále dokazoval, jak je přínosným hokejistou pro svůj tým. V další sezóně si připsal 75 bodů, z toho 22 gólů, čímž překonal svá dosavadní maxima. Po sezóně byl také oceněn King Clancy Memorial Trophy za zásluhu na založení nadace \"Saku Koivu Foundation\" podporující boj proti rakovině.\n\nPo sezóně 2008/2009, která byla jeho desátá ve funkci kapitána Canadiens, čímž vyrovnal dosavadní klubový rekord Jeana Béliveau, se stal volným agentem. Po čtrnácti letech opustil Montreal a podepsal roční kontrakt s týmem Anaheim Ducks. Tak měl možnost zahrát si s krajanem Teemu Selännem. Stal se asistentem kapitána. Protože prokázal nesporný přínos pro tým, smlouvu s Anaheimem několikrát prodloužil a působí tam i v probíhajícím ročníku 2013/2014. Nezapomněli na něj ani fanoušci v Montrealu. Pokaždé, když se s Anaheimem do Montrealu vrátil, připravili mu ovace vestoje.\n\nZatím si v kariéře v NHL připsal celkem 255 gólů a 832 bodů v 1124 utkáních základní části. Je třetím nejproduktivnějším Finem v historii NHL po Selännem a Jari Kurrim.\n\nS finskou reprezentací získal Saku Koivu čtyři olympijské medaile (bronzovou v letech 1994, 1998 a 2010 a stříbrnou v roce 2006). Kromě toho má na kontě čtyři medaile (dvě stříbrné, jednu bronzovou a jednu zlatou) z mistrovství světa.\n\nByl dlouholetým kapitánem Finska (v letech 1998 až 2010). Poprvé tuto funkci zastával na olympiádě v Naganu 1998. Byl u většiny velkých úspěchů finské reprezentace včetně jejich historicky prvního titulu v roce 1995 nebo při postupu Finska do finále Světového poháru v roce 2004. Pokud byli všichni zdravotně v pořádku, nastupoval na velkých akcích v klíčové formaci Finska s Teemu Selännem a Jere Lehtinenem.\n\n\n"}
{"id": "181223", "url": "https://cs.wikipedia.org/wiki?curid=181223", "title": "Koivu", "text": "Koivu\n\nPříjmení Koivu má více nositelů:\n\n"}
{"id": "181228", "url": "https://cs.wikipedia.org/wiki?curid=181228", "title": "Kočičí hlava", "text": "Kočičí hlava\n\nKočičí hlava je hlava šelmy z rodu \"Felis\". Označení se přeneslo na:\n\n"}
{"id": "181229", "url": "https://cs.wikipedia.org/wiki?curid=181229", "title": "Jari Kurri", "text": "Jari Kurri\n\nJari Kurri (* 18. května 1960 Helsinky) je bývalý finský profesionální hokejista. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nSvou profesionální kariéru zahájil roku 1977 ve finské lize v týmu Jokerit Helsinki. Lední hokej je velmi oblíbený týmový sport ve Finsku a snem tisíce finských chlapců je hraní v NHL v Severní Americe. Nejlepší hokejovou ligu na světě měli jen američtí a kanadští hráči, ale v osmdesátých letech by v nejlepších týmech přítomnost Evropanů chyběla. Jarimu Kurrimu, finskému útočníkovi, se úspěšně podařilo ´´odstěhovat´´. Titulky novin psaly o jeho vítězném góle za Finsko, který padl ve finále Juniorského Mistrovství Evropy. V roce 1980 byl draftován jako číslo 69 týmem Edmonton Oilers severoamerické NHL a udělali ho ´čárovým kamarádem´ proslulého Wayna Gretzkyho. Wayne Gretzky a Kurri dokázali být nejlepší dvojkou v historii NHL a dominovali hrací scéně 8 let. Po většinu doby byli spojení s Esou Tikkanenem, dalším Finem. Jari vyhrál s Waynem 4x Stanley cup a 5x poté, co Wayne odešel do jiného klubu. V tomto týmu odehrál celkem deset sezón, následovalo angažmá v Los Angeles Kings, New York Rangers, Anaheim Mighty Ducks a Colorado Avalanche.\n\nZaneprázdněný v NHL, byl Jari málo viděn ve Finském národním týmu, ale byl přirozeným týmovým vůdcem, kdykoli hrál za svou zemi. S Jarim Finsko vyhrálo stříbro na Mistrovství světa v roce 1994 a bronz na Zimních olympijských hrách v Naganu v roce 1998. Tento rok označil koncem své kariéry.\n\nZa svou kariéru v NHL Jari Kurri odehrál 1251 zápasů, nastřílel 601 gólů a na dalších 797 přihrál. V roce 2001 byl jako vůbec první finský hráč uveden do prestižní hokejové Síně slávy. V roce 2002, byl Jari vybrán, aby se stal členem Atletické komise IOC.\n\nV roce 2004 se oženil s Vanessou Kurriovou, rozenou Forsmanovou. Spolu mají dvě dcery, Odessa (narozená v roce 2002) a Alissa (narozená v roce 2005), a jednoho syna, Paulus (narozen v roce 2007). S prvního manželství s Tiinou Kurriovou, má dvojčata (Joonas a Ville). Dětem z prvního manželství je kmotrem bývalý spoluhráč Wayne Gretzky. Kurri se stal kmotrem hokejisty Sami Lepistö.\n\n\n\n"}
{"id": "181235", "url": "https://cs.wikipedia.org/wiki?curid=181235", "title": "Frakce Rudé armády", "text": "Frakce Rudé armády\n\nFrakce Rudé armády (německy Rote Armee Fraktion zkratkou RAF) byla západoněmecká levicová teroristická skupina aktivní v letech 1970–1998. Sami se označovali jako komunistická městská partyzánská skupina. Skupinu založili v roce 1970 Andreas Baader, Gudrun Ensslinová, Horst Mahler, Ulrike Meinhofová, Irmgard Möllerová a další.\n\nPůvod skupiny lze najít ve studentském hnutí v západním Německu na konci šedesátých let 20. století. Pokojné protesty se změnily v nepokoje 2. června 1967, když Muhammad Rezá Pahlaví, íránský šáh, navštívil Západní Berlín. Po dni prudkých protestů exilových Íránců podporovaných německými studenty, navštívil šáh Berlínskou operu, kde se shromáždili demonstranti. Během demonstrací u budovy opery byl německý student Benno Ohnesorg zastřelen policistou (a spolupracovníkem Stasi) Karl-Heinz Kurrasem. Tento čin byl kvalifikován jako nutná sebeobrana a Kurras byl osvobozen. Reakcí na tyto události byl vznik několika radikálních skupin jako Hnutí 2. června či skupiny okolo Andrease Baadera.\n\nAndreas Baader, jeho přítelkyně Gudrun Ensslinová, dále Thorwald Proll a Horst Söhnlein z protestu proti válce ve Vietnamu spáchali 2. dubna 1968 dva bombové útoky na obchodní domy ve Frankfurtu nad Mohanem. Krátce nato byli zatčeni. Poté, co se odvolali, byli v listopadu 1969 propuštěni, rozsudek však byl potvrzen a skupina až na Söhnleina, který ji opustil, utekla do ciziny. Po pobytu ve Francii, Švýcarsku a Itálii se vrátili do Německa, kde na ně byl vydán zatykač. Baader a jeho kumpáni se přidali ke skupině vedené právníkem Mahlerem, ale 3. dubna 1970 byli dopadeni na západoberlínském hřbitově při předávce zbraní. Policejní akce skončila pouze dopadením Baadera, ostatní využili tmy a uprchli.\n\nBaadera často ve vězení navštěvovali právník Horst Mahler, sympatizující novinářka Ulrike Meinhofová a pod falešnou identitou i hledaná Gudrun Ensslinová, která využila padělané legitimace pracovnice advokátní komory na jméno Greta Weltemeier. Byl naplánován Baaderův útěk. Baader navštívil 14. května 1970 studovnu Institutu pro sociální otázky, kde na něj čekala Ulrike Meinhofová. Později se k ní přidaly Ingrid Schubertová a Irene Georgensová, která byla přítelkyní Ulrike. Rozhodující roli sehrál další terorista Hans-Jürgen Bäcker, kterému Schubertová otevřela, ačkoliv do studovny kvůli přítomnosti Baadera neměl mít nikdo přístup. Bäcker postřelil do břicha archiváře Georga Linkeho, za pomoci ostatních odzbrojil ostrahu a poté všichni včetně Baadera utekli oknem.\n\nÚtěkem Baadera z vězení vznikla první generace RAF někdy označovaná jako „Skupina Baader-Meinhofová“. Aby seznámili svět se svou existencí, využili známé francouzské novinářky Michéle Rayové, kterou pozvali do Berlína. Několik měsíců trénovali v Jordánsku u palestinské organizace Fatah a pak v letech 1970–1972 provedli sérii přepadení bank. V květnu 1972 zahájila RAF sérii bombových útoků, tzv. Květnovou ofenzívu :\n\n\nV červnu 1972 pak byli krátce po sobě zatčeni zbývající členové tzv. První generace RAF Gudrun Ensslinová, Brigitte Mohnhauptová, Bernhard Braun a Ulrike Meinhofová.\n\nJednou z největších akcí RAF bylo přepadení západoněmeckého velvyslanectví ve Stockholmu 24. 4. 1975, kterého se zúčastnili jak členové RAF, tak i bývalí členové jiné levicové teroristické organizace, SPK . Teroristé požadovali propuštění zatčených osob ze skupiny Baader-Meinhofová. Obléhání velvyslanectví trvalo necelých dvanáct hodin a zahynuli při něm dva rukojmí a dva únosci . Členové skupiny Baader-Meinhofová byli odsouzeni v roce 1977. Meinhofová se v cele oběsila 9. května 1976, spekuluje se, že důvodem byly spory a konflikty s ostatními z RAF především s Gudrun Ensslinovou, sice méně slavnou, ale ve skutečnosti vůdčí postavou RAF. Objevily se však i pochybnosti, zda šlo o sebevraždu. Mezinárodní komise složená z aktivistů 15. prosince 1978 v Paříži vyslovila podezření, že na oprátku zhotovenou z útržků vězeňských ručníků Meinhofovou někdo pověsil už mrtvou. Podezřelých okolností bylo více, mezi jinými i výrok její sestry, která prohlásila, že Ulrika nikdy na sebevraždu nepomýšlela. Při návštěvě ve vězení prý sestře řekla: \"Až uslyšíš, že jsem si vzala život, můžeš si být jista, že mě zavraždili.\"\n\nPrávě v souvislosti s procesem proti členům RAF zvýšila aktivitu druhá generace RAF, mezi které patřili mimo jiné Christian Klar, Brigitte Mohnhauptová, Knut Folkerts a Günter Sonnenberg. V září 1977 unesli Hannse-Martina Schleyera, prezidenta Německého svazu zaměstnavatelů (bývalého esesáka, mj. spoluzodpovědného za arizaci protektorátního průmyslu), a požadovali propuštění vězněných členů RAF. Ve stejnou dobu skupina arabských teroristů pod velením \"kapitána\" Martyra Mahmuda (vlastním jménem Zohjar Júsuf Akaša) unesla Let Lufthansa 181 na cestě z Mallorky a jejich požadavkem také bylo propuštění členů RAF a navíc dvou členů Lidové fronty pro osvobození Palestiny. Požadavkům nebylo vyhověno a letadlo po dramatické cestě a zastřelení kapitána Jürgena Schumanna bylo na letišti v Mogadišu osvobozeno německou speciální jednotkou GSG 9. Následující den ráno byli ve svých celách nalezeni Andreas Baader, Gudrun Ensslinová a Jan-Carl Raspe mrtví, během noci spáchali dle oficiální verze sebevraždu. Unesený Schleyer byl zastřelen. Skupina pokračovala v útocích proti policejním a americkým vojenským cílům. Počátkem 80. let skupinu opustilo mnoho členů, kteří dostali novou identitu ve Východním Německu. Z hlavních osob byli v roce 1982 zatčeni Brigitte Mohnhauptová a Christian Klar.\n\nTřetí generace RAF se v letech 1985–1993 zaměřila výhradně na atentáty, které byly podstatně jednodušší, než únosy a vydírání, přičemž mezi cíle teroru už nepatřili hlavní představitelé německého kapitalismu a imperialismu, ale také osoby širší veřejnosti prakticky neznámé. Mezi jejich oběti patří průmyslník Ernst Zimmermann, člen představenstva Siemensu Karl-Heinz Beckurts a vedoucí odboru na ministerstvu zahraničí Gerold von Braunmühl. Obětí posledního úspěšného atentátu RAF se 1. dubna 1991 stal Detlev Karsten Rohwedder, ředitel státní organizace Treuhand zodpovědné za privatizaci východoněmeckých podniků. V březnu 1993 podnikla RAF bombový útok na stavbu nové věznice ve Weiterstadtu a krátce poté měli být na základě práce tajného agenta, který pronikl do RAF, zatčeni Birgit Hogefeldová a Wolfgang Grams. Grams při zatýkání zastřelil jednoho policistu a druhého postřelil. Grams se následně střelil do hlavy a následkům zranění posléze v nemocnici podlehl.\n\nPodle faxu, zaslaného agentuře Reuters 20. dubna 1998, byla RAF rozpuštěna.\n\n\n\n\n\n\n\n"}
{"id": "181237", "url": "https://cs.wikipedia.org/wiki?curid=181237", "title": "Německá Východoasijská eskadra", "text": "Německá Východoasijská eskadra\n\nNěmecká Východoasijská eskadra (: \"Ostasiengeschwader\") byla křižníková eskadra německého námořnictva, která operovala převážně v Pacifiku mezi roky 1870 a 1914.\n\nZpočátku neměla eskadra základnu. To se změnilo po zisku čínského Kiautschou 14. listopadu 1897, v té době eskadře velel kontradmirál Otto von Diederichs. Německá námořní základna byla vybudována z rybářské vesnice Čching-tao.\n\nNa počátku první světové války, v době, kdy hlavní síly eskadry byly mimo přístav, oblehly tuto německou kolonii japonské a britské jednotky. V bitvě o Čching-tao obránci pevnosti podlehli. Čtyři německé dělové čluny byly potopeny vlastními posádkami, aby nepadly do rukou spojenců.\n\nZbytek lodí, kterým velel viceadmirál Maximilian von Spee, se nemohl měřit s japonskými a australskými loďmi a musel se proto vypravit na strastiplnou cestu do německých přístavů, kam nakonec žádná z lodí nedoplula. Eskadra byla složena z pancéřových křižníků \"Scharnhorst\" a \"Gneisenau\" a lehkých křižníků \"Nürnberg\", \"Leipzig\" a \"Dresden\". Během cesty zvítězila v listopadu v bitvě u Coronelu a byla poražena v prosinci v bitvě u Falklandských ostrovů, kde byly potopeny téměř všechny lodě eskadry.\n\nPůvodně k eskadře patřil ještě lehký křižník \"Emden\", kterému velel kapitán Karl von Müller a který vyplul do Indického oceánu přepadat spojenecké obchodní lodě. V říjnu svedl vítěznou bitvu u Penangu a v listopadu byl potopen v bitvě u Kokosových ostrovů.\n\nPoslední lodí eskadry (jedinou, která unikla z bitvy u Falklandských ostrovů) byl lehký křižník \"Dresden\". Unikal až do 14. března 1915, kdy byl u ostrovů Juana Fernandéze dostižen britskou flotilou a potopen vlastní posádkou.\n\n"}
{"id": "181242", "url": "https://cs.wikipedia.org/wiki?curid=181242", "title": "Heinkel He 51", "text": "Heinkel He 51\n\nHeinkel He 51 byl německý jednomístný dvouplošník, který byl vyráběn v různých variantách. Nejdřív byla vyráběna stíhací varianta, později hydroplán a bitevní verze. Vyvinut byl z letounů Heinkel He 37 (vyroben v roce 1928) a Heinkel He 49 (první let počátkem roku 1933).\n\nHe 51a byl běžný dvouplošný jednomístný stíhač; první (D-ILGY) poprvé vzlétl v květnu 1933, kdy byla Luftwaffe pořád tajná. Jednalo se o čtvrtý vyrobený prototyp He 49, který byl natolik upravený a přebudovaný, že obdržel nové označení.\n\nUžití typu nad vodní, především mořskou hladinou, vedlo k přepracování třetího prototypu He 49c (D-2727) v roce 1933 na standard He 51. Dostal dva jednostupňové celokovové plováky společně s novým označením He 51W.\nJeště před koncem roku 1933 začaly ve Warnemünde práce na devíti předsériových kusech Heinkel He 51A, určených k provozním zkouškám. Řadový dvanáctiválcový letecký motor BMW VI 7,3Z o maximálním výkonu 530 kW roztáčel pevnou dvoulistou dřevěnou vrtuli Schwarz. Výzbroj tvořila dvojice synchronizovaných kulometů Rheinmetall MG 17 ráže 7,92 mm v horní části trupu. První z předsériových He 51 začaly opouštět výrobní linku na jaře 1934 (He 51A-01 D-IQEE, He 51A-02 D-IHAO, He 51A-03 D-ITIU, He 51A-04 D-IJAY, He 51A-05 D-IDIE, He 51A-06 D-IREI, He 51A-07 D-IMIP, He 51A-08 D-IZER a He 51A-09 D-IROL). V červenci 1934 se první z předsériových exemplářů testoval ve zkušebním středisku v Döberitzu, později sloužil v DVL Reklame-Staffel Mitteldeutschland. Z důvodu omezených výrobních možností společnosti Ernst Heinkel Flugzeugwerke byla zadána licenční sériová výroba typu také u firem Arado a Erla, v druhé fázi výrobního programu také u závodů AGO a Fieseler.\n\nPrvní sériové kusy začaly opouštět výrobní haly Heinkel v dubnu 1935 v počtu čtyř kusů měsíčně až do poloviny června, kdy byla produkce navýšena na 10 kusů měsíčně. Firma Heinkel tak dodala všechny stroje z počáteční objednávky 75 kusů koncem ledna 1936, kdy rovněž společnost Arado dokončovala dalších 75 He 51A, zatímco výroba u Erla Maschinenwerke v Lipsku teprve začínala.\n\nHe 51A začala na výrobních linkách nahrazovat varianta He 51B se závěsy i vnitřní trubkovou instalací pro jednu 170 l přídavnou odhazovací palivovou nádrž pod trupem. 12 předsériových He 51B-0 bylo dodáno do Werlu, kde je v lednu 1936 převzala I./JG 134 a v únoru je následovalo 12 sériových He 51B-1.\n\nPožadavky na dodávku osmi kusů plovákové stíhačky vedly společnost Heinkel v roce 1935 k výrobě verze He 51B-2. Následně bylo doobjednáno dalších 30 takto modifikovaných strojů. Koncem tohoto roku byl jeden exemplář He 51 vybaven hvězdicovým motorem Gnome-Rhône 14K Mistral Major a předveden na tajné ukázce v Budapešti. Maďarské letectvo se však nakonec rozhodlo zakoupit pro své jednotky italské stíhací letouny Fiat CR.32.\n\nZačátkem léta 1936 začal Heinkel vývoj výškové úpravy základního typu He 51 s prodlouženými dvoupříhradovými křídly, která dostala označení He 51B-3. Na základě zkoušek následovaly další dva prototypy označené He 52B a He 52D.\n\nPosledních 100 vyrobených kusů He 51 z celkového počtu 710 bylo u firmy Fieseler dokončeno v prvním pololetí roku 1936 ve verzi He 51C-1, které v počtu 79 strojů odebralo Španělsko. Tato varianta byla vybavena závěsníky pro čtyři 50 kg pumy.\n\nZbývající letouny dostaly vylepšená rádia současně s novým označením He 51C-2, které v létě 1937 převzala 1. Staffel JG 136 v Jeveru. Později tuto variantu používala rovněž 2. letka. Obě Staffeln tvořily I./JG 136, která He 51C-2 používala až do svého přezbrojení na Messerschmitt Bf 109 během podzimu 1938.\n\nOd podzimu 1933 již na He 51 létaly všechny tři tehdy utvořené propagační letky- Reklame-Staffel Ostdeutschland dislokovaná v Neuhausenu u Königsbergu ve východním Prusku, Mitteldeutschland v Berlíně-Staakenu a Süddeutschland ve Fürthu u Norimberka. Reklame-Staffel Mitteldeutschland a Süddeutschland byly koncem zimy 1935 staženy do Döberitzu u Berlína a k 1. březnu spojeny v první útvar Luftwaffe- stíhací skupiny I Jagdgeschwader 132, které velelo letecké eso z I. světové války major Robert von Greim. 14. března JG 132 obdržela čestný název „Richthofen“ podle nejlepšího německého pilota z prvního světového válečného konfliktu. Výcvik I./JG 132 se zaměřil na zkoušky vybavení a výstroje, II./JG 132 v Dammu u města Jüterborg nacvičovala taktiku vzdušných bojů. Během prvních měsíců roku 1936 začala I./JG 132 přebírat letouny He 51B-1, zatímco dřívější He 51A-1 byly jako přechodná výzbroj předány k I./St.G.165 v Kitzingenu.\nSoučasně se vznikem JG 132 byla utvořena stíhací skupina Küstenjagdgruppe 136 v Kielu-Holtenau, s úkolem bránit německé mořské pobřeží, která také obdržela první He 51A. Na jaře 1935 jednotka dostala za úkol vyzkoušet druhý plovákový He 51. Byl to upravený He 51A s imatrikulací D-IFTI. K 1. dubnu 1936 se z Küstenjagdgruppe 136 stala I. skupina Jagdgeschwader 136, která se pak přesně za rok přemístila do Jeveru. V první polovině roku 1936 došlo také k prvnímu použití He 51B u této jednotky.\n\nKoncem zimy 1936 vznikla rozdělením JG 132 Jagdgeschwader 134 „Horst Wessel“. Její I. skupina měla sídlo v Dortmundu pod velením majora Josefa Kammhubera, II. ve Werlu, které velelo další stíhací eso Theo Osterkamp a III. v Lippstadtu. Pouze III. Gruppe však převzala He 51A ve větším množství společně s letouny Arado Ar 68F, které tvořily převážnou výzbroj ostatních dvou skupin.\n\nDne 1. dubna 1936 vznikla z části III. Gruppe Jagdgeschwader 132 I. skupina JG 232 umístěná v Bernburgu, která také brzy začala dostávat He 51A. k 12. říjnu 1937 byla tato skupina přeznačena na I./JG 137. K 1. únoru 1938 pak složky I./JG 137 dosud vybavené He 51B byly začleněny do I. Gruppe Lehrgeschwader a přemístěny z Bernburgu do Garzu.\n\nDne 6. srpna 1936 bylo šest He 51B včetně německých pilotů posláno lodí Usaramo do Španělska. Stroje byly sestaveny na letišti Tablada a poté Němci vyzkoušeny. Nadporučík Eberhardt, kapitáni von Houwald, Knüppel a Hannes Trautloft a poručíci Klein a Hefter poté společně odstartovali k hlídkovému letu nad Sevillou. Po několik dalších dnů pak školili pět vybraných španělských pilotů: Luíse Rambauda, García Moratu, Miguela García Pardu, Julia Salvadora a Ramira Pascuala, kteří vytvořili první španělskou jednotku s He 51 s názvem Escuadrilla „Rambaud“. 18. srpna při hlídkovém letu Morato sestřelil republikánský stíhací letoun nad Lojou a dvoumotorový bombardér Potez 54 nad Antequerou, zatímco Salvador zničil stíhací Hispano-Nieuport Ni 52 C1 a průzkumný Breguet Bre.XIX nad Méridou.\nDodávky pokračovaly a v listopadu 1936 byly vyzbrojeny 3 letky po 12 stíhacích letadlech He 51 A-1; Legie Condor byla zformována 7. listopadu, jejíž stíhací jednotkou se stala Jagdgruppe 88 vyzbrojená letouny He 51B-1 a tyto letouny používalo i nacionalistické letectvo. Dodávky s válkou pokračovaly (včetně bitevní varianty He 51 C-1) a letouny He 51 úspěšně operovaly proti starším dvouplošníkům republikánského letectva.\n\nDoba nadvlády trvala pouze krátce. S příchodem letounů Polikarpov I-15 začal úpadek a proti jednoplošníku Polikarpov I-16 byly letouny He 51 ve značné nevýhodě. Již 13. listopadu ztratil Legion Condor Oberleutnanta Eberhardta, který se ve vzduchu srazil s I-15 a Oberleutnant Heinrici utrpěl průstřel plic a zemřel krátce po nouzovém přistání. Ještě v lednu 1937 sestřelily letouny z J/88 čtyři republikánské stroje, v únoru jeden a v březnu již žádný. He 51 byl tedy ze stíhače přeřazen na bitevní a nakonec na cvičné úkoly. Také španělské nacionalistické letectvo používalo tyto letouny jako bitevní ve dvou jednotkách Grupo de Cadena 1-G-2 a 4-G-2. Po válce doplnilo 46 přeživších strojů ze 126 dodaných 15 nových kusů a ve Španělsku sloužily jako víceúčelové až do roku 1952.\n\nZkušenosti ze Španělska ukázaly, že doba dvouplošníků skončila. I když novější dvouplošníky Fiat CR.42 byly lepší než Heinkely a ve válce pokračovaly, tak jednoplošníky I-16 byly pro svou rychlost nedotknutelné. Všichni účastníci se poučili, že rychlost je důležitější než manévrovatelnost.\n\nPřesto 15. března 1937 vznikla v Bad Aiblingu u Mnichova I. skupina nově utvořené JG 135 se smíšenou výzbrojí He 51B spolu s typem Arado Ar 68, 1. dubna téhož roku v Dammu z II. skupiny JG 132 byla utvořena I. Gruppe rovněž nové Jagdgeschwader 131, která pak sídlila v Jesau. 15. března 1937 z 8. a 9. letky JG 134 v Kolíně-Butzweilerhofu vznikla I. skupina nové JG 234, která měla vedle strojů Arado Ar 65 a Ar 68 rovněž Heinkely He 51B. Typ obdržela rovněž letecká škola ve Schleissheimu.\n\nV roce 1937 zakoupilo Bulharsko 20 letounů Heinkel He 51B-1. Stroje dostaly jméno „Sokol“ a byly zařazeny do výzbroje jednotky 1-AO. V roce 1939 byly vyřazeny z řadové služby a užívala je školní jednotka Vysoké letecké školy.\n\nNa jaře 1938 byly v Luftwaffe He 51 přeřazovány od stíhacích skupin k bitevním jednotkám, které byly úředně uvedeny v činnost k 1. srpnu 1938. Fliegergruppe 20 měla domovskou základnu v Tutowě, Fliegergruppe 30 a 40 pak ve Fassbergu. Po skončení Mnichovské krize byly všechny tři útvary rozpuštěny a jejich He 51 byly předány stíhacím leteckým školám. Současně byl He 51 vyřazován od pobřežní I. skupiny Jagdgeschwader 136 v Jeveru.\n\nNa začátku druhé světové války už žádný z nich v Luftwaffe nesloužil jako stíhač. Za války se používaly jako cvičné, např. u A/B Schule č. 71 v Prostějově a Jagdfliegerschule 3 ve Vídni-Schweachatu. V průběhu roku 1943 byly He 51 vyřazovány i z těchto pilotních škol.\n\nÚdaje platí pro He 51B-1\n\n\n\n"}
{"id": "181250", "url": "https://cs.wikipedia.org/wiki?curid=181250", "title": "Antikové", "text": "Antikové\n\nAntikové (nazývaní v galaxii Pegasus Lanteané) jsou fiktivní humanoidní rasou v sci-fi seriálech Hvězdná brána, a . Ve svém jazyce se nazývají Anqueetas. Původně žili jako jedna civilizace s Orii a nazývali se Alterané. Antikové byli první evolucí lidské rasy a jsou také jednou z nejvyspělejších ras, která kdy existovala ve vesmíru. Jsou tvůrci sítě hvězdných bran v Mléčné dráze a Pegasu. Na Zemi jsou známí jako \"stavitelé cest, kteří vystoupili na nebesa\", v galaxii Pegas jsou tamními uctíváni jako Předkové. Byli členy Aliance čtyř velkých ras (spolu s Asgardy, Furlingy a Noxy).\n\nSpolu s Orii objevili cestu, jak se povznést. Povznesení Antikové tvoří skupinu \"Ostatních\". Všeobecně se řídí pravidlem nezasahování do nižších sfér bytí, byť někteří toto pravidlo porušují. Vědí o praktikách Oriů a odmítají je, ale věří ve filozofii nezasahování a svobodné vůle, a proto proti Oriům nepodnikají žádné kroky.\n\nPřibližně před 50-100 milióny let se ve vzdálené galaxii vyvinula první evoluce lidské rasy – Alterané –, která dosáhla mimořádné technologické vyspělosti. V této době Antikové žili v jedné civilizaci společně s Orii.\nMezi Orii a Antiky se však objevil filozofický rozkol. Zatímco Antikové věřili v poznání skrze vědu, Oriové se stali fanatiky trvajícími na své náboženské víře. Tento rozkol je znepřátelil natolik, že se Oriové pokusili Antiky zničit.\nK obraně proti Oriům vyvinuli zbraň, \"Archu pravdy\", schopnou přesvědčit Orie o skutečné pravdě. Antikové však nakonec zbraň z morálních důvodů nepoužili (věřili ve svobodnou vůli).\nMísto toho se Antikové rozhodli odejít z galaxie a najít si nový domov.\n\nNakonec objevili Mléčnou dráhu a nazvali jí Avalon, kde se usadili a postavili novou civilizaci. V naší galaxii poprvé přistáli na planetě Dakara a vytvořili síť hvězdných bran.\nMezi kolonizované planety patřila i Země (kterou nazývali \"Terra\"). Na Zemi také bylo město Atlantis, které je staré asi 5 milionů let. Se svými vyspělými technologiemi se stali jednou ze čtyř ras Aliance (spolu s Asgardy, Noxy a Furlingy).\n\nPřed asi 5 milióny let se v naší galaxii začala šířit choroba, kterou Antikové nebyli schopni vyléčit. Aby unikli zkáze, rozhodli se odejít. Zároveň však vyvinuli zařízení, které dokáže zničit veškerý život v galaxii, ale dokáže ho i zasít. Antikové tedy nejprve zničili veškerý život v galaxii a pak ho ve stejné podobě opětovně zaseli. Současná evoluce lidstva je výsledkem této procedury.\n\nPřed 5 miliony let Antikové odešli do galaxie Pegasus. Usadili se na planetě, kterou nazvali Lantea (odtud pochází označení Antiků jako Lanteanů). V Pegasu také rozšířili lidskou rasu (lidé v Pegasu je nazývají Předky).\n\nAntikové následně neúmyslně zkřížili Eratuského brouka (tak jej pojmenovala expedice na Atlantis ze Země) a člověka, z čehož vznikla rasa Wraithů, živících se vysáváním \"života\" z lidí. (Eratuský brouk byl původně parazit, živící se podobným způsobem jako klíště. Postupně do svého genetického kódu přidával části Antické DNA a získával tak některé jejich schopnosti, například telepatii, až se vyvinul v humanoidní formu života.)\n\nKdyž před asi 10 tisíci lety Wraithové technologicky pokročili natolik, že začali \"sklízet\" antiky po celé galaxii, tak se Antikové začali bránit, ale Wraithi se nechtěli vzdát svých \"pastvin\" a tak začali válčit s Antiky, aby získali technologický náskok před lidmi a mohli je sklízet beze strachu z dostatečné obrany. Antikové už vyhrávali válku, ale bohužel pro Antiky, Wraithové ukořistili jednu z jejich lodí třídy Aurora s nabitým ZPM. Když zjistili energetický potenciál ZPM, začali se klonovat. Díky klonování byla brzy Wraithská armáda mnohosetkrát větší a Antikové začali prohrávat. Během jediného století byli Antikové téměř vyhlazeni.\n\nZůstalo jen jediné město, Atlantida. Toto město bylo schopné díky své technologii štítů a zbraní vyhrát každou bitvu, ale válku už ne. Proto se Antikové nakonec rozhodli, že Atlantis opustí a vrátí se zpět na svou dávnou domovskou planetu, planetu Zemi. Potopili Atlantis a vrátili se bránou zpět. Zde někteří dožili své životy (a přitom mezi lidmi rozšířili antický gen, umožňující mentální ovládání antických technologií), odešli bránou do všech koutů galaxie, nebo se povznesli.\n\nObdélníkový panel s několika krystaly. Každá konzole je přiřazena k jinému systému (podpora života, štíty, brána…). Lze jí aktivovat antickým genem. Tyto konzole jsou používány na Atlantidě, antických základnách… Jsou to jakoby lidské počítače s klávesnicí bez monitorů (lze k nim připojit obrazovku). Expedice Atlantis používá k těmto konzolím pozemské notebooky (důvod neznámý).\n\nAurora je antická válečná loď, která byla ve provozu během prvního obléhání města Atlantidy. Aurora byla vyslána k vnějšímu okraji galaxie Pegasus v naději, že shromáždí informace týkajících se slabých míst Wraithů, potřebné pro obranu města. O deset tisíc let později ji objevil SG tým z Antlantidy. Loď byla těžce poničena v důsledku velké bitvy s neznámým nepřítelem. Skenery neobjevily na palubě žádný život, avšak podrobný průzkum ukázal, že Aurora obsahuje tisíce stázových kapslí, které měly udržet naživu všechny členy posádky. Jednotlivé kapsle jsou propojeny tak, že posádka je napojena na virtuální realitu. V jedné kapsli byl Wraith, který pomocí své technologie upravil komunikační program tak, že posádka neměla tušení o pádu Atlantidy a snažila se modifikovat hyperpohon, aby se k městu dostala co nejdříve. Toho chtěli Wraithové využít k vylepšení vlastního hyperpohonu, aby mohli doletět do naší Galaxie. Aurora byla zničena, když plukovník John Sheppard získal autodestrukční kódy od kapitána Aurory, poté, co si uvědomil, že on i jeho posádka jsou příliš staří na pomoc. Současně s Aurorou byly zničeny dva Wraithské křižníky. Bylo tak zabráněno prozrazení existence Atlantidy před zbytkem úlu, který věřil, že Antlantida byla zničena.\n\nJe válcovité, víceúčelové plavidlo vytvořené Antiky. Má vhodný tvar pro přepravu skrze hvězdnou bránu. Každá loď je vyzbrojena minimálně osmi střelami drone, které jsou ukryté ve výsuvných pouzdrech po stranách lodi. Název \"Puddle Jumper\" vymyslel major John Sheppard – skutečný Antický název není znám. Loď je vybavena maskováním, které plavidlo učiní neviditelné. Loď je rozdělena na přední a zadní část. Vpředu jsou dvě křesla pro piloty a dvě pro ovládání systémů a vzadu je místo pro cestující. Konzola, umístěná mezi pilotem a druhým pilotem je modifikované vytáčecí zařízení, umožňující lodi přímý přístup k nejbližší hvězdné bráně a vytočení adresy. Loď je schopna dosahovat vysokých rychlostí, proto musí mít pokročilé inerciální tlumiče kvůli bezpečnosti cestujících.\n\nStroj času je vlastně vylepšený Puddle Jumper. Vzhledově se od normálního Puddle Jumperu moc neliší – má jiný řídící panel a uprostřed mezi sedadly pro pasažéry leží dlouhá oválná trubice. Jak přesně tento vynález funguje, nikdo neví; poté, co Sheppard zmáčknul nějaké tlačítko, přesunul se stroj času 10.000 let do minulosti, kde ho okamžitě sestřelili.Vynalezl jej antický vědec Janus. Stroj času použilla i SG-1 při získání ZPM z hrobky ve starém Egyptě.\n\nDestiny je antická průzkumná loď, vyslaná na svou cestu před miliony lety, když Antikové byli na vrcholu technologického výzkumu. Antikové chtěli objevovat nové galaxie. Jelikož by jim trvala cesta na Destiny dlouho, vyslali ji samotnou a plánovali na ni přijít Hvězdnou branou, což se nikdy neuskutečnilo, protože se Antikové povznesli nebo dřív zemřeli. Později se na ni vydali pracovníci základny Icarus.\n\nJeště před povznesením započali Antikové experiment Destiny. Jeho klíčovou úlohu sehrává stejnojmenná loď, která již stovky tisíc let křižuje vesmírem.\n\nPrvní detaily o misi této lodi jsou odhaleny v episodě \"The Greater Good\". Antikové objevili na pozadí reliktního záření uměle vypadající vzor, což by znamenalo možnost inteligentního života v období krátce po velkém třesku, nebo před ním. Loď Destiny byla vyslána, aby tuto možnost prozkoumala.\n\nAntikové si byli jistí, že život existuje v rozmanité podobě po celém vesmíru a hvězdné brány představovaly ideální prostředek k dalšímu objevování. Antikové se však k tomuto experimentu nikdy nevrátili, protože objevili povznesení. Loď Destiny a celý experiment je námětem seriálu .\n\nVšechny vědomosti Antiků byly uloženy v archivu znalostí Antiků, který zachytil plukovníka O'Neilla a přenesl mu do mozku svůj kompletní obsah. Plukovník O'Neill následně v SGC vytvořil externí zdroj energie k Hvězdné bráně, díky kterému byl schopen zadat osmizámkovou adresu na hvězdné bráně. Tato adresa vedla na planetu Asgardů, kteří mu všechen tento obsah z mozku vymazali (O'Neill by jinak zemřel, protože lidský mozek není schopen pojmout tak obrovské množství informací).\n\nPozemšťané se snažili najít místo, kam Antikové uschovali veškeré své zbraně, a tak byli spolehlivě ochráněni před jakýmkoli útokem. Nakonec zjistí, že tato základna se nachází na Zemi v Antarktidě. Díky zbrani, která je napájena ZPM, je odražen útok Anubise na Zemi. Bohužel při tomto použití se ZPM vybije, a je proto nutné najít další zdroj.\n\nDr. Daniel Jackson rozluští adresu brány na ztracené město Antiků – Atlantis – v galaxii Pegasus. Expedice Atlantis, vedená Dr. Weirovou, zajistí město, které se přitom neočekávaně vynoří na hladinu, a začnou prozkoumávat antické technologie i okolní planety.\n\nPo nechtěném probuzení spících Wraithů se Atlantis stává hlavním cílem jejich útoků. Díky tomu, že Wraithové pozemšťany podcenili, byli lidé schopni odrazit první vlnu útoku. Za použití antických technologií města a asgardských technologií na lodích třídy Daedelus vedou lidé s novými spojenci v galaxii Pegasus válku proti Wraithům i proti Asuranům.\n\nPo Anticích zůstala v galaxii Pegasus nová rasa, Asurané. Jednalo se původně o nanotechnologii určenou k likvidaci Wraithů. Díky své technologii replikace se stali účinnou zbraní. Postupně se však vyvinuli do podoby Antiků samotných a stali se ještě vyspělejšími, než oni kdy byli. (Dokonce se pokoušeli i o povznesení, ale toho mohou dosáhnout pouze organické formy života.)\n\nNakonec proti Asuranům vznikne mocné spojenectví pozemšťanů, Wraithů a cestovatelů, kterému se podaří zničit domovskou planetu Asuranů Asuras a s ní i většinu Asuranů. Poté se však toto spojenectví rozpadne a pozemšťané musí opět bojovat s Wraithy. A navíc nyní se vyvinul i jejich nový druh \"Křiženci\" , který je mnohem silnější a odolnější, a navíc všichni jedinci poslouchají pouze jednoho velitele, Michaela.\n\n"}
{"id": "181256", "url": "https://cs.wikipedia.org/wiki?curid=181256", "title": "Langweilův model Prahy", "text": "Langweilův model Prahy\n\nLangweilův model Prahy je papírový model historického centra Prahy, který vytvořil v letech 1826–1837 zaměstnanec univerzitní knihovny Antonín Langweil (1791–1837). \n\nNa ploše zhruba dvaceti metrů čtverečních zachycuje v měřítku 1:480 více než 2000 objektů historického jádra Prahy, z nichž přibližně polovina dnes již neexistuje. Zobrazuje Staré Město s židovským ghettem, Malou Stranu bez petřínského svahu a Pražský hrad a Hradčany bez Pohořelce a části Nového Světa. Model je zhotoven z papírové lepenky s použitím dřevěných prvků, které tvoří zejména konstrukce domů a komíny.\n\nNa základě prosebného dopisu Langweilovy vdovy model zakoupil pro Vlastenecké museum v Praze, tehdy jedinou českou muzejní instituci, v roce 1840 císař Ferdinand V. Poprvé po Langweilově smrti byl model zpřístupněn veřejnosti v roce 1862 na Staroměstské radnici. V roce 1891 byl vystavován během Zemské jubilejní výstavy. Po jejím skončení byl až do roku 1905 součástí sbírek Lapidária Národního muzea na pražském Výstavišti, kde byl ještě vystaven první expozici Václava Fabiána. Po druhé světové válce přešel do správy Muzea hlavního města Prahy. V letech 1962 až 1970 procházel restaurací pod vedením akademického malíře Jiřího Boudy. Od roku 1970 byl vystaven v prosklené vitríně. Ta byla v roce 1999 nahrazena novou prachotěsnou vitrínou, která zaručovala žádoucí mikroklima. V roce 2007 byl umístěn do nové vitríny, která umožňuje návštěvníkům lepší pohled na model, také díky otočné kameře a novému osvětlení.\n\nKoncem roku 2006 zahájil pražský magistrát ve spolupráci s Muzeem hlavního města Prahy projekt digitalizace Langweilova modelu. Veřejnou zakázku v hodnotě 12,5 milionu korun získala ve výběrovém řízení pražská firma Visual Connection. První fází bylo fotografování modelu s cílem pořídit kolem 250 000 snímků ve vysokém rozlišení. Nepřístupná zákoutí se snímala pomocí lékařské kamery. 3D stereo kino v kinosále v suterénu Muzea hlavního města Prahy nabízí ke zhlédnutí šestiminutový přelet nad virtuálním modelem, a zhruba čtyřminutový segment průletu nad židovským městem je ke zhlédnutí v rámci expozice Židovského muzea v Maiselově synagoze na Josefově. \n\n"}
{"id": "181258", "url": "https://cs.wikipedia.org/wiki?curid=181258", "title": "Tomislav Nikolić", "text": "Tomislav Nikolić\n\nTomislav Nikolić, (* 15. února 1952 Kragujevac) je srbský politik, bývalý předseda Srbské pokrokové strany a v letech 2012 až 2017 prezident Srbska, poté co v květnu 2012 vyhrál druhé kolo prezidentských voleb. Úřadu se ujal 11. června téhož roku, prezidentský slib složil 31. května. 31. května 2017 mu skončilo volební období, ve funkci byl nahrazen Aleksandarem Vučićem.\n\nNikolić studoval v Kragujevaci střední školu technického směru. V Novém Sadu studoval na univerzitě - fakultu ekonomickou a inženýrského managementu.\n\nV politice se začal angažovat na počátku 90. let. Byl aktivním členem lidové radikální strany, která se později sloučila na základě právě Nikolićovy iniciativy - s některými dalšími politickými organizacemi. Vzniklý subjekt nesl název Srbská radikální strana. V této straně zastával Nikolić několikrát pozici zástupce předsedy. Od roku 1992 byl opakovaně poslancem skupštiny.\n\nBěhem vlády Slobodana Miloševiće byl tři měsíce vězněn (odsouzen v roce 1995), ale v březnu 1998 se stal místopředsedou srbské vlády a ke konci roku 1999 místopředsedou vlády Svazové republiky Jugoslávie.\n\nV roce 2000 se umístil v srbských prezidentských volbách na třetím místě za Vojislavem Koštunicou a Slobodanem Miloševićem. V srbských prezidentských volbách v roce 2004 zvítězil sice hned v prvním kole, ale v druhém jej porazil tehdejší srbský prezident Boris Tadić.\n\nV parlamentních volbách v roce 2007 dovedl Srbskou radikální stranu k vítězství a zisku 28,59% hlasů. Po volbách byl krátce předsedou parlamentu, funkce se ale po ustanovení vládní koalice vzdal. V prezidentských volbách v roce 2008 postoupil do druhého kola prezidentských voleb jako vítěz kola prvního opět spolu s Borisem Tadićem. Ve druhém kole byl ale poražen, získal 48,1 % hlasů.\n\nV roce 2008 rezignoval na zastupujícího předsedu Srbské radikální strany. Neshodl se s většinou členů na myšlence, zdali mají radikálové podpořit dokument o přibližování Srbska k Evropské unii, či nikoliv; zatímco Vojislav Šešelj a další klíčové osobnosti strany byli proti, Nikolić tuto aktivitu podporoval. O něco později zformoval vlastní stranu s názvem Srbská pokroková strana, která stojí na pozicích mezi politickým středem a radikály. V říjnu 2008 se konal ustavující sjezd této strany, které se Nikolić stal také předsedou.\n\nV roce 2011 podnikl hladovku na protest proti politice prezidenta Borise Tadiće a na podporu předčasných voleb. Oznámil, že dokud nebudou volby vypsány, bude jeho hladovka trvat, avšak po zhoršení zdravotního stavu a prosbě patriarchy srbské pravoslavné církve Irineje ji ukončil. Stál také i v čele řady dalších protestů, které podporovaly stejný cíl. Inicioval např. protest před budovou skupštiny v Bělehradě na začátku dubna 2011, která se mediálně proslavila především tím, že vyzval účastníky, aby se dobře připravili na studené počasí.\n\nV roce 2012 se účastnil prezidentských voleb, které se konaly nedlouho poté, co dosavadní prezident abdikoval. V nich postoupil do druhého kola, kde se střetl s dosavadním prezidentem Borisem Tadićem. V druhém kole těchto voleb zvítězil a v červnu 2012 se tak stane srbským prezidentem.\n\nJeho vítězství bylo médii vnímáno jako politické zemětřesení a nečekaný zvrat. V některých zemích v regionu (např. v Chorvatsku, či Bosně a Hercegovině se rozšířily obavy, že by dosavadní kurz regionální politiky Srbska mohl být pod Nikolićovým vedením změněn. Politici ze zahraničí, především Evropské unie, označili Nikoliće za \"nacionalistu\", či \"bývalého nacionalistu\" a Srbsko s ním jako zemi na křižovatce.\n\nPo svém zvolení do úřadu prezidenta Nikolić ve snaze stát se hlavou státu \"všech občanů\" rezignoval na post předsedy pokrokářů. Jedním z jeho prvních kroků v úřadě prezidenta bude pověření pokrokové strany sestavit vládu. Svojí plánovanou politiku Srbska jako mostu mezi východem (Ruskem) a západem (Evropskou unií) začal symbolicky svoji první zahraniční cestou, která směřovala do Moskvy. V roce 2017 vyhrál prezidentské volby dosavadní srbský premiér Aleksandar Vučić, Nikolić mu předal úřad 31. května.\n\n\n"}
{"id": "181267", "url": "https://cs.wikipedia.org/wiki?curid=181267", "title": "John Ireland", "text": "John Ireland\n\nJohn Ireland může být:\n\n"}
{"id": "181273", "url": "https://cs.wikipedia.org/wiki?curid=181273", "title": "Zlíchovský tunel", "text": "Zlíchovský tunel\n\nZlíchovský tunel je hloubený silniční tunel v Praze 5. Tunel je dlouhý 195 metrů a otevřen byl v říjnu 2002. Je součástí Městského okruhu, na severu na něj navazuje komunikace Dobříšská ústící do tunelu Mrázovka, na jihu navazuje na Strakonickou ulici a rozplet na Barrandovský most a výstupní komunikaci K Barrandovu.\n\nTunel se z obou stran směrem doprostřed svažuje. Nad tunelem prochází železniční trať do Berouna, ulice Nádražní a tramvajová trať na Barrandov. Je v provozu v uspořádání 2+2 pruhy každým směrem, v budoucnu by do tunelu a Dobříšské ulice měla ústit plánovaná Radlická radiála.\n\nDne 1. června 2008 došlo při silném dešti k zaplavení tunelu dešťovou vodou, což způsobilo v Praze dopravní kolaps. Tunel byl uzavřen od 18:25 do 19:30 hodin téhož dne ve směru do centra.\n"}
{"id": "181276", "url": "https://cs.wikipedia.org/wiki?curid=181276", "title": "Ejlat", "text": "Ejlat\n\nEjlat ( , v oficiálním přepisu do angličtiny Elat, přepisováno též Eilat) je město v Izraeli v Jižním distriktu. Starostou je Me'ir Jicchak Halevi.\n\nEjlat je zmiňován jako jedna ze zastávek Izraelitů při pochodu z egyptského zajetí. Toto město se nacházelo v království Edóm, které dobyl izraelský král David. O Ejlatu se také několikrát zmiňuje Starý zákon:\n\n2 Kr 14:21-14:22: \"„Všechen judský lid pak vzal Azarjáše, kterému bylo šestnáct let, a dosadili ho za krále po jeho otci Amasjášovi. On vystavěl Élat a navrátil jej Judovi, poté co král Amasjáš ulehl ke svým otcům.“\" 2 Kr 16:6: \"„Toho času získal Resín, král aramejský, nazpět Élat pro Aram a vypudil Judejce z Élatu. Do Élatu vstoupili Edómci a sídlí tam až dodnes.“\"\n\nV římských i byzantských dobách byl Ejlat využíván jako přístav, kudy proudila především měď z nedalekých dolů v Timně. V roce 1116 jej dobyli křižáci, v roce 1167 ho získal Saladin, načež toto město postupně ztrácelo na významu.\n\nZa izraelské války za nezávislost byla lokalita současného Ejlatu obsazena bez boje 10. března 1949 během operace Uvda. Nazývala se tehdy \"Um Rašraš\" (arabsky doslova „Matka šustotu“). Šlo o pouhou policejní stanici v neosídlené poušti. Izraelští vojáci zde tehdy na znamení svého ovládnutí lokality vztyčili provizorní inkoustovou vlajku.\n\nK založení Ejlatu došlo roku 1951. Status města získal roku 1959.\n\nV roce 1967 začala pod vedením egyptského prezidenta Gamala Násira námořní blokáda Ejlatu (Egypt tehdy blokoval Tiranskou úžinu), což byl důvod pro rozpoutání šestidenní války. Ejlat byl terčem palestinských teroristických útoků jen jednou, 29. ledna 2007, kdy byli v místní pekárně zabiti tři Izraelci.\n\nJde o nejjižnější izraelské město, přístav a turistické letovisko při severním cípu Rudého moře u Akabského zálivu. Nachází se v nadmořské výšce 5 metrů cca 190 kilometrů jižně od Beerševy a cca 280 kilometrů jižně od Tel Avivu. Severně od města se táhne příkopová propadlina Vádí al-Araba, která dále na severu pokračuje v oblasti Mrtvého moře. Severozápadně a západně od Ejlatu se z ní zvedá strmá vysočina Harej Ejlat, která je nejjižnější výspou Negevské pouště.\n\nEjlat představuje pro Izrael jediné spojení s Rudým mořem a tím i s Indickým oceánem. Leží v řídce osídlené oblasti, která je etnicky zcela židovská. V blízkosti Ejlatu se nachází egyptské město Taba a jordánský přístav Akaba. Ejlat je totiž situován v úzkém výběžku izraelského území, který je sevřen územím Egypta a Jordánska. Ze zdejšího přístavu lze vidět čtyři země najednou (Izrael, Jordánsko, Egypt a Saúdskou Arábii).\n\nNa dopravní síť je město napojeno pomocí severojižní dálnice číslo 90, ze které tu odbočuje lokální komunikace, jež vede na hraniční přechod Arava s Jordánskem. Sama dálnice číslo 90 pak jižně od Ejlatu končí u hraničního přechodu Taba s Egyptem. K západu vybíhá z města dálnice číslo 12, jež pak sleduje část izraelsko-egyptské hranice k nevyužívanému hraničnímu přechodu Netafim.\n\nEjlat disponuje moderním mezinárodním letištěm, které využívají vnitrostátní i mezistátní letecké spoje, zejména pro přepravu místní turistické klientely. Se severem státu by mohla dle projektů Ejlat spojovat i vysokorychlostní železniční trať do Ejlatu.\n\nAridní pouštní klima Negevské pouště je mírněno teplým mořem a průměrné teploty vzduchu patří k nejvyšším v Izraeli; v létě teploty často překračují 40 °C a zimě 21 °C, zatímco teplota vody se pohybuje mezi 20 a 26 °C. Díky zdejším plážím, nočnímu životu a pouštní krajině je město populární destinací vnitrostátního a mezinárodního cestovního ruchu.\n\nEjlat leží na jižním okraji Negevské pouště a blízko Sahary, Sinajské a Arabské pouště. Klima je velice horké a suché, letní teploty často překračují 40 °C, zimní 22 °C. Vody Rudého moře jsou však relativně chladné (22 °C – 25 °C), což spolu s jeho čistotou vytváří ideální podmínky pro bohatý mořský život, který je velikou turistickou atrakcí.\n\nPodle údajů z roku 2009 tvořili naprostou většinu obyvatel Židé - cca 40 300 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca 45 400 osob).\n\nJde o středně velkou obec městského typu s dlouhodobě mírně rostoucí populací. K 31. prosinci 2017 zde žilo 50 700 lidí.\n\n\"* údaje za rok 2001, a od roku 2010 zaokrouhleny na stovky\"\n\nEjlatský přístav je důležitým dovozním uzlem, kudy do Izraele proudí především ropa a další paliva. Mírná zima, písečné pláže, bohatý mořský život a extrémně nízké srážky přispívají k veliké turistické atraktivitě tohoto města.\n\nVelkou atrakcí je delfinárium umístěné asi 5 km severně od města, kde mohou návštěvníci plavat mezi delfíny a poznávat podmořský svět Rudého moře.\n\nNejvětšími problémy Ejlatu jsou zásobování vodou a izolovaná poloha v rámci Izraele. Nejbližší izraelské město je 250 km vzdálená Beerševa, v Negevské poušti se nachází jen málo vesnic, převážně zemědělského charakteru. V blízkosti se nenalézají žádné přirozené zdroje pitné vody, ta se získává odsolováním mořské vody nebo vodovody z vnitrozemí.\n\nV roce 2002 otevřela Ben Gurionova univerzita v Negevu (se sídlem v Beerševě) v Ejlatu nový univerzitní campus, v roce 2005 zde studovalo 300 studentů a v plánu je zvyšování počtu studentů i studijních oborů. Ve městě funguje Joseftalova nemocnice.\n\n\n"}
{"id": "181277", "url": "https://cs.wikipedia.org/wiki?curid=181277", "title": "Těšnovský tunel", "text": "Těšnovský tunel\n\nTěšnovský tunel je mělký hloubený silniční tunel v Praze, spojující nábřeží Ludvíka Svobody na Novém Městě (tato část čtvrti leží v Praze 1) a Rohanské nábřeží v Karlíně v Praze 8 (kam patří i východní vyústění tunelu). Tunel tedy převádí dopravu pod zem v úseku nábřeží Ludvíka Svobody u budov Ministerstva dopravy a Českých drah (čp. 1222) a Ministerstva zemědělství (čp. 65). Vzhledem k jeho poloze před bývalým ústředím Komunistické strany Československa a době stavby bývá přezdíván jako Husákovo ticho. Je dlouhý 360 metrů, má dva dvoupruhové tubusy. Byl otevřen roku 1980.\n\nTunel je součástí mimoúrovňového křížení pobřežního tahu se Severojižní magistrálou na jižním předmostí Hlávkova mostu, který podchází. U západního konce tunelu je úrovňová světelně řízená křižovatka s ulicí Holbovou, u východního konce tunelu úrovňová světelně řízená křižovatka s ulicí Ke Štvanici, každá z těchto křižovatek napojuje pobřežní komunikaci na jeden směr magistrály. \n\nPři povodních v roce 2002 byl tunel kompletně zatopen.\n"}
{"id": "181281", "url": "https://cs.wikipedia.org/wiki?curid=181281", "title": "John Ireland (teolog)", "text": "John Ireland (teolog)\n\nJohn Ireland (* 1435 - 1500 , známý též pod jménem Johannes de Irlandia) byl skotský teolog, spisovatel a rektor na Sorboně.\n\nStudoval univerzitu v St Andrews, kterou však nedokončil a odešel do Francie na pařížskou universitu. Licenciátu dosáhl roku 1460. Zde dlouho žil a vyučoval. V roce 1484 působil jako velvyslanec na dvoře Ludvíka XI.\n\nPo smrti krále se vrátil do Skotska a byl osobním kaplanem skotského krále Jakuba III. a později Jakuba IV., pro něhož v roce 1490 napsal své dílo \"The Meroure of Wisdome\", které je známé jako jedna z prvních skotských próz.\n\nByl též rektorem v Yarrow a členem skotského parlamentu.\n\n"}
{"id": "181282", "url": "https://cs.wikipedia.org/wiki?curid=181282", "title": "Letenský tunel", "text": "Letenský tunel\n\nLetenský tunel je silniční tunel v Praze 7 pod Letnou, spojující Štefánikův most s Letenským náměstím, zprovozněný 26. září 1953. Bez dvou dnů se stavěl přesně celé čtyři roky. Jeho vybudování však bylo plánováno, podobně jako u dalších jiných staveb, již před druhou světovou válkou.\n\nDopravní cesty z historické Prahy směrem na sever odedávna komplikovaly prudké svahy Petřína a Letné. První dopravní stavba, která tento problém řešila, byla Chotkova silnice postavená již 1831 na západním okraji Letné a zajišťující přístup k nejstaršímu pražskému nádraží (tehdy konězpřežky). Rychle se rozvíjejícímu městu s jeho okolím, které se v 2. polovině 19. století proměnilo na velkoměsto, však Chotkova silnice již nestačila.\nRealizace konkrétního řešení směřujícího k letenské komunikaci přisla až v souvislosti s pražskou asanací Josefova, kdy měla podle návrhu architekta Jana Zeyera (1893) cesta ze Staroměstského náměstí nově vybudovanou Pařížskou třídou a Čechovým mostem pokračovat serpentinou na Letnou. Serpentina však nebyla realizována a v dalších návrzích se uvažovalo o tunelu nebo průkopu, jehož jeden návrh například v roce 1907 vypracoval architekt Jan Koula. Přestože se řešením letenské komunikace zabývala celá řada architektů (včetně např. Jože Plečnika), nebyla realizována ani za první republiky, kdy došlo k rozsáhlé výstavbě v přilehlých čtvrtích (tzv. severozápadní město). V té době se dokonce uvažovalo o paralelním vybudování malostranského nábřeží s komunikací vedoucí přes Kampu a petřínskou serpentinou směrem ke Strahovu.\n\nZejména díky protestům Klubu Za starou Prahu a dalších spolků na obranu Petřína v roce 1937 byla vypsána soutěž na řešení dopravního spojení centra se severozápadním městem. V soutěži byl oceněn projekt odklánějící dopravu dále od historického jádra města a počítající s dvojicí tunelů pod Letnou a pod Strahovským stadionem. K realizaci letenského tunelu došlo až v období po druhé světové válce. Místo původního záměru návaznosti na komunikaci ze Staroměstského náměstí byl proražen v ose Revoluční třídy, dopravně významnější komunikace na místě zrušených hradeb mezi Starým a Novým Městem, a sousedního mostu tehdy zvaného Švermův most. K realizaci druhého, podstatně náročnějšího Strahovského tunelu bylo přistoupeno až mnohem později, dokončen byl teprve v roce 1997.\n\nTunel je dlouhý 423,3 metrů, výjezdová rampa je dlouhá 160 metrů. Letenský tunel má pouze jeden obousměrný tubus, který je esovitě prohnutý dvěma protioblouky (dolní má poloměr 100 metrů a horní 168,8 metrů), výškový rozdíl mezi oběma konci tunelu je 33 metrů. \n\nNa jihu na tunel navazuje Štefánikův most a nábřežní komunikace nábřeží Edvarda Beneše a nábřeží Kapitána Jaroše. V letech 2002–2003 prošel tunel a jeho technologické vybavení kompletní rekonstrukcí. Původní dlážděná vozovka například byla vyměněna za asfaltovou.\n\n"}
{"id": "181289", "url": "https://cs.wikipedia.org/wiki?curid=181289", "title": "Mechové jezírko", "text": "Mechové jezírko\n\nMechové jezírko může znamenat:\n"}
{"id": "181304", "url": "https://cs.wikipedia.org/wiki?curid=181304", "title": "Vardar", "text": "Vardar\n\nVardar ( , ) je řeka, která protéká v Severní Makedonii a v kraji Střední Makedonie v Řecku. Je 388 km dlouhá. Povodí má rozlohu 25 400 km².\n\nŘeka pramení v severomakedonských horách Šar planina a Sucha Gora u Vrutoku. Teče přes mezihorské kotliny, které jsou oddělené soutěskami (např. veleská a demirkapijská). Ústí do zálivu Termaiko Egejského moře, asi 20 km jihozápadně od Soluně.\n\nMaxima dosahuje na podzim a v zimě a také na jaře. Minimum má od července do září. Průměrný průtok v místech, kde vtéká do Soluňské nížiny činí přibližně 151 m³/s.\n\nNa řece leží města Gostivar, Jegunovce, Skopje, Veles, Negotino, Demir Kapija, Gevgelija (Severní Makedonie), Polykastro a Axioupoli (Řecko).\n\nVyužívá se na zavlažování, v malé míře je voda z řeky také využívána pro některé vodovodní sítě a napájení rybníků. Pro průmyslové užití se využívaly některé přítoky Vadaru (Bregalnica a Pčinja). V 19. století byla řeka splavná a sloužila pro dopravu obilovin, vlny, dřeva apod.\n\nÚdolím řeky vedou v přibližně severo-jižním tahu hlavní dopravní tepny Severní Makedonie. Na řeckém území jsou některé břehy a části toku řeky chráněny v rámci oblastí Natura 2000.\n\nHistoricky bylo území současné Severní Makedonie podle řeky označováno v minulosti jako tzv. Vardarská Makedonie podle řeky Vardar.\n\n"}
{"id": "181305", "url": "https://cs.wikipedia.org/wiki?curid=181305", "title": "Jan Bula", "text": "Jan Bula\n\nJan Bula (24. června 1920 Lukov – 20. května 1952 Jihlava) byl český římskokatolický kněz, administrátor farnosti Rokytnice nad Rokytnou. Byl jednou z obětí justičních vražd, které komunistický režim spáchal v rámci tzv. babických procesů.\n\nJan Bula se narodil v železničářské rodině. Teologii vystudoval v Brně. 29. července 1945 přijal kněžské svěcení. Působil jako kaplan v Rokytnici nad Rokytnou. V roce 1949 se stal administrátorem farnosti Rokytnice nad Rokytnou. V místech, kde působil, byl oblíben, vyhledávala ho zejména mládež.\n\nV únoru roku 1951 jej kontaktoval Ladislav Malý, jeho někdejší spolužák z gymnázia. Tvrdil Bulovi, že unesl z internace pražského arcibiskupa Josefa Berana a chce jej převést přes hranice. Zároveň tvrdil, že arcibiskup se před přechodem hranic chce vyzpovídat. Krátce nato byl P. Bula před spoluprací s Malým varován P. Janem Podveským, farářem z Jaroměřic nad Rokytnou, pro podezření, že je agentem provokatérem, řízeným StB. Dne 28. dubna 1951 Malému sdělil, že s ním spolupracovat nebude, a dva dny nato byl zatčen. \n\nLadislav Malý zorganizoval 2. července 1951 přepadení schůze MNV v Babicích, při kterém došlo k zastřelení tří funkcionářů. P. Bula, který v době této akce byl již čtvrt roku ve vězení, byl s touto akcí vykonstruovaně spojen, a byl odsouzen ve vykonstruovaném veřejném soudním procesu 15. listopadu 1951 v Třebíči k trestu smrti. Celý soudní proces provázela masivní propagandistická kampaň.\n\nPo zamítnuté žádosti o milost byl Jan Bula 20. května 1952 oběšen v Jihlavě.\n\nV roce 1990 byl posmrtně rehabilitován. Od roku 2004 se připravuje jeho blahořečení. Také Starokatolická církev v České republice si ho připomíná jako mučedníka.\n\nV roce 2016 vyšel knižně jeho podrobný a ucelený životopis \"Oběť případu Babice, Jan Bula 1920 – 1952\" (Kostelní Vydří, 2016), který zpracoval historik František Kolouch.\n\nV roce 2019 Ústav pro studium totalitních režimů nechal na faru v Rokytnici nad Rokytnou umístit pamětní desku se jménem Jana Buly. Tabulky jsou součástí projektu Poslední adresa\n\nKatolická církev zahájila řízení o jeho blahořečení. V lednu 2015 došlo k zapečetění obálek k přípravě blahořečení ve Vatikánu. Dalším krokem procesu blahořečení Jana Buly a Václava Drboly bylo ukončení procesní části v rámci biskupství brněnského a posléze došlo ke slavnostnímu zapečetění všech materiálu na slavnostní mši, materiály budou převezeny do Vatikánu. Od února probíhá proces beatifikace, kdy byla spuštěna sbírka právě pro urychlení procesu blahoslavení daných kněžích, teologové a další odborníci budou zkoumat údaje a události za 11 let práce kněžích v diecézi. Poslední instancí bude tzv. kolegium kardinálů, celý proces by měl trvat přibližně pět let.\n\nV červenci 2017 skončila tzv. vatikánská část řízení, Kongregace pro blahořečení a svatořečení rozhodla, že biskupství materiály připravilo správně a pověst o mučednické smrti existuje. Nyní se připravuje tzv. Positio (spis o pro další komise), dle kterého pak rozhodne Vatikán o blahořečení a případném svatořečení. Na urychlení prací se pořádají sbírky ve farnostech, kde Bula působil.\n\n\n\n"}
{"id": "181311", "url": "https://cs.wikipedia.org/wiki?curid=181311", "title": "Estakáda", "text": "Estakáda\n\nEstakáda je typ mostu, komunikační těleso nesené sloupy. Na rozdíl od těch mostů, jejichž účelem je překlenout údolí, řeku apod., se estakády staví tam, kde by vzhledem k profilu terénu bylo nemožné nebo příliš nákladné zbudovat pozemní komunikaci, v husté zástavbě pro překlenutí vzdálenosti bez úrovňového křížení, za účelem oddělení dopravní trasy od okolní krajiny nebo zvýšení komunikace nad záplavovou oblast.\n\n"}
{"id": "181312", "url": "https://cs.wikipedia.org/wiki?curid=181312", "title": "Kámasútra", "text": "Kámasútra\n\nKámasútra (v sanskrtu कामसूत्र, Sútry o lásce) je starověký indický text pojednávající o lidské sexualitě. Jeho název se dá přeložit jako \"Poučení o rozkoši\" nebo jako \"Učebnice lásky\" (Káma je jméno indického boha milostné touhy a sútra je poučení nebo učebnice). Podle tradice je autorem díla mnich a filosof Vátsjájana, který žil v období Guptovské říše (4.-6. století n l.)\n\nVátsjájana své dílo, určené pro dvořany a bohaté měšťany, vytvořil na základě starších, dnes již nedochovaných erotických příruček tzv. \"kámašáster\" (všechny purušárthy (dharma, artha, káma, mókša) mají své šástry), které v díle také cituje (v Indii je erotika považována za jednu z uznávaných vědních disciplín). Mělo sloužit jako vážné uvedení do milostného života, čemuž odpovídá jeho suchý až pedantský styl. Pojetí životních cílů v díle má pak mnoho společného s Arthašástrou. Staví na rozdílu mezi láskou a manželstvím. Účelem manželství je především splození potomků, zatímco účelem lásky je dosažení plného psychického a fyzického uspokojení, což je jedna ze základních potřeb člověka.\n\nDílo se stalo základním pilířem erotické literatury a je dodnes považováno za důležité pro opravdové poznání sexuálního potěšení. Bylo hojně komentováno, a protože se dochovalo v dosti pokažených rukopisech, opírají se moderní překlady často o tyto komentáře. Také bylo často napodobováno, takže všechny pozdější \"kámašástry\" jsou pouze napodobeninami \"Kámasútry\". Patří mezi ně zejména \"Ratirahasja\" (Tajemství rozkoše) od Kukkóky (asi 13. století) a především \"Anangaranga\" (Herna boha lásky), jejímž autorem je Kaljánamalla (16. století).\n\nText díla je rozdělen do sedmi velkých kapitol, přičemž každá z nich se týká jiného tématu. V celku pak poskytují čtenáři rady týkající se nejen lidského sexuálního chování, ale společenského života a řízení domácnosti. Jde o tyto části:\n\n\n"}
{"id": "181316", "url": "https://cs.wikipedia.org/wiki?curid=181316", "title": "Podpis", "text": "Podpis\n\nPodpis (někdy také signatura z latinského \"signare\" – označovat) je ručně psané a často stylizované vypsání jména nebo jiného identifikačního znaku (přezdívky, erbu, monogramu) osoby, která podpis napsala. Zkrácený podpis osoby se nazývá parafa.\n\nOsoba se tímto způsobem hlásí k textu, který je většinou uveden výše (odtud název \"pod-pis\"), dává najevo svůj souhlas s ním, nebo jeho autorství a nazývá se signatář (tímto termínem se obvykle označují osoby, které (se) podepsaly (pod) významný dokument; osoby, které podepsaly dopis nebo nevýznamný dokument se obvykle takto neoznačují) – v angličtině: \"signatory\".\n\nPodpisy jsou většinou vlastnoruční a tedy psané na papír, při zasílání e-mailů ale může autor napsat své jméno do e-mailu elektronicky (takový podpis je v dnešní době právně relevantní, vyšší formu ověření pak představuje elektronický podpis), na tištěných listinách, např. v obchodní korespondenci se také často uplatňuje tištěný i vlastnoruční podpis.\n\nPodpis je většinou psán písmem, které se běžně používá ve státě, kde je text podepsán, v Česku tedy latinkou. Pokud má nějaké písmo, jako právě latinské, více variant (tiskací a psací písmo), je preferována varianta, většinou užívaná v rukopisech (v Česku psací písmo). Ze středověku i modernější doby jsou známy také podpisy symbolické, většinou kryptogramy jména. V písmech s rozvinutější kaligrafií (arabské písmo, čínské písmo) je podpis většinou kaligraficky velmi vytříbený.\n\nVe středověku byla velkým problémem častá negramotnost, a tím pádem neschopnost určité skupiny obyvatelstva použít podpis. Takové osoby se, pokud to bylo nutné, podepisovaly ustáleným symbolem tří křížků (\"+++\"), tzv. znamení ruky, k němuž byla napsána jinou osobou poznámka, že je vlastnoručně napsal jejich negramotný autor.\nVětšinou však ovšem osoby negramotné neprováděly jednání, při nichž by byl podpis nutný.\n\nCelebrity často věnují svým příznivcům na památku své podpisy, zejména podepsané fotografie (někdy společně s dotyčným fanouškem) s věnováním, takovému podpisu se říká autogram. Vyskytuje se i sběratelství autogramů, to se nazývá \"filografie\".\n\nPodpis se kromě soukromých dopisů většinou nachází na různých právních dokumentech, jako jsou například závěti nebo smlouvy. Podpis se v právu považuje za doklad souhlasu osoby s takto písemně projevenou vůlí. Je však zapotřebí, aby byl umístěn až na konci textu, protože dovršuje dané právní jednání, text následující až za podpisem nemá právní následky. V mezinárodním právu může zástupce státu (např. prezident) podepsat smlouvu za stát, který zastupuje. Pokud je k platnosti nějakého aktu potřeba více podpisů, označují se jako spolupodpisy. Podpis literárního díla se také považuje za důkaz autorství.\n\nV dřívějších dobách byl podpis většinou doprovázen pečetí, v moderní době se pečetí užívá jen zřídka. Tak velký význam a tak velkou rozlišovací hodnotu má podpis a rukopis obecně zejména pro svou mimořádně obtížnou padělatelnost (viz Písmoznalectví).\n\nOvěřování podpisu, neboli legalizace je úřední ověření skutečnosti, že určitá osoba vlastnoručně podepsala nějakou listinu nebo podpis na listině uznala za vlastní, přičemž tento úkon se odehrál před ověřující osobou. Legalizací se nepotvrzuje správnost ani pravdivost údajů uvedených v listině ani jejich soulad s právními předpisy. Legalizaci jako službu provádí v ČR notáři, úředníci pověřeného obecního úřadu a místa Czech POINT, tj. Český Podací Ověřovací Informační Národní Terminál.\n\n\n"}
{"id": "181320", "url": "https://cs.wikipedia.org/wiki?curid=181320", "title": "Dálnice D6", "text": "Dálnice D6\n\nDálnice D6 (do 31. prosince 2015 rychlostní silnice R6) je dálnice spojující Karlovarský kraj s Prahou. V provozu jsou tři nesouvislé úseky a zbytek je funkční jako silnice I/6. Trasa komunikace je Praha – Karlovy Vary – Cheb – státní hranice Česko/Německo (Pomezí nad Ohří/Schirnding). Zpoplatněná je pouze část od exitu 7 (Jeneč) po exit 32 (Nové Strašecí). \n\nVybudovaný úsek propojuje již dříve vybudované úseky s Pražským okruhem. Úsek začíná na MÚK Řepy a končí v katastru obce Pavlov kde se napojuje na již dříve vybudovaný úsek Pavlov – Velká Dobrá. Délka úseku je 10 430 metrů. Dálnice v tomto úseku je vybudována v kategorii R 24,5/120. Na úseku byla vybudována mimoúrovňová křižovatka Jeneč. Dokončena je dále MÚK Hostivice, jejímž hlavním úkolem je dopravní napojení průmyslové zóny. Nejzajímavějším stavebním objektem na trase je připravovaný hloubený tunel Jeneček o délce 462,5 m. Trasu dálnice má v budoucnu protnout nová vzletová a přistávací dráha letiště Ruzyně. Proto bylo rozhodnuto již v průběhu stavby vybudovat dopředu některé prvky tohoto tunelu (opěrné zdi, základové konstrukce apod.). a tím minimalizovat dopady pozdější stavby tunelu na provoz. V předstihu byla vybudována také vozovka budoucího tunelu, která je tvořena cementobetonovým krytem. Stavba úseku byla zahájena v březnu 2005 a předána do užívání v prosinci 2008.\n\nStavba tohoto úseku probíhala ve dvou etapách. První etapa zahrnovala úsek od MÚK Velká Dobrá který končil poblíž hřbitova nacházejícího se u Malého Přítočna. V druhé etapě byla vybudována MÚK Fialka napojující silnice I/61. Pro stavbu úseku byla z prostorových důvodů plně využita trasa původní silnice I/6. Úsek v době stavby končil provizorní napojením na silnici I/6 u obce Pavlov. Celková délka úseku je 5 700 metrů. Trasa dálnice je vybudována v kategorii R 24,5/100. Stavba úseku byla zahájena v květnu 1999. První etapa úseku byla zprovozněna v polovičním profilu 20.6.2001. Druhý profil byl zprovozněn 1.6.2002. Druhá etapa byla zprovozněna v polovičním profilu na podzim 2000 a v celém profilu 20.6.2001.\n\nVýstavba úseku byla zahájena v roce 1988. Součásti úseku je MÚK Velká Dobrá. Na úseku se nachází oboustranná odpočívka Velká Dobrá s ČS PHM. Délka úseku činí 6400 metrů. Stavba byla dána do užívání v roce 1994.\n\nStavba v tomto úseku byla zahájena v roce 1984 Stavba zahrnovala dostavbu MÚK Kačice a přeložku silnice I/6 a její zkapacitnění v kategorii R 24,5/100. Výstavba probíhala po etapách. Stavba úseku byla kompletně dokončena v roce 1988.\n\nStavba byla zahájena v roce 1979 a zahrnovala přeložku silnice I/6 v kategorii R 24,5/100 a vybudování MÚK Nové Strašecí a MÚK Kačice. Úsek začíná mimoúrovňovou křižovatkou se silnicí II/237 a končí u obce Kačice MÚK se silnicí II/236. Součástí stavby byla i úprava trasy silnice II/237 spočívající v její přeložce. Tím bylo odstraněno nevyhovující vedení silnice intravilánem města Nové Strašecí a umožněno napojení na D6. V rámci stavby byl také upraven navazující úsek silnice I/6 ve směru na Karlovy Vary. Úprava spočívala v napřímení trasy silnice v délce cca 1 kilometr. Délka úseku činí 6 500 metrů. Stavba byla předávána do užívání po etapách. Úsek byl kompletně dokončen v roce 1986.\n\nÚsek ve výstavbě navazuje na dobudovanou část dálnice u MÚK Nové Strašecí a pokračuje podél stávající silnice k Řevničovu. Řevničov mine jižním obchvatem a sousední Krušovice severním obchvatem. Za obcí úsek končí provizorním sjezdem na silnici I/6. Součástí stavby je také MÚK Řevničov a navazující část silnice I/16. Stavba úseku byla zahájena 12. prosince 2017.\n\nTento úsek je vystavěn v parametrech silnice I. třídy a usiluje se o dostavbu. V roce 2011 oznámil ministr dopravy,že tento úsek z důvodu nedostatku financí nebude dostavěn a prioritou se stanou obchvaty obcí na trase silnice I/6. Poté však došlo k přehodnocení rozhodnutí a dálnice má být dostavěna v celé plánované délce.\n\nPlánovaný úsek tvoří severní obchvat obce Lubenec včetně MÚK Lubenec a napojení silnice II/226. Za obcí úsek končí provizorním sjezdem na silnici I/6. Stavba úseku měla být zahájena na podzim 2017, z důvodu komplikací při výběru zhotovitele byla zahájena až v březnu 2018\n\nProvozovaný úsek navazuje na budoucí obchvat Lubence. Stavba byla slavnostně zahájena na jaře roku 2010. Po několika měsících ji v srpnu 2010 tehdejší ministr dopravy Vít Bárta pozastavil. Stavba byla opět spuštěna až úřednickým ministrem dopravy Zdeňkem Žákem, který inicioval též změnu financování stavby - spolufinancování z OPD 1. Činnost na stavbě byla obnovena 13. září 2013. Úsek byl zprovozněn 10. listopadu 2015.\n\nTento úsek je vystavěn v parametrech silnice I. třídy a usiluje se o dostavbu. V roce 2011 oznámil ministr dopravy,že tento úsek z důvodu nedostatku financí nebude dostavěn a prioritou se stanou obchvaty obcí na trase silnice I/6. Poté však došlo k přehodnocení rozhodnutí a dálnice má být dostavěna v celé plánované délce.\n\nV Karlových Varech silnice pokračuje průtahem města, který je veden jako čtyřpruh. Až za delší estakádou uvnitř města je komunikace v parametrech dálnice a pokračuje do Jenišova. Úsek první části průtahu byl zprovozněn v roce 1992 a končil u Zimního stadionu. Druhá část s estakádou byla dostavěna a zprovozněna v roce 2007. Úsek Jenišov – Nové Sedlo byl zprovozněn v roce 2010.\n\nÚsek Nové Sedlo – Sokolov byl ve výstavbě v letech 2009–2012. Probíhala tam náročná rekonstrukce a unikátní rozšíření mostu přes Ohři. Úsek Sokolov – Tisová byl ve výstavbě v letech 2008–2011.\n\n7. listopadu 2009 (slavnostní otevření proběhlo již 5. listopadu) byl zprovozněn v půlprofilu úsek Tisová – Kamenný Dvůr, zprovoznění plného profilu se odehrálo 10. července 2010. 21. srpna 2010 byl v celém profilu otevřen 4,5 km dlouhý úsek Jenišov – Nové Sedlo. Úsek Kamenný Dvůr – křižovatka Y byl zprovozněn v roce 2003, Cheb – obchvat, 2. stavba v roce 1999, Cheb – obchvat, 1. stavba v roce 1996. Dále k hraničnímu přechodu Pomezí n. Ohří komunikace pokračuje jako silnice I. třídy,na které jsou MÚK a napojují se na ni silnice z okolních obcích.\n"}
{"id": "181323", "url": "https://cs.wikipedia.org/wiki?curid=181323", "title": "Frederick Scott Archer", "text": "Frederick Scott Archer\n\nFrederick Scott Archer (1813 Bishop's Stortford, Spojené království – 1857) byl jedním ze zakladatelů moderní fotografie. Vynalezl metodu mokrého kolodiového procesu a ambrotypie.\n\nO životě tohoto zakladatele moderní fotografie mnoho nevíme. Jen několik útržků z jeho života zaznamenala manželka Fanny G. Archer po jeho smrti. Od ní víme, že se narodil do řeznické rodiny v městečku Bishop Stortford v Anglii v roce 1813. Ještě jako malý chlapec ztratil oba rodiče a byl vychováván vzdálenými příbuznými a přáteli.\n\nByl dán do učení na stříbrotepce. Setkání se starožitnými mincemi a drahými kameny pocházejícími z celého světa mu učarovalo a přivedlo k hlubšímu studiu numismatiky. Později se také po určitou dobu oceňováním mincí živil. Výtvarná stránka mincí ho také inspirovala k dalšímu jeho zájmu a zaměstnání – sochařství. Za pomoci přátel založil na Henrietta Street v Londýně sochařské studio, které se orientovalo na tvorbu bust. Řada z lidí, kteří se nechali v jeho studiu portrétovat, náležela k známým osobnostem své doby (Marquis of Northampton, lord Albert Conyngham, William Smith) a jejich busty vytvořené Archerovým studiem můžeme dodnes obdivovat v National Portrait Gallery v Londýně.\n\nV roce 1847 začal ve svém studiu využívat fotografii jako prostředku zjednodušení a zpřesnění sochařské práce. Využíval techniku kalotypie, kterou se naučil od svého lékaře Hugh W. Diamonda. Snažil se eliminovat nepříjemný vliv struktury papíru na kvalitu výsledné fotografie napouštěním papíru kolodiem. Stále však nemohl dosáhnout uspokojivé adheze obou materiálů. Zlepšení kvality se mu nepodařilo ani po použití vaječného bílku, želatiny či škrobu. To ho přivedlo na myšlenku hledat za papír náhradu. V té době (1849) se už zcela věnoval fotografii, a to ve svém novém studiu ve vlastním domě na Great Russell Street v Bloomsbury. Tady také dospěl ke svému nejdůležitějšímu vynálezu – zaměnil papír za sklo a potáhnul ho jodizovaným kolodiem.\n\nPrvní fotografie vytvořené touto metodou ukázal svým přátelům již v roce 1850. Po jejím opakovaném ověřování pak konečně o rok později publikoval v časopise „Chemist“ svůj (dnes již klasický a do roku 2001 téměř zapomenutý) článek „Využití kolodia ve fotografii“, který zcela změnil směr dalšího vývoje fotografie. V něm prezentoval nejen výhody využití kolodia při fotografování, ale nabídl i podrobné instrukce pro jeho správnou aplikaci.\n\nZpráva o nové technologii se rychle šířila a již následující rok mohl psát jeden z průkopníků fotografie Fox Talbot svému příteli fotografu Johnu Dillwynovi Llewelynovi o svém údivu nad schopností takto snímané fotografie zachytit vlny na hladině, vítr nebo kouř. O dva roky později (1854) už sám Llewelyn ohromil na Světové výstavě v Londýně svými „instantními“ fotografiemi, zaznamenávajícími vlny na vodní hladině, lidi v pohybu, mraky a příboj tříštící se o pobřeží, kouř vycházející z lodního komína apod.\n\nArcher vynález nikdy nepatentoval, a tak zůstal k volnému využití všem, kteří o něj měli zájem. Nakonec dokonce musel čelit nařčení Foxe Talbota, že jeho vynález je součástí Talbotova patentu na kalotypii. Talbot v té době publikoval výzvu, aby nebyla Archerova metoda využívána bez jeho (samozřejmě placené) autorizace. Dočasně se mu tak dokonce podařilo několik fotografů donutit svá fotografická studia zavřít. Talbot byl ale nakonec kvůli svým neopodstatněným požadavkům zesměšněn a prohrál i soudní spor, který sám vyvolal.\n\nJe jisté, že Archer mohl na případném patentování svého vynálezu nepředstavitelně zbohatnout. Místo toho však v roce 1854 publikoval podrobný manuál používání kolodia s názvem „The Collodion process on Glass“. To stimulovalo tisíce lidí k jeho využití. To, že Archer svůj vynález nepatentoval, nebyl důsledek jeho neschopnosti, ale projev jeho velkorysé a skromné osobnosti, jež se o své poznatky ráda nezištně podělila, ačkoliv byl k podání patentu svými přáteli opakovaně vyzýván a některé své další vynálezy i sám patentoval.\n\nIronií osudu zůstává, že Archer ve svých 44 letech v roce 1857 zemřel – v bídě a téměř zapomnění. Teprve po jeho smrti byla uskutečněna malá sbírka na podporu jeho rodiny a přiznána malá státní renta pro vdovu. Po její smrti se pouze jedno ze tří osiřelých dětí dožilo dospělosti. Jeho další osud není znám.\n\nTento vynález je nejvýznamnějším vynálezem Scotta Archera, neboť zajistil tvorbu kvalitního negativu umožňujícího dokonalou reprodukci fotografií. Velmi rychle tak nahradil předešlé postupy (daguerrotypii a především kalotypii). Přínosem nebyla jen možnost vytvořit kvalitní obraz a kvalitně ho reprodukovat, ale také výrazné zkrácení expozičního času v řádech několika sekund, což umožnilo rozšířit aplikaci fotografie na rychle probíhající či krátce trvající jevy. Zanedbatelný nebyl ani pokles finančních nákladů a snížení možnosti otravy (především oproti daguerrotypii).\n\nTajemstvím Archerova úspěchu byla schopnost rozpoznat jedinečné vlastnosti nedávno objeveného kolodia (do té doby využívaného téměř výhradně jen ve zdravotnictví jako obvazového materiálu) a podívat se na problém „z druhé strany“. Tak byla skloubena schopnost kolodia vytvářet tenký, hydrofobní film přilnavý ke sklu na jedné straně a průhlednost skla, nevnášející žádný šum do vznikajícího obrazu, na straně druhé. Archer využil i některé další své poznatky a vynálezy, jako například rychlejší a účinnější vývojku, v níž byla do té doby používaná kyselina gallová nahrazena kyselinou pyrogallovou.\n\nArcherův postup byl velmi jednoduchý – smíchal kolodium s jodidem draselným a (na skleněné desce) vzniklý film pak namáčel do roztoku dusičnanu stříbrného. Tato kombinace přinesla výrazné zcitlivění snímající fotografické desky, čímž se výrazně zkrátil čas expozice za dosažení dokonalého obrazu. Jedinou (a bohužel ne nevýznamnou) nevýhodou tohoto procesu zůstalo, že po celou dobu musely desky zůstat vlhké až do momentu expozice. Vzhledem k tomu, že kolodium schne rychle, musely se desky připravovat těsně před fotografováním a fotograf tak musel na cestě za pořízením snímků nosit celou příruční laboratoř a temnou komoru. Jejich vysušováním se totiž výrazně snižovala citlivost.\n\nDůležitým aspektem tehdejší fotografie byla také absence jakékoliv možnosti zvětšení fotografie – výsledný formát printu byl shodný s velikostí desky (a tedy fotografického přístroje). Dnes již do jisté míry kuriózně může působit také další aspekt používání kolodia. Využívaná směs byla totiž nejen vysoce hořlavá, ale také explozivní.\n\nArcherův další vynález (na němž se podílel také amatérský fotograf a právník Peter Fry) byl objev jevu nazývaného ambrotypie (nebo také koloidní pozitiv). Jeho podstatou je skutečnost, že stříbrné soli v podexponovaném negativu odráží světlo. Ten se proto podložený tmavým podkladem (nejčastěji sametem nebo lakem) jeví jako pozitiv. Tato metoda byla velice populární a používala se přes dvacet let v období 1850–1880, stejně jako koloidní proces jako takový. Výsledek ambrotypie se podobal daguerrotypii, obraz však vznikal na zcela odlišném principu, který umožňoval pozorovat obraz v libovolném úhlu, a byl především výrazně levnější a rychlejší.\n\n\nVynález mokrého kolodivého procesu, nejběžnějšího procesu fotografování mezi lety 1855 a 1881, je obvykle přiznáván Fredericku Scottovi Archerovi, který publikoval metodu v roce 1851 a řekl, že ho vynalezl již v roce 1848. Jeho metoda umožňovala fotografům kombinovat jemné detaily daguerreotype s možností tisknout více kopií na papír, podobně jako kalotypie.\n\nDalším kandidátem byl Gustave Le Gray, který v roce 1850 publikoval jiný, méně praktický kolodiový proces. Ale až do konce svého života Robert Jefferson Bingham hrdě prohlašoval, že byl první, kdo o kolódiovém procesu psal, a to buď ve své knize z roku 1848, nebo ve vydání z ledna 1850, což z něho dělá vynálezce tohoto procesu. Zatímco je obecně uznáván jako jeden z prvních vynálezců, kteří nezávisle navrhli kolodium jako alternativu k papíru, vynález je obvykle připisován Archerovi, protože jako první publikoval prakticky použitelný popis procesu.\n\nV roce 1857 byla po smrti S. Archera publikována v časopise „Punch“ tato pocta a výzva ke sbírce na pomoc jeho rodině:\n\nV září roku 2001 uspořádaly známé fotografické domy (George Eastman House, International Museum of Photography, The Collodion Journal) konferenci a výstavu u příležitosti 150 let prvního publikování Archerova objevu koloidního procesu.\n\nUkázky fotografií uplatňujících Archerovy postupy a vynálezy:\n\n\n"}
{"id": "181324", "url": "https://cs.wikipedia.org/wiki?curid=181324", "title": "Izmajil", "text": "Izmajil\n\nIzmajil (ukrajinsky Ізмаїл; rusky a bulharsky \"Измаил\"; rumunsky \"Ismail, Izmail\"; turecky \"İşmasıl\" nebo též \"Hacidar\") je historické město v Budžaku, v Oděské oblasti na jihozápadě Ukrajiny. Město leží při Kilijském (nejsevernějším) rameni delty Dunaje, jež tvoří hranici s Rumunskem. Poblíž leží jezero Jalpuh a asi 80 km na východně pobřeží Černého moře. Žije zde obyvatel mnoha národností.\n\nPevnost Izmajil byla založena janovskými obchodníky ve 12. století. Krátce patřila Moldavskému knížectví, avšak nejdéle sloužila Osmanské říši (1484–1809). V 16. století se pevnost stala opěrným bodem impéria pro celý Budžak a postupně zde vznikalo město. Po úspěšném ruském obléhání (1790), jemuž velel Alexandr Suvorov, připadlo město Ruskému impériu, které tak získalo přístup k Dunaji.\n\nRusové Izmajil v 19. století přestavěli; tehdy vznikl zdejší \"Pokrovský chrám\" a další kostely. Nejstarší dochovanou stavbou je mešita z 15. a 16. století, která byla později přeměněna na pravoslavný kostel a následně na muzeum. V letech 1918–1940 náležel Izmajil a celý Budžak Rumunsku. V letech 1940–1954 bylo město sídlem samosprávné Izmajilské oblasti, která byla následně přičleněna k Oděské oblasti, kam patří dodnes.\n\nDnes je Izmajil sídlem rajónu a městem oblastního významu podřízeným oblastní radě v Oděse. Má také význam jako středisko průmyslu a dunajský přístav. Ukrajinské vojenské námořnictvo zde má základnu.\n\nDoprava do města je velmi špatná. Izmajil leží mimo hlavní silnice, chybí most přes Dunaj do rumunské Tulcey a po jediné železniční trati v oblasti Budžaku jezdí jediný spoj denně (Izmajil–Oděsa). Suchozemská cesta do Rumunska navíc prochází přes jižní cíp Moldavska.\n\nIzmajil je druhým největším městem Oděské oblasti. V roce 2006 zde žilo 79 663 osob, z nichž 43,7 % představovali Rusové, 38 % Ukrajinci, 10 % Besarabští Bulhaři, 4,3 % Moldavané a 1 % Gagauzové (2001).\n\n"}
{"id": "181330", "url": "https://cs.wikipedia.org/wiki?curid=181330", "title": "Arauca (řeka)", "text": "Arauca (řeka)\n\nArauca ( ) je řeka v Kolumbii (departement Arauca) a ve Venezuele (stát Apure). Je přibližně 900 km dlouhá. Na horním toku tvoří hranici mezi oběma zeměmi. Je levým přítokem Orinoka.\n\nPramení ve Východní Kordilleře v Kolumbii a níže teče přes Orinockou nížinu.\n\nV období letních a podzimních dešťů je splavná pro menší lodě v délce 600 km.\n"}
{"id": "181333", "url": "https://cs.wikipedia.org/wiki?curid=181333", "title": "Gramais", "text": "Gramais\n\nGramais je obec v okrese Reutte, v rakouském Tyrolsku.\n\nGramais je nejmenší samostatnou obcí celého Rakouska. Leží v jednom z postranních údolí tyrolské řeky Lech, nazývaném Häselgehr.\n\nKrajinu v okolí výrazně ovlivnilo hornictví. Obec je častým výchozím bodem k túrám po Lechtalských Alpách.\n\nObec Gramais je poprvé zmiňována v roce 1427. Jméno pochází z latinského „graminosa“ (travnatý) nebo románského „grumoso“ s podobným významem.\nVe 13. století sousední obec Imst používala nynější prostor Gramais jako pastviny a poté se zde někteří imští obyvatelé natrvalo usadili.\nV roce 1837 mělo Gramais ještě 121 obyvatel.\n\nBach, Häselgehr, Imst, Zams, Boden\n\n"}
{"id": "181334", "url": "https://cs.wikipedia.org/wiki?curid=181334", "title": "Dálnice D48", "text": "Dálnice D48\n\nDálnice D48 (do 31. prosince 2015 rychlostní silnice R48) bude po svém dokončení spojovat Bělotín, Nový Jičín, Frýdek-Místek a Český Těšín. Nejdelším otevřeným úsekem je úsek z Frýdku-Místku do Českého Těšína, kde na dálnici D48 navazuje čtyřpruhová silnice I/48 a dále polská rychlostní silnice S52.\n\nOd 24. listopadu 2011 je v provozu také 1,5 km dlouhý úsek u Příbora, který byl vybudován v rámci stavby silnice I/58 Příbor-obchvat. Jedná se o MÚK D48 se silnicí I/58, úsek byl vybudován v parametrech dálnice jako přestavba původní silnice I/48. Je označen jako dálnice, rychlost je však omezena na 100 km/h. Úsek není zpoplatněn, a to ani mýtem. \n\n13. prosince 2012 byl uveden do provozu úsek Rychaltice – Frýdek-Místek o délce 7,1 km. V úseku MÚK Rychaltice – motorest Hroch se jedná o přestavbu původní silnice I/48, za motorestem Hroch je D48 vedena v nové trase. V rámci stavby došlo k přestavbě původní neúplné MÚK Rychaltice (křížení D48 se silnicí II/486) na MÚK odpovídající dálničním standardům, tj. jde o zcela mimoúrovňové křížení s připojovacími a odpojovacími pruhy. Úsek je označen jako dálnice a je zpoplatněn mýtem. \n\nV úseku Bělotín – Rychaltice byla v minulosti postavena čtyřpruhová silnice I/48, která bude při zachování provozu postupně nahrazena dálniční novostavbou. V červnu 2017 začala realizace úseku Rybí – Rychaltice. Dálnice zde bude mít parametry R 25,5/120 a zprovozněna by měla být v roce 2020.\n\nU průmyslové zóny Nošovice je plánována nová MÚK. Zahájení stavby je plánováno na březen 2020.\n\n\n"}
{"id": "181338", "url": "https://cs.wikipedia.org/wiki?curid=181338", "title": "Dálnice D49", "text": "Dálnice D49\n\nDálnice D49 (do 31. prosince 2015 rychlostní silnice R49) má v budoucnu spojovat východní Moravu se západním Slovenskem. Silnice má začínat v Hulíně u odbočky z dálnice D1 a má vést přes Fryšták, Lípu, Pozděchov a Horní Lideč do slovenské Lysé pod Makytou, kde se bude napojovat na slovenskou rychlostní silnici R6, která se bude u Púchova napojovat na slovenskou dálnici D1.\n\nOznačení R49 se začalo používat v roce 1996, kdy byl změněn plán stavby dnešní dálnice D1, která měla původně od Hulína pokračovat na slovenskou státní hranici, zatímco od Hulína na Ostravsko a dále na polskou hranici měla pokračovat dálnice D47. Bylo zrušeno trasování dálnice D1 na Slovensko a její pokračování bylo přeloženo do stopy původní dálnice D47. Dálnice na Slovensko byla nahrazena rychlostní silnicí R49. 1. ledna 2016 byla rychlostní silnice R49 převedena do kategorie dálnic, stala se z ní dálnice D49.\n\nV současné době je ve výstavbě první úsek z Hulína do Fryštáku s napojením Zlína. Tento úsek získal územní rozhodnutí v roce 2005 a stavební povolení v roce 2006. Stavba byla zahájena v roce 2008, ale byla pozastavena v roce 2010. Zpočátku ji zdržoval nedostatek peněz, dlouhodobě ji pak brzdily zejména námitky a žaloby ekologických aktivistů, které vyústily v odklad získání stavebního povolení nejméně na konec roku 2019. Na podzim roku 2019 plánovalo ŘSD obnovit výstavbu úseku z Hulína do Fryštáku v roce 2020 s uvedením do provozu v roce 2023; další úseky pak v následujících letech.\n\n"}
{"id": "181339", "url": "https://cs.wikipedia.org/wiki?curid=181339", "title": "Stade Gerland", "text": "Stade Gerland\n\nStade Gerland je stadión ve francouzském městě Lyon. V současnosti je používán fotbalovým klubem Olympique Lyon. Tento stadión je oceněn čtyřmi hvězdičkami.\n\nStadion byl postaven roku 1920 a v roce 1926 byl inaugurován. První zápas sa tu odehrál v roce 1950 proti CA Paříž a premiéra skončila výsledkem 3:0 pro Olympique. V roce 1961 byl zrekonstruovaný a kapacita se zvýšila na 85 000. Tato rekonstrukce proběhla kvůli olympijským hrám. V roce 1967 se tu odehrál první mezistátní zápas mezi Francií a Španělskem s výsledkem 1:3 pro Španěly. V roce 1986 se tu hrálo finále PVP mezi Dynamem Kyjev - Atlétikem Madrid 3:0. V roce 1994 se začala velká rekonstrukce. V roce 1998 byl hotový a zůstal takový až do dnešní podoby.\n\nBěhem Mistrovství světa ve fotbale v roce 1998 se zde hrálo 5 zápasů:\n\n"}
{"id": "181346", "url": "https://cs.wikipedia.org/wiki?curid=181346", "title": "Sedmnáctibodová dohoda", "text": "Sedmnáctibodová dohoda\n\nDohoda Ústřední lidové vlády a místní vlády v Tibetu o opatřeních k mírovému osvobození Tibetu (tradiční čínština: ), známá spíše pod zkráceným názvem Sedmnáctibodová dohoda, je právní dokument, který umožnil znovuobnovení svrchovanosti čínského státu, tedy Čínské lidové republiky, nad de facto nezávislým Tibetem, jenž vyhlásil svou nezávislost v roce 1912. Smlouva byla podepsána delegacemi Tibetu a Čínské lidové republiky v Pekingu dne 23. května 1951. Šlo tak o mírové vyřešení čínsko-tibetské krize, která začala v roce 1950 důrazným nárokováním území Tibetu vládou Čínské lidové republiky a nepovolenou přítomností čínských vojsk na území Tibetu (tj. okupací tibetského území).\n\nČLR se ve smlouvě zavázala, že nebude změněn politický systém v Tibetu, ani omezeny funkce a pravomoci jak dalajlámovy, tak pančhenlámovy. Dále se mj. zaručila, že bude respektována náboženská svoboda na území Tibetu.\n\nZatímco je tato smlouva úřady ČLR považována za legitimaci jejich nároků na Tibet, existují na druhé straně mínění o neplatnosti smlouvy podle mezinárodního práva, protože podpisy tibetských zástupců byly vynuceny vojenským tlakem. Čínské smluvní straně je pak vyčítáno i porušení svobodného výkonu náboženského vyznání (body 3, 4 a 7 smlouvy).\n\nRoku 1959 byla tato smlouva (po útěku z obsazeného Tibetu) označena za neplatnou jak dalajlámou tak i jeho exilovou vládou.\n\n\n"}
{"id": "181361", "url": "https://cs.wikipedia.org/wiki?curid=181361", "title": "Modelářství", "text": "Modelářství\n\nPojmem modelářství se označuje výroba konkrétních trojrozměrných modelů – existujících nebo plánovaných objektů, staveb, strojů a podobně. Důležitou roli v modelářství hraje měřítko, neboli poměr mezi velikostí předlohy a modelu.\n\nModelářství může být jak koníčkem, tak i náplní profesní činnosti, například při výrobě forem pro výrobu, nebo při návrzích strojů, výrobních linek, ale i konkrétních výrobků, Zde je modelařina součástí designérské práce. Modelů se využívá i v architektuře, ve filmu, vědeckých výzkumech ale i v dalších oblastech lidské činnosti.\n\nModelářský sport zastřešuje v České republice Svaz modelářů ČR (SM ČR), ve světě několik mezinárodních federací podle jednotlivých disciplín (CIAM FAI, NAVIGA, IMBRA, MOROP, ISRA, ESROC).\n\nModelářství jako koníček se rozděluje podle dvou hledisek:\n\nPodle druhu modelu:\n\nPodle zobrazovaného objektu:\n\nV kombinaci těchto dvou rozdělení pak mluvíme o RC autech, plastikových letadlech, papírových hradech a podobně.\n"}
{"id": "181362", "url": "https://cs.wikipedia.org/wiki?curid=181362", "title": "Volby do Sněmovny lidu Federálního shromáždění 1990", "text": "Volby do Sněmovny lidu Federálního shromáždění 1990\n\nVolby do Sněmovny lidu Federálního shromáždění se konaly ve dnech 8.–9. června 1990. O 101 křesel se ucházelo 16 stran a hnutí.\n\n"}
{"id": "181366", "url": "https://cs.wikipedia.org/wiki?curid=181366", "title": "Rosnatka kapská", "text": "Rosnatka kapská\n\nRosnatka kapská (\"Drosera capensis\") je drobná masožravá rostlina tvořící přízemní růžice, která je původní v jižní Africe. Díky svojí velikosti a poměrně snadnému pěstování a množení se stala jednou z nejčastěji pěstovaných masožravých rostlin nejen v České republice.\n\nListy tohoto druhu rosnatky bývají okolo deseti centimetrů dlouhé, mírně vzpřímené v přízemní růžici. Čepel listů je hustě pokrytá tzv. tentakulemi, které připomínají kapičky rosy (odtud Rosnatka). Stvol květenství je vysoký 20 – 30 cm, je zelený a chlupatý, květy jsou růžové a v průměru mívají 1–2 cm. Existuje i vyšlechtěná varianta s bílými květy.\n\nTentakule jsou drobné žlázky, které vylučují lepivý sliz, obsahující trávící enzymy. Při zachycení kořisti (v případě rosnatky kapské velmi malý hmyz) dojde k pohybu tentakulí a jejímu uvěznění. Pohyb těchto žlázek může trvat od jedné do dvaceti minut, někdy i déle. \"Drosera capensis\" navíc ovine kolem kořisti celý svůj list.\n\nSnad všechny druhy rosnatek se pěstují v čisté rašelině nebo v kombinaci rašeliny s čistým, křemičitým pískem, smíchané v poměru 2:1 - 4:1. Květináč musí, zejména přes léto, stát v misce s vodou; v zimním období stačí udržovat rašelinu mokrou (nesmí nikdy vyschnout). Voda by měla být dešťová nebo destilovaná (pokud tato není k dispozici, malé množství běžné vody z kohoutku rostlině nevadí, je však lepší ji kvůli odbourání přidaného chlóru převařit). Této rostlině prospívá i dobrá vzdušná vlhkost, ale není nutnou podmínkou.\n\nOsvětlení tato květina vyžaduje co možná největší, dokonce jí neuškodí ani přímé sluneční světlo, spíše naopak. Při horších světelných podmínkách je možno květinu přisvětlovat např. zářivkou. Rosnatku je možné přes léto pěstovat venku, třeba na okenním parapetu. Ale pozor! Teplota by nikdy neměla klesnout pod deset stupňů.\nRosnatky v žádném případě nehnojíme, pěstujeme v pokojové teplotě.\n\nMnožení se provádí listovými nebo kořenovými řízky, výsevem semen nebo dělením trsů. Semena se rozptýlí pouze na vlhký substrát a zalévají přes okraj nádoby, aby nebyla vyplavena. Během 14 dní vyklíčí. Přesazování, rozmnožování a jiné úpravy je vhodné na rosnatce provádět na jaře.\n\n"}
{"id": "181371", "url": "https://cs.wikipedia.org/wiki?curid=181371", "title": "Villach", "text": "Villach\n\nVillach (slovinsky \"Beljak\", italsky \"Villaco\", česky zastarale Bělák) je druhým největším městem spolkové země Korutany v jižním Rakousku a sedmým největším městem celého Rakouska. Leží na řece Drávě a je důležitým dopravním uzlem celé oblasti jižního Rakouska i celého alpsko-adriatického regionu. Je také statutárním městem a správním centrem okresu Villach. Žije zde obyvatel. Villach je největším městem Rakouska, které není hlavním městem spolkové země. \n\nCentrum leží na soutoku řek Dráva a Gail, přibližně 10 kilometrů severně od slovinských i italských hranic. V okolí města se nachází mnoho jezer například Ossiacher See, Faaker See, Silbersee, Vassacher See, Magdalensee a St. Leonharder See. Villach je také obklopen hřebeny Gailtalských Alp a Karavanek. Je centrem zimních sportů i letní turistiky.\n\nNejstarší stopy osídlení pocházejí z období 3 500 př. n. l. Bylo zde nalezeno mnoho artefaktů z doby osídlení Římany. První starosta Villachu je zmiňován v 16. století. 25. ledna 1348 postihlo město zemětřesení, které zničilo jeho velkou část. To se opakovalo i v roce 1690. Město bylo také několikrát těžce poškozeno požáry, které zničily mnoho budov. V období vlády císaře Napoleona byl Villach mezi lety 1809 a 1813 součástí francouzské provincie \"Illyrie\". Znovu dobyt byl v roce 1813. Během druhé světové války bylo na město provedeno 52 náletů, které zde způsobily těžké škody.\n\nV roce 1905 se město spojilo s částí \"St. Martin\". V roce 1973 se jeho území rozrostlo o část \"Landskron\", \"Maria Gail\" a \"Fellach\" a dosáhlo tak dnešní velikosti.\n\n\n\n\n"}
{"id": "181377", "url": "https://cs.wikipedia.org/wiki?curid=181377", "title": "Helena Bavorská", "text": "Helena Bavorská\n\nHelena Karolína Tereza, zvaná \"Néné\" (4. dubna 1834, Mnichov – 16. května 1890, Řezno), bavorská vévodkyně a princezna, sňatkem se dočasně stala hlavou domu Thurn-Taxis.\n\nNarodila se jako třetí potomek bavorského vévody Maxe Josefa a jeho manželky princezny Ludoviky. Jejich manželství ale nebylo šťastné. Vévoda Max byl veselý člověk, který mnoho cestoval, dával přednost společnosti obyčejných lidí a nenechal na pokoji žádnou sukni. Jeho manželka Ludovika se narodila jako královská dcera a domluvený sňatek s požitkářským Maxem se jí rozhodně nezamlouval. Oba manželé byli velmi rozdílní, Ludovika se snažila svým dětem vštípit nějaké vědomosti (podle otcova vzoru) a vévoda Max dělal vše proto, aby se jí to nepodařilo (brával děti do cirkusu, cvičil je v jízdě na koni a hře na citeru).\n\nVětšinu času trávila \"Néné\" se svými sourozenci Ludvíkem, Alžbětou, Karlem Teodorem, Marii, Matyldou, Sofii a Maxem Emanuelem v mnichovském paláci nebo na venkovském zámečku Possenhofen u Starnberského jezera. Nejbližší vztah měla se svou mladší sestrou Alžbětou, toto pouto přetrvalo po celý život až do Heleniny smrti.\n\nNa učení se příliš důrazu nekladlo, matka se sice snažila zajistit vhodné učitele pro své ratolesti, ale tím její iniciativa končila.\n\nSituace se změnila, když se Ludovičina sestra arcivévodkyně Žofie rozhodla, že se její neteř Helena stane manželkou jejího syna rakouského císaře Františka Josefa I. Snažili se rychle dohnat, co by Helena mohla potřebovat jako budoucí císařovna - správně tančit, pohybovat se, oblékat atd. Největší mezery měla ale princezna ve znalosti cizích jazyků, a tak se musela doučit zejména důležité francouzštině a poznat další jazyky podunajské monarchie.\n\nRoku 1853 dorazila Ludovika se svými dvěma dcerami Helenou a Alžbětou do Bad Ischlu, aby se uskutečnilo setkání budoucích snoubenců u příležitosti císařových 23. narozenin. Všechny tři dámy držely smutek za nedávno zesnulého vzdáleného příbuzného. Helena působila v černé upjatě a přísně, naproti tomu mladistvá Alžběta, jejíž nevšední krásu černá jen podtrhovala, císaře záhy upoutala. A tak se roku 1854 konala svatba, avšak nikoli Helenina, nýbrž její sestry Alžběty s císařem Františkem Josefem I.\n\nRoku 1856 přivedla matka Heleně do cesty Maxmiliána Antonína, syna knížete Maxmiliána Karla z rodu Thurn-Taxisů. Tento rod sídlící v Řezně byl jedním z nejbohatších v monarchii (byli zakladateli poštovní služby, na niž měli monopol). Thurn-Taxisové často pořádali hony pro velkou společnost a jako hostitelé byli vyhlášení. Na jejich jídelní tabuli se člověk mohl setkat jak s nejvyhlášenějšími, tak s nejexotičtějšími lahůdkami vůbec. Také jejich paláce byly krásně a moderně zařízeny, aby jejich návštěvníci měli co nejlepší pohodlí.\n\nMaxmilián Antonín a Helena v sobě našli zalíbení, Maxmilián však nebyl Heleně roven rodem (byl pouze kníže a Helena sestra císařovny rakouské), celou záležitost vyvolal Helenin příbuzný, bavorský král Maxmilián II. Bavorský, aby ji mohl opět vyřešit - Helena byla oprávněna, kromě titulu dědičná princezna/kněžna z Thurnu a Taxisu, používat i titul vévodkyně bavorská (Její Královská výsost).\n\n24. srpna 1858 se v Possenhofenu konala velkolepá svatba, po které Helena přesídlila do Řezna. Ve městě byla známa svou péčí o chudé a potřebné lidi, stejně jako v celém Bavorsku, iniciovala zřizování různých spolků a památníků. Princezna byla jak mezi obyčejnými lidmi, tak i mezi svými novými příbuznými velmi oblíbená.\n\n\nV roce 1890 těžce onemocněla a 16. května v Řezně za přítomnosti své sestry císařovny Alžběty zemřela.\n\n\n\n\n"}
{"id": "181382", "url": "https://cs.wikipedia.org/wiki?curid=181382", "title": "Sovětsko-japonská válka", "text": "Sovětsko-japonská válka\n\nSovětsko-japonská válka (také operace Srpnová bouře nebo bitva o Mandžusko) byla vojenským konfliktem, jenž byl součástí druhé světové války a který začal 8. srpna 1945 vyhlášením války SSSR Japonsku a skončil bezpodmínečnou kapitulací Japonska dne 2. září 1945, podepsané na palubě americké lodi USS Missouri. Střet měl pro Rusy samotné i smysl odplaty, jelikož tímto vítězstvím smyli potupu porážky z Rusko-japonské války (1904-1905).\n\nJaponsko mělo po drobných pohraničních konfliktech se Sovětským svazem v letech 1938 a 1939, ve kterých bylo poraženo, zájem na stabilizaci situace na hranicích jím okupovaného Mandžuska s Mongolskem a se SSSR. Proto v dubnu roku 1941 byla uzavřena mezi Japonskem a Sovětským svazem dohoda o neútočení, která byla oběma stranami dodržována. Roku 1944, kdy vojska Sovětského svazu postupovala dále do střední Evropy, se začala vytvářet jiná situace. Stalin měl zájem na tom, aby Sovětský svaz mohl v této válce získat území na Dálném východě, která ztratil v Rusko-japonské válce v letech 1904–1905. Své zájmy však měly i USA, které se snažily o to, aby jim v boji proti Japoncům pomohl Sovětský svaz. Výroba atomové bomby byla v nedohlednu, nikdo neznal její očekávané účinky, ani to, zda by její použití donutilo Japonce ke kapitulaci. Spojeným státům hrozilo, že budou muset dobývat vlastní Japonské ostrovy běžnou vojenskou silou, přičemž hrozily velké ztráty.\n\nNa jaltské konferenci v únoru 1945 se Stalin zavázal, že nejpozději do tří měsíců po ukončení bojů v Evropě vypoví Japonsku válku. Dne 5. dubna 1945 Sovětský svaz vypověděl Japonsku dohodu o neútočení, dne 26. července 1945 bylo uveřejněno Postupimské prohlášení, ve kterém spojenci požadovali bezpodmínečnou kapitulaci Japonska, což Japonsko odmítlo. Již od května proudily z Německa a z osvobozené střední Evropy jednotky Rudé armády směrem na Dálný východ. Jednotky byly reorganizovány a vznikly tak tři fronty: \"Zabajkalský front\" v čele s maršálem Malinovským o síle 650 tisíc vojáků, \"1. dálnovýchodní front \" pod vedením maršála K. A. Měreckova o síle 590 tisíc osob a \"2. dálnovýchodní front\" v čele s generálem M. A. Purkajevem o síle 335 tisíc vojáků. Součástí útočných jednotek byly i jednotky \"Mongolské armády\" a sovětská \"Amurská flotila\". Další silou k boji s Japonci bylo \"Tichomořské loďstvo SSSR\" o síle zhruba 165 000 mužů. V Mandžusku a v Koreji se nacházela japonská Kuantungská armáda pod velením generála Otozó Jamady, která čítala přes jeden milion mužů. Ta se mohla částečně spoléhat na opevněné prostory a obranné linie, které však nepokrývaly celou oblast hranice.\n\nDne 8. srpna 1945 vypověděl Sovětský svaz v souladu se slibem, který dal spojencům, ke dni 9. srpna 1945 Japonsku válku. Útočná operace nazvaná Srpnová bouře byla zahájena skutečně 9. srpna 1945, přičemž mohutné sovětské údery prolomily na mnoha místech japonskou obranu. Rudá armáda těžila jednak ze své početní převahy, jednak i z převahy technické. Nasadila ostřílené jednotky, které prošly východní frontou a měly bojové zkušenosti. Rychlost sovětského postupu i taktika bleskové války byla ohromující - sovětské tankové oddíly postupovaly až 150 km denně. Kde měli Japonci silnou obranu, provedla Rudá armáda obkličovací manévry a její útočné jednotky postupovaly dále. Tichomořské loďstvo provádělo výsadky na Sachalinu a na Kurilských ostrovech, které postupně obsadilo. Japonští vojáci se pokoušeli situaci stabilizovat, ale jejich odpor byl překonán. Dne 15. srpna se ocitly hlavní sily Kuantungské armády v obklíčení, ale kladly stále odpor. To už věděly, že císař Hirohito vyhlásil kapitulaci, kterou ovšem vedení japonské armády zpočátku ignorovalo.\n\nKuantungská armáda kapitulovala až 20. srpna, přičemž došlo i ke kapitulaci všech dalších jednotek, které byly obklíčeny v sovětském týlu. Rudá armáda pokračovala v obsazení Mandžuska, její jednotky pronikly až na Korejský poloostrov, který obsadily až po 38. rovnoběžku. Na Sachalinu pokračovaly boje až do 25. srpna, kdy se japonská posádka vzdala. Poslední kurilský ostrov byl obsazen až 1. září 1945, den před podpisem bezpodmínečné kapitulace Japonska.\n\nSovětsko-japonská válka skončila pro Sovětský svaz úspěchem. Ten za poměrně malých ztrát ovládl veškerá území, která před rokem 1904 patřila carskému Rusku a některé z nich si trvale přivlastnil. Ovládnutím Mandžuska a severu Korejského poloostrova také zásadně změnil politickou geografii tohoto prostoru. Napomohl tím vítězství čínských komunistů v občanské válce a vytvořil potenciálně konfliktní situaci v Koreji, která později eskalovala v Korejskou válku.\n\nZa éry komunismu byl význam sovětského útoku na japonskou armádu přeceňován a vykládán jako rozhodující v porážce Japonska. Bagatelizoval tak celé vojenské snažení USA a jeho spojenců (v prvé řadě Čínská republika a Britské společenství národů) v předchozích letech, které bylo hlavním důvodem porážky Japonska ve Druhé světové válce. \n\n\n"}
{"id": "181392", "url": "https://cs.wikipedia.org/wiki?curid=181392", "title": "Volby do Sněmovny lidu Federálního shromáždění 1992", "text": "Volby do Sněmovny lidu Federálního shromáždění 1992\n\nVolby do Sněmovny lidu Federálního shromáždění se konaly ve dnech 5. až 6. 6. 1992. \n\n\n"}
{"id": "181394", "url": "https://cs.wikipedia.org/wiki?curid=181394", "title": "Myofibrila", "text": "Myofibrila\n\nMyofibrila je svalové vlákénko, základní kontraktilní jednotka svalové \nbuňky. Skládá se z elektronmikroskopicky patrných \nmyofilament, tj. vláken aktinu aktinová filamenta – s průměrem cca 6 nm;\nobsahují také tropomyosin a myosinu myosinová filamenta – s průměrem \ncca 10 nm. V kosterním a srdečním svalu mají m. v polarizovaném světle \npříčně pruhovaný vzhled se střídajícími se anizotropními A-proužky \nvlákna myosinu, která se na krajích překrývají s vlákny aktinu, o něco \nsvětlejší střední část – tzv. H-proužek – obsahuje pouze vlákna myosinu a\nizotropními I-proužky obsahující jen vlákna aktinu. I-proužky jsou \nuprostřed vždy přerušeny tenkými přepážkami Z a m. je tak rozdělena do \núseků, tzv. sarkomer dlouhých v klidu cca 2,2–2,8 mikrometru. Při stahu svalu se \ndélka sarkomery zkracuje, zejm. v důsledku zkrácení I-proužku aktinová a\nmyosinová filamenta se vzájemně zasouvají.\n\n"}
{"id": "181403", "url": "https://cs.wikipedia.org/wiki?curid=181403", "title": "Volby do Sněmovny národů Federálního shromáždění 1990", "text": "Volby do Sněmovny národů Federálního shromáždění 1990\n\nVolby do Sněmovny národů Federálního shromáždění proběhly ve dnech 8. - 9.6.1990.\n\n"}
{"id": "181404", "url": "https://cs.wikipedia.org/wiki?curid=181404", "title": "Badil", "text": "Badil\n\nBadil (\"Sisyrinchium\") je rod jednoděložných rostlin z čeledi kosatcovité (\"Iridaceae\").\n\nJedná o jednoleté nebo vytrvalé, často trsnaté, pozemní byliny, s oddenky, někdy je oddenek nezřetelný, někdy jsou přítomny ztlustlé zdužnatělé kořeny. Jsou jednodomé rostliny s oboupohlavnými květy. Stonek je zploštělý a dvoukřídlý. Listy jsou buď jen přízemní nebo přízemní a lodyžní, jsou střídavé, přisedlé, s listovými pochvami. Čepele listů jsou celokrajné, většinou čárkovité a mečovité, žilnatina je souběžná. Květy jsou pravidelné, oboupohlavné, různých barev, zpravidla ve vrcholových květenstvích, vějířcích, ne moc četných (do 15 květů), vzácněji je květ jednotlivý. Květenství je podepřeno 2 vstřícnými listeny. Okvětí se skládá z 6 okvětních lístků ve 2 přeslenech (3+3), které jsou jen na bázi srostlé. Tyčinky jsou 3. Gyneceum je složeno ze 3 plodolistů, je synkarpní, semeník je spodní. Čnělky jsou 3, alespoň na bázi jsou srostlé, jsou nitkovité. Plodem je trojpouzdrá tobolka, která je víceméně kulovitá, zaoblená. Semena jsou četná, kulovitá, polokulovitá či kuželovitá.\n\nJe známo asi 70–130 druhů, které jsou rozšířeny hlavně v Severní Americe a v Jižní Americe, 1 druh je na Novém Zélandu. V Evropě se vyskytují jen adventivně.\n\nV ČR ve volné přírodě najdeme jen 1 nepůvodní druh, modře kvetoucí badil úzkolistý (\"Sisyrinchium angustifolium\", syn.: \"Sysirinchium montanum\"). V některých oblastech je zdomácnělý na vlhkých loukách a může se chovat jako (málo nebezpečný) invazní druh. Další druhy se pěstují na zahrádkách jako okrasné.\n\n\n\n \n"}
{"id": "181408", "url": "https://cs.wikipedia.org/wiki?curid=181408", "title": "Adenský záliv", "text": "Adenský záliv\n\nAdenský záliv () je součástí Arabského moře v Indickém oceánu mezi Jemenem na jižním pobřeží Arabského poloostrova v Asii a Somálskem v Africe na Africkém rohu. Na severozápadě je spojen s Rudým mořem průlivem Bab-al-Mandab.\n\nAdenský záliv je asi 1000 kilometrů dlouhý a mezi 150 až 440 kilometry široký. Jeho východní hranici tvoří linie mezi mysy Guardafui v Somálsku a Fartak v Jemenu. Na západě dosahuje maximální hloubky 874 m, ve středu 3478 metrů. Na východě, kde přechází do otevřeného Indického oceánu, dosahuje maximální hloubky 5029 metrů.\n\nAdenský záliv je důležitou a historickou námořní cestou do a z Perského zálivu a Indického oceánu. V Adenském zálivu, který není doposud příliš znečištěn žije mnoho druhů ryb, korálů i jiných druhů živočichů. Hlavními přístavy jsou Aden v Jemenu, Berbera, a Boosaaso (v Somálsku). V historii byl důležitým přístavem také jemenský Crater.\n\nZáliv je jednou z hlavních světových oblastí novodobého pirátství, proto je tu plavba nebezpečná. Navíc se v oblasti v minulosti stalo mnoho konfliktů, jako byl například bombový útok na loď USS Cole v roce 2000.\n\n"}
{"id": "181421", "url": "https://cs.wikipedia.org/wiki?curid=181421", "title": "OCAD", "text": "OCAD\n\nOCAD je vektorový kartografický software pro tvorbu map na PC. Je zaměřen na tvorbu map v obecné i speciální kartografii, obsahuje však i speciální funkce pro orientační běh – přípravu tratí.\n\nOCAD začal v roce 1989 programovat Švýcar Hans Steinegger, od roku 1992 pod hlavičkou své firmy Steinegger Software.\n\nPůvodně byl program určen pro kreslení map pro orientační běh na PC. Digitalizace podkladů byla zpočátku prováděna pomocí tabletu. Revoluční změnou byla verze 5, která umožňovala obtahovat naskenovaný podklad na monitoru pomocí myši. Tento princip je uplatňován až do dnešních dnů včetně využití Geo-Tiffů (geograficky referencovaných rastrových podkladů).\n\nŠiroké uplatnění v aktuálních verzích umožňuje podpora řady dalších vektorových i rastrových formátů pro import a export.\n\nPo celém světě je dle stránek výrobce přes 3200 licencí ve všech jazycích. V Česku jej používají ve větší či menší míře téměř všechny kartografické firmy. Pro tvorbu map pro orientační běh je nepsaným standardem. Od roku 2014 je podpora OCADu i na území ČR.\n\nProgram je dostupný v angličtině, češtině, němčině, francouzštině, švédštině, finštině, italštině, japonštině a španělštině.\n\nProgram je nabízen ve dvou základních verzích – OCAD for Cartography a OCAD for Orienteering, které se dále dělí na další varianty. Rozdíl mezi těmito verzemi je především v zaměření na cílovou skupinu a to buď na klasickou kartografii nebo na tvorbu map pro orientačníběh spolu s návrhem tratí pro tento sport.\n\nZajímavou funkcí je snadný import dat z OpenStreetMap.\n\nOCAD podporuje import formátů:\n\nOCAD umožňuje export ve formátech:\n\n"}
{"id": "181431", "url": "https://cs.wikipedia.org/wiki?curid=181431", "title": "Fotoluminiscence", "text": "Fotoluminiscence\n\nFotoluminiscence je luminiscence vyvolaná elektromagnetickým zářením.\n\nBuzení fotoluminiscence se provádí zdrojem ultrafialového nebo viditelného záření. Nejčastěji se k tomuto účelu používají rtuťové výbojky.\n\nFotoluminiscenční buzení se používá především u látek s malými a středními koncentracemi luminiscenčních center. Patří k nim některá luminiscenční skla a práškové luminofory.\n"}
{"id": "181436", "url": "https://cs.wikipedia.org/wiki?curid=181436", "title": "Francis Beaufort", "text": "Francis Beaufort\n\nSir Francis Beaufort (7. května 1774, Navan, Irsko – 17. prosince 1857, Hove, Sussex) byl irský hydrograf a kontradmirál britského Královského námořnictva. \n\nJe tvůrcem po něm pojmenované stupnice pro odhad síly větru a Beaufortovy šifry. Jeho jméno nese Beaufortovo moře v Severním ledovém oceánu a taktéž Beaufortův ostrov a Beaufortova zátoka v Antarktidě.\n\n\n"}
{"id": "181437", "url": "https://cs.wikipedia.org/wiki?curid=181437", "title": "Katodoluminiscence", "text": "Katodoluminiscence\n\nBuzení je uděleno elektrony, které jsou urychlené elektrickým polem s napětím řádově 100 – 100 000 V. Z toho vyplývá, že energie budících elektronů podstatně převyšuje energii buzení nebo ionizace luminiscenčních center. Z tohoto důvodu se budící energie dopadajících primárních elektronů pohlcuje v luminiscenční látce jako celku způsobuje vznik několika generací tzv. sekundárních elektronů o stále menší energii, až postupně dojde k vybuzení luminiscenčních center.\n"}
{"id": "181438", "url": "https://cs.wikipedia.org/wiki?curid=181438", "title": "Elektroluminiscence", "text": "Elektroluminiscence\n\nElektroluminiscence je luminiscence, při níž dochází k přeměně elektrické energie ve světlo při průchodu proudu vhodným materiálem (luminoforem), na rozdíl od emise světla (incandescence) nebo od reakce různých chemikálií (chemiluminiscence). Prochází-li elektrický náboj luminoforem, excitované elektrony uvolňují svou energii ve formě fotonů – světla.\n\nVyužití je v zábavním průmyslu, bezpečnosti dopravy nebo například v módním průmyslu. Elektroluminiscence se začíná ve velké míře uplatňovat v reklamním průmyslu jako alternativa světelným panelům z LED displejů, drahých plazmových obrazovek apod.\n\nPrvní vrstva je tzv. základní deska, která je obvykle pevný elektrický izolant, například sklo. Druhá vrstva je vodič, třetí je další izolační vrstva, čtvrtá vrstva je vrstva luminoforu, pátá vrstva je izolační a šestá je další vodič. Izolační vrstvy jsou nezbytné pro zabránění elektrickému oblouku a následnému jiskření mezi dvěma vodícími vrstvami. EL panely nejsou horké a aplikují se například na trička.\n\nElektroluminiscenční fólie je vyrobena z 1 mm tenkého vrstveného plastického materiálu. Je flexibilní, lze ji ohýbat či zatočit.\n"}
{"id": "181440", "url": "https://cs.wikipedia.org/wiki?curid=181440", "title": "Bioluminiscence", "text": "Bioluminiscence\n\nBioluminiscence je chemiluminiscence využívaná živými organismy. Jedná se o emisi (vyzařování) světla některými skupinami organismů. Celý proces je výsledkem oxidace luciferinu za přítomnosti enzymu luciferázy. Při této reakci se vyzařuje až 96 % světla a jen 4 % tepla, je tedy z hlediska daných organismů velmi efektivní (pro porovnání, u výbojek je jen 10 %).\n\nRovnice reakce se dá zapsat takto:\n\nluciferin + kyslík → oxyluciferin + světlo \n\nV evoluci vznikla tato schopnost mnohokrát nezávisle na sobě a u konkrétních skupin organismů (např. bakterie, žahavci, obrněnky, světlušky) za ní stojí různé skupiny genů. Mezi tyto organismy patří například:\n\n\nU hlubinných ryb (řád ďasi) a jiných hlubinných organismů (např. hlavonožci) je světélkování běžné a nutné pro komunikaci. U mnoha ryb je bioluminiscence umožněna mutualistickými bakteriemi, které přebývají v živých tkáních. Většina makroekonomických mořských organismů vytváří bioluminescenci.\n\n"}
{"id": "181441", "url": "https://cs.wikipedia.org/wiki?curid=181441", "title": "Campine", "text": "Campine\n\nZaujímá východní část provincie Antverpy a část provincie Limburk v Belgii a jižní část provincie Severní Brabantsko v Nizozemsku.\nLeží západně od Antverp a východně od Eindhovenu.\nDále na východ přechází v oblast Groote Peel.\nNa jihu je oblast Kempen vymezena řekou Demer a na východě údolím řeky Mázy.\n\nOblast Kempen má málo úrodné písčité půdy, a proto se v ní nachází málo starých nebo velkých měst.\nTa leží spíše na jejím okraji a patří mezi ně Hasselt, Diest, Aarschot, Lier („brána Kempenu“), Breda, Tilburg, Eindhoven, Maaseik a Maastricht.\nVýjimkou je v tomto ohledu město Turnhout, které bývá označováno jako hlavní město oblasti Kempen.\nNa západ od tohoto města se od nepaměti těžila hlína určená k výrobě cihel.\nTo bylo jedním z důvodů, proč byl vykopán kanál z Turnhoutu do Antverp.\nOblast byla řídce osídlená, a proto se v ní usazovali mniši hledající klid (mj. v Achelu, Zundertu, Postelu a Westmalle).\nMalá hustota osídlení však vysvětluje také přítomnost znečišťujících průmyslových odvětví, jako např. hutnictví v Balenu, Overpeltu a Molenu, jakož i výstavbu první belgické jaderné elektrárny v Molu roku 1962.\nDíky těžbě kempenského kamenného uhlí zvláště po druhé světové válce vznikla nová průmyslová centra jako Geel, Beringen a Genk.\n\nPříroda je v oblasti Kempen poměrně dobře zachována.\nNacházejí se zde lesy, rašeliniště, vřesoviště a pastviny, mezi nimiž se nachází několik malých měst a vesnic.\nExistují zde ještě četné tradiční statky, z nichž většina slouží k bydlení.\nVelká část kempenského dědictví je zachována ve skanzenu Bokrijk.\n\n"}
{"id": "181442", "url": "https://cs.wikipedia.org/wiki?curid=181442", "title": "Chomoutovské jezero", "text": "Chomoutovské jezero\n\nChomoutovské jezero je jezero vzniklé po těžbě štěrkopísků. Nachází se v Hornomoravském úvalu na území olomoucké místní části Chomoutov, 10 km severně od centra krajského města a 2,5 km severně od soutoku Oskavy a Moravy na pravém břehu prvně jmenovaného toku do jehož povodí náleží. Rozloha činí 85 ha. Dosahuje maximální hloubky 2 m a leží v nadmořské výšce 220 m.\n\nNa jezeře jsou četné ostrovy. Skládá se ze dvou vodních ploch označovaných jako \"Velké\" (nebo \"Větší\") a \"Malé\" (nebo \"Menší\"). Větší jezero má tvar trojúhelníku a v jeho jižní části se nacházejí dva zalesněné ostrovy. Břehy jsou porostlé zelení a podél západního břehu vede místní komunikace a silnice Olomouc-Pňovice.\n\nJezero je využíváno k rekreaci a rybolovu.\n\nJezero s blízkým okolím bylo roku 1993 vyhlášeno přírodní rezervací o rozloze 106 ha v rámci tehdy zřízené chráněné krajinné oblasti Litovelské Pomoraví a je tedy také chráněné podle ramsarské smlouvy. Proti vysokému stupni ochrany tohoto jezera dlouhodobě protestují místní občané, kteří by na místě preferovali místo ochrany ptactva spíše zřízení přírodního koupliště.\n\nOd roku 2010 je toto území chráněno jako přírodní památka.\n\nBřehy jsou zarostlé a obydlené ptáky. V mokřadech na březích se nachází významné hnízdiště racka černohlavého a racka chechtavého. Hojně se zde vyskytují kormorán velký, kachna divoká, volavka popelavá, potápka roháč, čírka modrá, labuť velká. Výjimečně sem přilétají také bukáček malý, chřástal vodní, pisík obecný, ledňáček říční, moudivláček lužní. Byl zde vysazen v minulosti vyhubený bobr evropský, výsledky jehož činnosti jsou na pobřežních dřevinách patrné.\n\nZ rostlin se zde kromě obvyklých vyskytují celík kanadský a javorovec jasanolistý.\n\nJiž před druhou světovou válkou zde probíhala těžba štěrkopísku pro místní potřebu. Systematická těžba začala v roce 1964. V letech 1976 až 87 bylo jezero využíváno k vodohospodářským účelům, za účelem výroby pitné vody. Poté došlo k přirozenému zhoršení kvality vody.\n\n\n"}
{"id": "181443", "url": "https://cs.wikipedia.org/wiki?curid=181443", "title": "Termoluminiscence", "text": "Termoluminiscence\n\nTermoluminiscence je luminiscence vyvolaná vzrůstem teploty po předchozím dodání energie (excitaci). Dodání energie musí být však za tak nízké teploty, aby excitované elektrony zůstaly v záchytných centrech. Časový interval mezi excitací a tepelnou aktivací může být značně dlouhý.\nTato aktivace však za pořádné excitace nemusí být aktuální při špatném provedení.\n\n"}
{"id": "181456", "url": "https://cs.wikipedia.org/wiki?curid=181456", "title": "Cibotín", "text": "Cibotín\n\nCibotín () leží 13 km severovýchodně od Havlíčkova Brodu v nadmořské výšce 540 m n. m. Dnes je součástí městysu Česká Bělá. Původní německá hornická osada se jmenovala \"Seyboten Dorf\" tj. Seibotova vesnice. V 18. století již vedena jako Cibotín.\n\nPrvní písemná zpráva je z roku 1314. V 19. století patří osada k panství Pohled. Po 2. světové válce značně ubylo obyvatel. V roce 1961 se stal částí obce Česká Bělá.\n\nPodle sčítání 1930 zde žilo v 44 domech 223 obyvatel. 223 obyvatel se hlásilo k československé národnosti. Žilo zde 221 římských katolíků a 1 příslušník Církve československé husitské.\n\n"}
{"id": "181457", "url": "https://cs.wikipedia.org/wiki?curid=181457", "title": "Chocó", "text": "Chocó\n\nChocó je okrajový region Kolumbie a to jak zeměpisně, tak hospodářsky. Je jediným kolumbijským departementem, který hraničí s Panamou a dotýká se jak pacifického, tak karibského pobřeží. Hlavní město je Quibdó.\n\nChocó hraničí s departementy Antioquia, Risaralda a Valle del Cauca. Department se dělí na 30 obcí. Nejvyšší nadmořské výšky dosahuje v jihovýchodní části území v Západní Kordilleře (Cordillera Occidental). \n\nNa východě a jihovýchodě regionu se nachází část pohoří Západní Kordillery se Serranía de los Paraguas, na severu na hranicích s Panamou Serranía del Darién, na severozápadě Serranía de los Saltos a Serranía del Baudó.\n\nVýznamné zdejší řeky jsou Atrato a San Juan. Atrato odvodňuje centrální a severní část území do Karibského moře, ústí říční deltou do zálivu Urabá v Dariénském zálivu. San Juan odvodňuje jižní část území do Tichého oceánu, kde končí rozlehlou říční deltou.\n\nZdejší podnebí se vyznačuje extrémními srážkovými úhrny, protože intertropická zóna konvergence zde naráží na hřebeny And – hlavní město Quibdó je s více než 8 000 mm srážek ročně nejvlhčím městem srovnatelné velikosti na světě.\n\nNěkteré části území departmentu jsou chráněny v národním parku Tatamá, Utría a Los Katíos.\n\nEkonomika regionu je založená na těžbě nerostných surovin a dřeva, rybolovu a zemědělství.\n\nRegion Chocóje osídlen převážně z 82% Kolumbijci afrického původu, kteří jsou potomky Afričanů zotročených Španělským impériem. Druhou nejpočetnější rasovou či etnickou skupinou jsou Emberové (necelých 13% populace), kteří tvoří většinu kolumbijského domorodého obyvatelstva. Zbylých pět procent populace tvoří běloši a mestizové. \n\nV roce 2005 dosahovala populace regionu necelého půl milionu obyvatel, z nichž více jak polovina žila v údolí kolem města Quibdó. \n"}
{"id": "181459", "url": "https://cs.wikipedia.org/wiki?curid=181459", "title": "Lední hokej na Zimních olympijských hrách 1972", "text": "Lední hokej na Zimních olympijských hrách 1972\n\nLední hokej na Zimních olympijských hrách 1972 se odehrál v halách Makomanai a Tsukisamu v Sapporu. Turnaje se celkem zúčastnilo 11 týmů. Původně mělo olympijský turnaj absolvovat 12 týmů, šest ze skupiny A z mistrovství světa v roce 1971 a dalších pět ze skupiny B. K těmto týmům navíc přibylo ještě Japonsko, jako hostitelská země. Protože se však Německá demokratická republika své účasti na turnaji zřekla, absolvovalo hokejové klání nakonec 11 týmů.\n\nTurnaj také neabsolvovala hokejová velmoc Kanada, která se však v té době neúčastnila ani turnajů mistrovství světa. Na olympiádu odmítla Kanada hokejový tým vyslat na protest proti skrytému státnímu profesionalismu sportovců socialistického bloku. Poprvé se také v ledním hokeji hrálo pouze o titul olympijského šampiona. Turnaj mistrovství světa a Evropy se definitivně oddělil, v roce konání olympiády, od olympijského turnaje.\n\nVlastní olympijský turnaj v ledním hokeji se skládal ze dvou fází. V prvních dnech olympiády proběhly kvalifikační zápasy o postup do šestičlenné finálové skupiny, přičemž Sovětský svaz, jako vítěz minulého olympijského turnaje v Grenoble, měl po odřeknutí NDR, účast ve finálové skupině zajištěnou automaticky. Poté se turnaj rozdělil do dvou skupin, kde se hrálo systémem každý s každým. Úspěšné týmy z kvalifikace hrály ve skupině o 1. až 6. místo zatímco poražené týmy ve skupině o 7. až 11. místo.\n\nSuverénem olympijského turnaje se stal tým Sovětského svazu, který ztratil pouze jeden bod za remízu s týmem Švédska, a stal se tak počtvrté olympijským vítězem. Velkým překvapením turnaje naopak byly výkony družstva Spojených států, které, jako tým skupiny B mistrovství světa, nakonec vybojovalo stříbrné medaile.\n\n Československo - Japonsko 8:2 (1:0, 4:1, 3:1)\n\n3. února 1972 (16:00) – Sapporo (Makomanai)\nBranky Československa: 4:54 Václav Nedomanský, 20:48 Václav Nedomanský, 25:52 Ivan Hlinka, 27:29 Jiří Kochta, 29:38 Ivan Hlinka, 44:03 Ivan Hlinka, 48:12 Eduard Novák, 49:22 František Pospíšil \nBranky Japonska: 28:24 Koji Iwamoto, 58:40 Jasušio Tanaka\nRozhodčí: Haraldsen (NOR), Janežič (YUG)\nVyloučení: 2:3 (2:0)\nDiváků: 8 000\n\nČSSR: Jiří Holeček - Vladimír Bednář, Rudolf Tajcnár, Oldřich Machač, František Pospíšil, Josef Horešovský, Karel Vohralík - Jiří Kochta, Václav Nedomanský, Jiří Holík - Eduard Novák, Richard Farda, Josef Černý - Vladimír Martinec, Ivan Hlinka, Bohuslav Šťastný.\n\nJaponsko: Tošimitsu Ohtsubo - Hiroši Hori, Takaši Tsuburai, Takeši Akiba, Isao Kahikara, Iwao Nakajama, Fumio Yamazaki - Jasušio Tanaka, Takao Hikigi, Jošijo Hošino - Minoru Ito, Hideaki Kurokawa, Toru Okajima - Tošie Honma, Koji Iwamoto, Osamu Wakabajaši.\n\n3. února 1972 (19:30) – Sapporo (Makomanai)\nBranky Švédska: 26:01 Stig Östling, 28:37 Hakan Wickberg, 36:32 Björn Palmqvist, 37:15 Hakan Petterson, 45:57 Hakan Wickberg, 46:22 Lars-Erik Sjöberg, 47:19 Mats Ahlberg, 58:37 Hans Lindberg \nBranky Jugoslávie: 59:49 Albin Felc\nRozhodčí: Takagi (JPN), Karandin (URS)\nVyloučení: 7:3 (1:1)\nDiváků: 1 800\n\n4. února 1972 (14:00) – Sapporo (Makomanai)\nBranky USA: 2:48 Kevin Ahearn, 4:34 Timothy Sheehy, 21:59 Kevin Ahearn, 42:12 Timothy Sheehy, 57:19 Stuart Irving \nBranky Švýcarska: 13:45 Marcel Sgualdo, 39:22 Charles Henzen, 41:03 Francis Reinhard\nRozhodčí: Baťa (TCH), Baeder (GER)\nVyloučení: 3:2 (0:1)\n\n4. února 1972 (19:00) – Sapporo (Makomanai)\nBranky SRN: nikdo\nBranky Polska: 22:51 Leszek Tokarz, 30:52 Walenty Ziętara, 33:18 Józef Słowakiewicz , 43:02 Józef Słowakiewicz \nRozhodčí: Ehrensperger (SUI), Nadin (CAN)\nVyloučení: 5:8 (0:1)\n\n4. února 1972 (19:00) – Sapporo (Tsukisamu)\nBranky Finska: 5:10 Heikki Rihiranta, 7:29 Harri Linnonmaa, 10:41 Lauri Mononen, 22:24 Matti Keinonen, 25:38 Lasse Oksanen, 31:28 Juha Rantasila, 32:26 Lauri Mononen, 37:45 Lauri Mononen, 47:05 Lasse Oksanen, 54:56 Lauri Mononen, 56:06 Esa Peltonen, 57:52 Juha Rantasila, 58:30 Timo Turunen \nBranky Norska: 11:46 Svein Haagensen\nRozhodčí: Gagnon (USA), Hanqvist (SWE)\nVyloučení: 3:3 (2:0)\n\n\" o pořadí na 2. a 3. místě rozhodl vzájemný zápas mezi Československem a Spojenými státy (1:5)\"\n\n5. února 1972 (10:00) – Sapporo (Makomanai)\nBranky Švédska: 2:32 Lars-Göran Nilsson, 6:28 Thomas Abrahamsson, 27:27 Tord Lundström, 46:12 Thomas Bergman, 49:25 Inge Hammarström\nBranky USA: 8:04 Kevin Ahearn\nRozhodčí: Viitala (FIN), Wycisk (POL)\nVyloučení: 0:2 (0:0)\n\nŠvédsko: Holmqvist – Nordlander, Bergman, T. Abrahamsson, Ekman, Sjöberg, Östling – Wickberg, Hammarström, Lundström – Pettersson, Palmqvist, Johansson – Nilsson, Lindh, Lindberg.\n\nUSA: Curran – Olds, Brown, Sanders, McElmury, Mellon, McGlynn – Sarner, Boucha, Ahearne – Sheehy, Christiansen, Howe – Naslund, Ftorek, Irwing.\n\n5. února 1972 (14:00) – Sapporo (Makomanai)\nBranky Československa: 0:33 Václav Nedomanský, 2:36 Vladimír Martinec, 4:03 Václav Nedomanský, 13:21 Jiří Kochta, 17:59 Richard Farda, 21:42 Václav Nedomanský, 30:06 Eduard Novák, 37:59 Jiří Kochta, 46:18 Václav Nedomanský, 51:33 Vladimír Martinec, 52:45 Václav Nedomanský, 53:03 Václav Nedomanský, 57:45 Bohuslav Šťastný, 58:24 Ivan Hlinka \nBranky Polska: 23:45 Leszek Tokarz \nRozhodčí : Ehrensperger (SUI), Nadin (CAN)\nVyloučení: 4:6 (2:0, 1:1) navíc Potz a Feter (POL) na 5 min.\nDiváků: 7 000\n\nČSSR: Vladimír Dzurilla - Vladimír Bednář, Rudolf Tajcnár, František Pospíšil, Oldřich Machač, Karel Vohralík, Josef Horešovský - Jiří Kochta, Václav Nedomanský, Jiří Holík - Eduard Novák, Richard Farda, Josef Černý - Vladimír Martinec, Ivan Hlinka, Bohuslav Šťastný.\n\nPolsko: Walery Kosyl (21. Andrzej Tkacz) - Adam Kopczyński, Jerzy Potz, Marian Feter, Ludwik Czachowski, Stanisław Fryźlewicz, Andrzej Szczepaniec - Tadeusz Obłój, Wiesław Tokarz, Feliks Góralczyk - Walenty Ziętara, Józef Słowakiewicz, Tadeusz Kacik - Józef Batkiewicz, Leszek Tokarz, Stefan Chowaniec .\n\n5. února 1972 (19:00) – Sapporo (Makomanai)\nBranky SSSR: 1:14 Genadij Cygankov, 4:24 Valerij Charlamov, 14:47 Vladimir Vikulov, 27:56 Valerij Charlamov, 32:46 Valerij Charlamov, 37:17 Alexandr Malcev, 41:27 Vladimir Vikulov, 55:26 Jurij Blinov, 59:43 Alexandr Malcev \nBranky Finska: 7:43 Lauri Mononen, 13:33 Timo Turunen, 20:18 Lasse Oksanen\nRozhodčí: Gagnon (USA), Baader (GER)\nVyloučení: 3:6 (2:1)\nDiváků: 8 000\n\nSSSR: Treťjak – Ragulin, Cygankov, Davidov, Vasiliev, Lutčenko, Kuzkin – Vikulov, Firsov, Charlamov – Michajlov, Petrov, Jakušev – Malcev, Šadrin, Blinov.\n\nFinsko: Valtonen – Jaern, Marjamäki, Koskela, Lindström, Rantasila, Riihiranta – Mononen, Turunen, Repo – Oksanen, Ketola, Peltonen – Tamminen, Murto, Linnonmaa.\n\n7. února 1972 (11:30) – Sapporo (Makomanai)\nBranky SSSR: 5:23 Valerij Charlamov, 32:42 Anatolij Firsov, 43:52 Valerij Charlamov \nBranky Švédska: 42:18 Björn Palmqvist, 45:54 Inge Hammarström, 48:09 Hakan Wickberg \nRozhodčí: Gagnon (USA), Baader (GER)\nVyloučení: 3:4 (2:0)\nDiváků: 6 000\n\nSSSR: Treťjak – Ragulin, Cygankov, Romiševskij, Lutčenko, Davidov, Kuzkin – Vikulov, Firsov, Charlamov – Mišakov, Petrov, Blinov – Malcev, Šadrin, Jakušev.\n\nŠvédsko: Ch. Abrahamsson – Bergman, Milton, Nordlander, T. Abrahamsson, Östling, Sjöberg – Hammarström, Wickberg, Lundström – Pettersson, Palmqvist, Johansson – Lindberg, Lindh, Nilsson.\n\n7. února 1972 (16:00) – Sapporo (Tsukisamu)\nBranky USA: 16:47 Keith Christiansen, 25:07 Kevin Ahearn, 32:40 Craig Sarner, 39:19 Frank Sanders, 53:12 Ronald Naslund \nBranky Československa: 4:32 Eduard Novák \nRozhodčí: Ehrensperger (SUI), Nadin (CAN)\nVyloučení: 8:6 (2:1)\nDiváků: 3 000\n\nČSSR: Jiří Holeček (41. Vladimír Dzurilla) - Vladimír Bednář, Rudolf Tajcnár, Oldřich Machač, František Pospíšil, Josef Horešovský, Karel Vohralík - Jiří Kochta, Václav Nedomanský, Jiří Holík - Eduard Novák, Richard Farda, Josef Černý - Vladimír Martinec, Ivan Hlinka, Bohuslav Šťastný.\n\nUSA: Michael Curran - Walter Olds, James McElmury, Richard McGlynn, Thomas Mellor, Charles Brown, Frank Sanders - Timothy Sheehy, Henry Boucha, Kevin Ahearn - Craig Sarner, Keith Christiansen, Mark Howe - Ronald Naslund, Robbie Ftorek, Stuart Irving.\n\n7. února 1972 (19:30) – Sapporo (Tsukisamu)\nBranky Finska: 20:20 Juha Rantasila, 21:36 Juha Rantasila, 25:23 Jorma Peltonen, 33:00 Veli-Pekka Ketola, 54:43 Jorma Peltonen \nBranky Polska: 41:38 Leszek Tokarz\nRozhodčí: Hanqvist (SWE), Karandin (URS)\nVyloučení: 4:6 + Feter (POL) na 5. minut.\nDiváků: 3 500\n\nFinsko: Valtonen (Wetzell) – Rantasila, Riihiranta, Koskela, Lindström, Järn, Marjamäki – Mononen, Turunen, Repo – Linnonmaa, Tamminen, Murto – Oksanen, Ketola, Peltonen.\n\nPolsko: Kosyl (Tkacz) – Kopczynski, Potz, Feter, Czachowski, Fryziewicz, Kacik, Zietara – Chowaniec, L. Tokarz, Batkiewicz – Obloj, Bialynicki, F. Goralczyk.\n\n8. února 1972 (14:00) – Sapporo (Makomanai)\nBranky Československa: 1:24 Jiří Kochta, 21:57 Josef Černý, 32:27 Ivan Hlinka, 37:39 Jiří Holík, 40:43 Jaroslav Holík, 47:36 Vladimír Martinec, 55:15 František Pospíšil \nBranky Finska: 48:29 Heikki Järn\nRozhodčí: Nadin (CAN), Nakano (JPN)\nVyloučení: 3:3 (1:0)\nDiváků: 5 000\n\nČSSR: Vladimír Dzurilla - Vladimír Bednář, Rudolf Tajcnár, Oldřich Machač, František Pospíšil, Josef Horešovský, Karel Vohralík - Václav Nedomanský, Jiří Holík, Jaroslav Holík - Jiří Kochta, Richard Farda, Josef Černý - Vladimír Martinec, Ivan Hlinka, Bohuslav Šťastný.\n\nFinsko: Jorma Valtonen - Pekka Marjamäki, Heikki Rihiranta, Ilpo Koskela, Seppo Lindström, Heikki Järn - Timo Turunen, Seppo Repo, Lauri Mononen - Esa Peltonen, Lasse Oksanen, Veli-Pekka Ketola - Juhani Tamminen, Harri Linnonmaa, Matti Keinonen.\n\n9. února 1972 (14:00) – Sapporo (Makomanai)\nBranky Švédska: 17:14 Inge Hammarström, 22:12 Lars-Göran Nilsson, 27:52 Inge Hammarström, 33:21 Björn Palmqvist, 38:50 Tord Lundström \nBranky Polska: 25:40 Leszek Tokarz, 39:57 Feliks Góralczyk, 52:58 Józef Słowakiewicz \nRozhodčí: Gagnon (USA), Nadin (CAN)\nVyloučení: 1:2 (0:0)\nDiváků: 6 000\n\nŠvédsko: Ch. Abrahamsson (Holmqvist) – Östling, T. Abrahamsson, Ekman, Sjöberg, Nordlander, Milton – Lundström, Wickberg, Hammarström – Nilsson, Ahlberg, Lindberg – Hansson, Palmqvist, Pettersson.\n\nPolsko: Kosyl (Tkacz) – R. Goralczyk, Czachowski, Fryziewicz, Szcepaniec, Potz, Kopczynski – Obloj, Bialynicki, W. Tokarz – Chowaniec, Batkiewicz, L. Tokarz.\n\n9. února 1972 (19:00) – Sapporo (Makomanai)\nBranky SSSR: 11:17 Jurij Blinov, 15:26 Valerij Charlamov, 24:05 Alexandr Malcev, 24:31 Vladimir Vikulov, 28:50 Alexandr Malcev, 47:08 Jevgenij Zimin, 48:57 Genadij Cygankov \nBranky USA: 44:26 Frank Sanders, 56:01 Kevin Ahearn\nRozhodčí: Viitala (FIN), Baader (GER)\nVyloučení: 4:1\nDiváků: 9 000\n\nSSSR: Treťjak – Kuzkin, Davydov, Cygankov, Ragulin, Lutčenko, Romiševskij – Zimin, Malcev, Jakušev – Vikulov, Firson, Charlamov – Blinov, Petrov, Michajlov.\n\nUSA: Curran – Olds, Brown, McElmury, Sanders, McGlynn, Mellor – Ahearne, Boucha, Sarner – Howe, Christiansen, Sheehy – Naslund, Ftorek, Irwing.\n\n10. února 1972 (14:00) – Sapporo (Makomanai)\nBranky SSSR: 1:37 Viktor Kuzkin, 13:31 Valerij Charlamov, 13:41 Vladimir Vikulov, 19:41 Vladimir Šadrin, 22:20 Valerij Charlamov, 25:49 Genadij Cygankov, 30:15 Boris Michajlov, 37:22 Vladimir Vikulov, 53:43 Valerij Charlamov \nBranky Polska: 21:04 Tadeusz Kacik, 27:19 Józef Słowakiewicz, 48:00 Feliks Góralczyk \nRozhodčí: Viitala (FIN), Gagnon (USA)\nVyloučení: 1:3 (0:0)\nDiváků: 7 000\n\nSSSR: Paškov – Ragulin, Cygankov, Kuzkin, Vasiliev, Lutčenko, Romiševskij – Vikulov, Firsov, Charlamov – Michajlov, Mišakov, Blinov – Malcev, Šadrin, Jakušev.\n\nPolsko: Tkacz (21. Kosyl) – R. Goralczyk, Czachowski, Fryziewicz, Szczepaniec, Potz, Kopczynski – Kacik, Slowakiewicz, Zientara – Chowaniec, L. Tokarz, Batkiewicz –\nF. Goralzyk.\n\n10. února 1972 (19:00) – Sapporo (Makomanai)\nBranky Československa: 56:23 Jaroslav Holík, 58:31 Josef Horešovský \nBranky Švédska: 46:02 Mats Lindh\nRozhodčí: Ehrensperger (SUI), Baader (GER)\nVyloučení: 2:1 (1:0)\nDiváků: 12 000\n\nČSSR: Vladimír Dzurilla - Vladimír Bednář, František Pospíšil, Oldřich Machač, Rudolf Tajcnár, Josef Horešovský, Karel Vohralík - Václav Nedomanský, Jaroslav Holík, Jiří Holík - Jiří Kochta, Richard Farda, Josef Černý - Vladimír Martinec, Ivan Hlinka, Bohuslav Šťastný.\n\nŠvédsko: Leif Holmqvist - Thomas Bergman, Kjell-Rune Milton, Thomas Abrahamsson, Bert-Ola Nordlander, Stig Östling, Lars-Erik Sjöberg - Inge Hammarström, Hakan Wickberg, Tord Lundström - Hakan Petterson, Björn Palmqvist, Stig-Göran Johansson - Hans Lindberg, Mats Lindh, Lars-Göran Nilsson.\n\n10. února 1972 (19:00) – Sapporo (Tsukisamu)\nBranky USA: 0:15 Craig Sarner, 13:35 Henry Boucha, 28:37 Frank Sanders, 59:38 Kevin Ahearn] \nBranky Finska: 4:35 Lauri Mononen \nRozhodčí: Hanqvist (SWE), Nadin (CAN)\nVyloučení: 3:3 (0:0)\nDiváků: 5 000\n\nUSA: Curran – Olds, Brown, McElmury, Sanders, Mellor, McGlynn – Ahearne, Sarner, Boucha – Sheehy, Christiansen, Ftorek – Naslund, Howe, Irwing.\n\nFinsko: Valtonen - Lindström, Riihiranta, Koskela, Järn, Marjamäki - Linnonmaa, Murto, Tamminen – Ketola, Oksanen, Turunen – E. Peltonen, Keinonen, Repo – Mononen.\n\n12. února 1972 (19:30) – Sapporo (Makomanai)\nBranky USA: 0:57 Timothy Sheehy, 14:41 Craig Sarner, 26:08 Henry Boucha, 34:53 Stuart Irving, 51:05 Craig Sarner, 51:33 Timothy Sheehy \nBranky Polska: 42:40 Tadeusz Obłój\nRozhodčí: Baader (GER), Nadin (CAN)\nVyloučení: 2:1 (0:0)\nDiváků: 8 000\n\nUSA: Curran – Olds, Brown, McElmury, Sanders, Mellor, McGlynn – Ahearne, Sarner, Boucha – Irwing, Ftorek, Sheehy – Howe, Christiansen, Naslund.\n\nPolsko: Kosyl – R. Goralczyk, Czachowski, Fryziewicz, Kopczynski, Szczepaniec, Potz – Kacik, Slowakiewicz, Zientara –L. Tokarz, W. Tokarz, Batkiewicz – F. Goralzyk, Bialynicki, Obloj.\n\n13. února 1972 (9:00) – Sapporo (Makomanai)\nBranky Finska: 2:48 Heikki Järn, 20:35 Juhani Tamminen, 52:43 Matti Keinonen, 54:58 Lauri Mononen \nBranky Švédska: 17:13 Tord Lundström, 17:51 Björn Palmqvist, 36:32 Björn Palmqvist\nRozhodčí: Ehrensperger (SUI), Nadin (CAN)\nVyloučení: 4:5 (1:1) z toho Ketola (FIN) na 5 minut.\nDiváků: 6 000\n\nFinsko: Valtonen - Lindström, Riihiranta, Koskela, Järn, Marjamäki - Peltonen, Murto, Tamminen – Ketola, Oksanen, Turunen – Keinonen, Repo, Mononen - Vehmanen.\n\nŠvédsko: Holmqvist - Nordlander, Bergman, T. Abrahamsson, Ekman, Östling,\nSjöberg – Lundström, Hammarström, Wickberg - Nilsson, Palmqvist, Johansson -\nLindh, Pettersson, Lindberg.\n\n13. února 1972 (12:30) – Sapporo (Makomanai)\nBranky SSSR: 5:25 Jurij Blinov, 13:12 Boris Michajlov, 22:05 Anatolij Firsov, 33:41 Jevgenij Mišakov, 49:50 Jevgenij Mišakov \nBranky Československa: 38:43 Vladimír Martinec, 44:44 Josef Černý \nRozhodčí: Baader (GER), Gagnon (USA)\nVyloučení: 3:0 (0:0)\nDiváků: 12 000\n\nSSSR: Vladislav Treťjak - Alexandr Ragulin, Genadij Cygankov, Vitalij Davydov, Viktor Kuzkin, Igor Romiševskij, Vladimír Ljutčenko - Vladimir Vikulov, Anatolij Firsov, Valerij Charlamov - Boris Michajlov, Vladimir Petrov, Jurij Blinov - Alexandr Malcev, Jevgenij Mišakov, Alexandr Jakušev.\n\nČSSR: Vladimír Dzurilla (24. Jiří Holeček) - Vladimír Bednář, Rudolf Tajcnár, Oldřich Machač, František Pospíšil, Josef Horešovský, Karel Vohralík - Václav Nedomanský, Jaroslav Holík, Jiří Holík - Jiří Kochta, Richard Farda, Josef Černý - Vladimír Martinec, Ivan Hlinka, Bohuslav Šťastný.\n\n Norsko - Jugoslávie 5:2 (0:1, 3:0, 2:1)\n\n6. února 1972 (12:30) – Sapporo (Tsukisamu)\nBranky Norska: 22:30 Morten Sethereng, 23:58 Steinar Bjölbakk, 38:42 Steinar Bjölbakk, 53:09 Svein Haagensen, 55:47 Steinar Bjölbakk \nBranky Jugoslávie: 9:38 Viktor Tišlar, 56:21 Silvo Poljanšek\nRozhodčí: Baťa (TCH), Handqvist (SWE)\nVyloučení: 4:3 (0:1)\n\n6. února 1972 (16:00) – Sapporo (Tsukisamu)\nBranky SRN: 4:25 Erich Kühnhackl, 4:40 Erich Kühnhackl, 43:22 Hans Rothkirch, 51:09 Werner Modes, 53:43 Alois Schloder\nBranky Švýcarska:\nRozhodčí: Karandin (URS), Nakano (JPN)\nVyloučení: 8:5 (1:0)\n\n7. února 1972 (14:30) – Sapporo (Makomanai)\nBranky Japonska: 10:06 Minoru Ito, 23:31 Tsutomu Hanzawa, 38:00 Koji Iwamoto \nBranky Švýcarska: 18:19 Michel Türler, 48:01 Michel Türler, 49:15 Anton Neininger \nRozhodčí: Wycisk (POL), Janežič (YUG)\nVyloučení: 4:2 (0:0)\n\n7. února 1972 (12:30) – Sapporo (Tsukisamu)\nBranky SRN: 4:45 Alois Schloder, 5:33 Josef Völk, 20:57 Alois Schloder, 28:31 Karl Egger, 33:30 Josef Völk, 54:50 Anton Hofherr \nBranky Jugoslávie: 3:29 Bogomir Jan, 36:39 Janež Puterle \nRozhodčí: Baťa (TCH), Wiitala (FIN)\nVyloučení: 5:4 (1:0)\n\n9. února 1972 (10:00) – Sapporo (Makomanai)\nBranky Japonska: 8:03 Osamu Wakabajaši, 12:27 Jasušio Tanaka, 59:30 Koji Iwamoto \nBranky Jugoslávie: 2:18 Bogomir Jan, 15:58 Boris Renaud\nRozhodčí: Baťa (TCH), Haraldsen (NOR)\nVyloučení: 1:1 (0:0)\n\n9. února 1972 (14:00) – Sapporo (Tsukisamu)\nBranky SRN: 9:25 Rudolf Thanner, 13:39 Hans Rothkirch, 16:52 Johann Eimannsberger, 48:05 Johann Eimannsberger, 54:47 Rudolf Thanner\nBranky Norska: 56:54 Roy Jansen\nRozhodčí: Janažič (YUG), Karandin (URS)\nVyloučení: 6:8 (2:0)\n\n10. února 1972 (10:00) – Sapporo (Makomanai)\nBranky Japonska: 6:12 Takao Hikigi, 13:47 Jošijo Hošino, 38:55 Jošijo Hošino, 51:17 Osamu Wakabajaši \nBranky Norska: 6:28 Tom Röymark, 14:51 Terje Thoen, 20:49 Björn Andressen, 27:20 Björn Johansen, 59:09 Roy Jansen\nRozhodčí: Wycisk (POL), Baťa (TCH)\nVyloučení: 3:4 (3:0)\n\n11. února 1972 (14:00) – Sapporo (Tsukisamu)\nBranky Švýcarska: 19:00 Peter Lehmann, 26:18 Francis Reinhard, 58:20 Michel Türler \nBranky Jugoslávie: 1:21 Božidar Beravs, 8:02 Viktor Tišlar, 11:31 Boris Renaud\nRozhodčí: Haraldsen (NOR), Takagi (JPN)\nVyloučení: 0:3 (0:0)\n\n12. února 1972 (16:00) – Sapporo (Makomanai)\nBranky Japonska: 5:23 Jošijo Hošino, 5:54 Toru Okajima, 10:09 Takao Hikigi, 39:48 Toru Okajima, 42:23 Minoru Ito, 50:21 Osamu Wakabajaši, 59:29 Koji Iwamoto \nBranky SRN: 12:22 Rudolf Thanner, 23:38 Rudolf Thanner, 25:16 Anton Hofherr, 44:07 Lorenz Funk, 54:56 Rudolf Thanner, 56:02 Josef Völk\nRozhodčí: Handqvist (SWE). Karandin (URS)\nVyloučení: 3:4 (0:1)\n\n12. února 1972 (14:00) – Sapporo (Tsukisamu)\nBranky Norska: 24:55 Svein Haagensen, 42:16 Svein Haagensen, 51:16 Svein Haagensen, 58:45 Arne Mikkelsen, 59:34 Arne Mikkelsen \nBranky Švýcarska: 25:48 Guy Dubois, 26:55 Heini Jenni, 58:58 Michel Türler \nRozhodčí: Baťa (TCH), Takagi (JPN)\nVyloučení: 3:1\n\n SSSR\nBrankáři: Alexandr Paškov, Vladislav Treťjak\n\n USA\nBrankáři: Michael Curran, Peter Sears\n\n Československo\nBrankáři: Vladimír Dzurilla, Jiří Holeček\n\n4. Švédsko\nBrankáři: Christer Abrahamsson, Leif Holmqvist\n\n5. Finsko\nBrankáři: Jorma Valtonen, Stig Wetzell\n\n6. Polsko\nBrankáři: Walery Kosyl, Andrzej Tkacz\n\n7. SRN\nBrankáři: Anton Kehle, Rainer Makatsch\n\n8. Norsko \nBrankáři: Kare Östensen, Tore Walberg\n\n9. Japonsko\nBrankáři: Minoru Misawa, Tošimitsu Ohtsubo\n\n10. Švýcarsko\nBrankáři: Alfio Molina, Gérard Rigolet\n\n11. Jugoslávie\nBrankáři: Anton Jože Gale, Rudi Knez\n\n\n"}
{"id": "181466", "url": "https://cs.wikipedia.org/wiki?curid=181466", "title": "Ponziho schéma", "text": "Ponziho schéma\n\nVýraz Ponziho schéma vznikl podle Charlese Ponziho. Je to označení pro podvodné investiční operace, kde investoři svěřují provozovateli fondu peníze za účelem jejich zúročení, avšak provozovatel tyto peníze dále neinvestuje, a namísto toho pouze vyplácí prostředky fondu jen některým investorům. A to většinou těm, kteří investovali dříve. Tento systém může omezeně fungovat dokud přicházejí noví investoři a prostředky se dají vyplácet ostatním. Když už ve fondu nezbudou žádné peníze na vyplácení, fond zkrachuje a vyplaceni tak jsou jen někteří investoři, zatímco ostatní nedostanou nic.\n\nPonziho schéma bývá často chybně používáno jako synonymum k pyramidové hře, ve skutečnosti je ale maximálně její zvláštní variantou, pokud je vůbec pod tento pojem zahrnováno. Hlavním rozdílem mezi Ponziho schématem a klasickou pyramidovou hrou je, že v pyramidové hře členové musejí hledat nové členy a mají pak provize z jejich vkladu. V Ponziho schématu se o hledání nových investorů stará provozovatel fondu a ten také sám určuje, komu vyplatí peníze. I spekulativní bublina je jistou formou Ponziho schématu.\n\nOrganizátorem jednoho z největších takovýchto schémat v historii byl americký podnikatel Bernard Madoff, jenž byl za svoji činnost v roce 2009 odsouzen ke 150 letům vězení. V Česku podvodně podnikala na principu Ponziho schématu v 90. letech například brněnská společnost Sorrena Invest, jejíž většinový majitel Jiří Kubiš byl v roce 2006 odsouzen k 12 letům vězení.\n\nModerní hodnocení vědy se provádí podle ukazatelů jako je impakt faktor (odvozených původně z ekonomických důvodů). Jorge E. Hirsch (viz také Hirschův index) se na příkladu BCS teorie domnívá, že i ve vědě existuje vliv na teorie pracující jako Ponziho schéma.\n\n"}
{"id": "181468", "url": "https://cs.wikipedia.org/wiki?curid=181468", "title": "Leónidás I.", "text": "Leónidás I.\n\nLeónidás I.(řecky \"Λεωνίδας\") byl spartský král z dynastie Ágidovců, jenž panoval v období řecko-perských válek, konkrétně mezi lety 489 až 480 př. n. l. Proslavil se svým hrdinským odporem proti mnohonásobné perské přesile v bitvě u Thermopyl, v níž v srpnu 480 př. n. l. padl.\n\nOtcem Leónida byl král Anaxandridás II. Leónidás měl dva vlastní bratry, staršího Dória a mladšího Kleombrota, který se po Leónidově smrti stal regentem za jeho nezletilého syna. Král Kleomenés I. byl Leónidovým nevlastním bratrem. Paul Cartledge, významný badatel a historik, dospěl k závěru, že Leónidás se narodil někdy kolem roku 540 př. n. l. Pokud akceptujeme hypotézu, že datum jeho narození spadá do některého z roků krátce po 540 př. n. l., lze předpokládat, že v době konfliktu s Peršany dosáhl Leónidás věku padesáti let. O Leónidově mládí a dospělosti není nic bližšího známo. Kvůli nedostatku písemných pramenů nelze s určitostí tvrdit, zda se spartskými princi bylo zacházeno lépe než s ostatními Sparťany. Jelikož ale Leónidás nebyl královým prvorozeným synem, lze usuzovat, že od svých sedmi let musel absolvovat stejně tvrdý výcvik jako ostatní spartští občané. První skutečná zmínka o Leónidovi pochází z roku 489 nebo 488 př. n. l., kdy se stal králem poté, co Kleomenés I. za nevyjasněných okolností zemřel. Příčinou Kleomenovy smrti byla patrně sebevražda, avšak nelze vyloučit, že se jednalo o vraždu, do níž byl Leónidás možná zapleten. Leónidás se pak oženil s Kleomenovou dcerou Gorgó, jež mu porodila syna Pleistarcha. O Leónidově vládě nejsou známy žádné podrobnosti až do roku 480 př. n. l., kdy perský král Xerxés I. přitáhl s obrovským vojskem do Řecka.\nPo řadu předchozích let se nejprve král Dáreios I., jehož v roce 490 př. n. l. odrazili Athéňané v bitvě u Marathónu, a po něm jeho syn Xerxés připravovali k nové invazi do Řecka. Konečně v roce 480 př. n. l. byl Xerxés schopen zahájit odvetné tažení, jímž chtěl pomstít deset let starou porážku svého otce. V čele zřejmě nejpočetnějšího soudobého vojska, podporovaného podobně ohromným námořnictvem, se vypravil proti Helénům. Řekové odmítající podrobit se králi si uvědomovali hrozící nebezpečí a už v roce 481 př. n. l. se jejich zástupci sešli na Isthmu, kde vytvořili helénský spolek, jehož vůdcem byla ustavena Sparta. Po obdržení žádosti o pomoc od řeckých spojenců, se Sparťané dotázali na radu Apollónova orákula v Delfách. Podle Hérodota poskytla Pýthie Sparťanům tuto odpověď:\n\nTato věštba znamenala, že Sparta bude buď vydrancována, nebo přijde o svého krále. V srpnu 480 př. n. l. vyrazil Leónidás k průsmyku Thermopyly („Teplé brány“), který kontroloval vstup do středního Řecka a byl proto vybrán jako místo, kde mělo dojít k utkání s Xerxovou armádou. Leónida doprovázelo pouze 300 příslušníků jeho osobní tělesné stráže, z nichž všichni měli syny, kteří by dále zachovali jejich rod. Vlastní spartské vojsko mělo údajně přitáhnout ihned po skončení svátku karnejí. Společně se Sparťany dorazili k průsmyku také arkadští, korintští a jiní peloponéští těžkooděnci. K nim se připojili rovněž Thespijci, Thébané, Lokrové a Fókové. Celé řecké vojsko čítalo podle různých antických pramenů přibližně mezi 4000 až 7000 hoplíty. Tato síla měla v thermopylském průsmyku zadržet ze severu se blížící Xerxovu armádu, jež podle rozličných moderních odhadů sestávala z asi 80 000 až 200 000 mužů. \n\nXerxés se prý smál, když se od svých zvědů doslechl jak nepatrné množství Helénů mu u Thermopyl stojí v cestě. Na počátku prvního dne vyslal k Řekům svého emisara, jenž královým jménem žádal, aby složili své zbraně. Leónidás mu na to odpověděl: „Pojď a vezmi si je!“ (\"„Molón labe!“\"). Xerxés poté vyčkával další tři dny v naději, že Řekové sami odejdou. Konečně pátého dne zahájil útok. V úzkém průsmyku nebyli však Peršané schopni uplatnit svoji početní převahu nad Řeky, kteří díky svým delším kopím a dokonalejší výzbroji přivodili lehce ozbrojeným barbarům těžké ztráty. Král nasadil do boje i svůj elitní oddíl „nesmrtelných“, ovšem i ti byli Helény strašlivě zmasakrováni. S obdobným průběhem se střetnutí vyvíjelo i šestý den. Teprve následující den přinesl obrat v bitvě, neboť málijský zrádce Efialtés prozradil Xerxovi tajnou stezku přes hory, po níž bylo možné obejít postavení Řeků. Perský velitel Hydarnés potom touto cestou vpadl Helénům do týlu. Jakmile se o tom Řekové za úsvitu sedmého dne dozvěděli, leckteří z nich se vyslovovali pro stažení vojska. Nicméně Leónidás odeslal většinu Helénů pryč, zatímco s 300 Sparťany, 900 heilóty a 700 Thespijci vytrval v průsmyku. 400 Thébanů bylo nuceno zůstat proti své vůli jako rukojmí. Thespijci, jejichž vůdcem byl Démofilos, setrvali dobrovolně. Jak poznamenal Hérodotos: \"„prohlásili, že neodejdou a neopustí Leónida a jeho druhy, a také tam zůstali a padli.“\" Podle jedné domněnky uváděné Hérodotem poslal Leónidás zbývající muže pryč, jelikož je chtěl uchránit před smrtí, aby tak mohli čelit Peršanům v pozdějších bitvách. Zároveň si byl dobře vědom, že Sparťané mají zakázáno ustoupit. Hérodotos se ale klonil spíše k tomu názoru, že Leónidás rozkázal ostatním Řekům stáhnout se, protože si všiml jejich váhání a neochoty podstoupit nebezpečí. Tudíž propustil všechny vojáky kromě Thespijců a heilótů.\n\nLíčení závěru bitvy se v jednotlivých pramenech liší. Podle Hérodota vyrazili ze všech stran sevření Helénové proti Peršanům a usmrtili při tom mnoho barbarů. V rozhořčeném boji padl Leónidás, kolem jehož mrtvoly se strhlo zuřivé střetnutí, v němž byli zabiti dva Xerxovi bratři. Sparťané a Thespijci byli nakonec zcela obklíčeni a pobiti do jednoho, zatímco Thébané se vzdali. Diodóros Sicilský se zmiňuje o nočním útoku proti perskému táboru. Během něho měli Řekové uvést své nepřátele ve zmatek a ještě předtím, než vinou perských šípů a oštěpů padli, měli zabít velký počet Peršanů. Tento popis je s největší pravděpodobností pouhou smyšlenkou, neboť perské ležení se nalézalo ve vzdálenosti asi osmi kilometrů od řeckého.\n\nPo boji přikázal Xerxés, aby byla Leónidově mrtvole uťata hlava a naražena na kůl. Král tím chtěl demonstrovat, co se stane těm, kteří se mu budou stavět na odpor. Přesto oběť, jíž Leónidás a jeho muži přinesli u Thermopyl, nezbavila Helény odvahy, nýbrž naopak upevnila jejich odhodlání, což mělo posléze za následek Xerxovu definitivní porážku. Poté, co se Sparťané zmocnili Leónidových ostatků, zpopelnili je se všemi poctami a uložili ve velkolepém mauzoleu, jež se nachází v severní části dnešní Sparty. Kromě toho zavedli každoročně konané festivaly na počest Leónida. V místě bitvy u Thermopyl se nyní nachází památník, nazývaný „Leónidův monument“. Pod zde vztyčenou bronzovou sochou Leónida jsou vyryta slova, která Leónidás odpověděl prvního dne perskému poslovi vyzývajícímu Helény ke složení zbraní.\n\nDo dnešních dnů je Leónidás vnímán jako ztělesnění spartské statečnosti, odvážnosti, bojového ducha a ukázněnosti. Již brzy po své smrti byl považován za všeřeckého hrdinu, ve Spartě byl navíc i kultovně uctíván. Leónidás patřil mezi antickými dějepisci nejčastěji připomínané Sparťany. Cestovatel Pausaniás podotkl, že \"„mnoho bojů se strhlo mezi Řeky a cizinci ... avšak čin Leónidův převýšil skutky současné i ty dávno minulé.“\" Křesťan Órigenés srovnával Leónidovu a Sókratovu smrt s ukřižováním Krista.\n\nLeónidovo sebeobětování u Thermopyl nebylo v moderním věku zapomenuto a stalo se pevnou součástí evropské historické tradice, přičemž se na něho odvolávaly velice odlišné názorové a filozofické proudy, vyzdvihující ho jako hrdinského válečníka bojujícího za svobodu. V roce 1814 inspiroval svým činem Jacquesa-Louise Davida k namalování obrazu \"Leónidás u Thermopyl\". O několik let později se Leónidás stal symbolem filhelénství. V českých zemích tohoto spartského krále oslavovali mimo jiné básníci Josef Svatopluk Machar a Petr Bezruč. Motiv bitvy u Thermopyl a hrdinství krále Leónidy byl v roce 2007 zpracován ve volné filmové adaptaci \"\" od režiséra Zacka Snydera, jež vycházela z komiksu \"300\" od Franka Millera, jemuž posloužil jako námět film \"The 300 Spartans\" od Rudolpha Mathého z roku 1962.\n\n\n"}
{"id": "181472", "url": "https://cs.wikipedia.org/wiki?curid=181472", "title": "Sluneční konstanta", "text": "Sluneční konstanta\n\nSluneční konstanta (taky solární konstanta či zřejmě správnější solární irradiace nebo sluneční irradiace) je tok sluneční energie procházející plochou 1 m², kolmou na směr paprsků, za 1 s ve střední vzdálenosti Země od Slunce měřený mimo zemskou atmosféru. Konstanta zahrnuje celé spektrum slunečního záření, nejen viditelné světlo. Veličinou je hustota zářivého toku.\nVzhledem k tomu, že oběžná dráha Země je mírně excentrická, skutečný tok energie na Zemi během roku mírně kolísá. Odchylky proti hodnotě sluneční konstanty činí přibližně +/- 1,7%.\n\nNejpřesněji změřená hodnota v době slunečního minima je 1 360,8 ± 0,5 W/m. Při pokusech u určení sluneční konstanty z pozemských pozorování byla konstanta určena s nepřesností 2 % vzhledem k nestabilitě atmosférických podmínek a také proto, že atmosféra nepropouští sluneční záření v celém rozsahu spektra. Při novějších pozorováních (pomocí družic), které umožňují sledovat až 99,9 % spektrálního rozsahu, se zjistily malé změny hodnoty sluneční konstanty v závislosti na sluneční aktivitě, a to o 0,1 %. Tyto změny nemají vliv na momentální počasí. Ovlivňují sice dlouhodobé změny klimatu, nepodílejí se však na současných klimatických změnách 20. a 21. století.\n\nCelkové množství záření přijímaného Zemí ze Slunce je určeno zemským průřezem (π r), ale jak planeta rotuje, je tato energie distribuována na celý zemský povrch (4 π r). Z toho důvodu je průměrná hodnota množství slunečního záření (tzv. insolace – oslunění) rovna jedné čtvrtině sluneční konstanty – kolem 342 W/m². Konkrétní množství sluneční energie dopadající v daném místě a čase na povrch je ovlivněno stavem atmosféry, zeměpisnou šířkou a ročním obdobím.\n\nV roce 1884 se Samuel Pierpont Langley pokusil odhadnout velikost sluneční konstanty v Mount Whitney v Kalifornii, pokusil se také eliminovat vliv absorpce energie atmosférou (odečítáním hodnot v různých denních dobách). Dospěl k nesprávné hodnotě 2 903 W/m, snad kvůli matematické chybě. Mezi roky 1902 a 1957, měření prováděná Charlesem Greeley Abbotem a dalšími z různých míst ve vysokých nadmořských výškách určila hodnotu mezi 1 322 a 1 465 W/m (tedy stále až o 8 % chybně). Abbott prokázal, že jedna z Langleyho korekcí byla chybně použita.\n\nKolem roku 1980 satelitní měření vykazovala hodnoty i přes 1370 W/m a měření jednotlivých satelitů se od té doby stále liší v naměřených hodnotách nenavazují. Ještě kolem roku 2000 byla odhadována na 1366 W/m (tj. téměř o 0,5 % více než je současná hodnota). Radiační působení vztažené oproti hodnotám k roku 1750 (odhadované přibližně na 2 W/m) je tedy menší než byla nedávná nejistota měření satelitů v tomto století. Historické rekonstrukce hodnoty se také stále značně liší.\n\n"}
{"id": "181474", "url": "https://cs.wikipedia.org/wiki?curid=181474", "title": "Bedřich Karen", "text": "Bedřich Karen\n\nBedřich Karen, vlastním jménem Bedřich Fremmr, (15. října 1887, Plzeň – 21. srpna 1964, Mariánské Lázně) byl český divadelní a filmový herec.\nNarodil se jako syn škodováckého dělníka, avšak záhy coby student plzeňské reálky začal projevovat silnou náklonnost k divadlu a literatuře. Později školu opustil, aby se mohl zcela věnovat herectví. Již v roce 1905 se stal na radu Vendelína Budila členem venkovské divadelní společnosti J. E. Sedláčka. Později prošel společnostmi J. Tuttra, A. Kučery a operetní společností M. Zieglerové. V roce 1910 pak přijal angažmá v plzeňském divadle (Vendelín Budil), později v letech 1917 až 1921 v Divadle na Vinohradech. V roce 1921 odešel za Karlem Hugo Hilarem do Národního divadla a zde působil až do roku 1959, kdy odešel do důchodu.\n\nBedřich Karen za svou bohatou hereckou kariéru vytvořil celou řadu vynikajících a různorodých rolí, a to jak na divadelních jevištích, tak v rámci rodícího se československého filmu. Za zmínku stojí zejména nemalé množství rolí, v nichž ztvárnil postavy záporné, či lépe „záporné“ (louňovický probošt – nepřítel husitů, imperialistický pilot, ředitel, velkopodnikatel…)\n\nZejména zde zazářilo v pravém světle jeho mistrovství, kdy si divák může marně lámat hlavu, čímpak si ho postava lotra získala, že k ní cítí prazvláštní vztah souznění a nelhostejnosti k jejímu osudu. Opověď není jednoduchá, přesto ne nemožná – jde totiž v pravdě o koncert starého divadelnického umu, talentu a herecké geniality. Přestože existují i filmy, které v současnosti lze považovat za mírně úsměvné, poplatné době vzniku. Ovšem i zde lze nalézt značné kouzlo ryzího herectví, jakožto hlavní devizu starých dobrých herců, ke kterým bude provždy patřit i Bedřich Karen.\n\n\n\n"}
{"id": "181476", "url": "https://cs.wikipedia.org/wiki?curid=181476", "title": "Multidimensional Management and Development of Information Systems", "text": "Multidimensional Management and Development of Information Systems\n\nMMDIS, neboli \"Multidimensional Management and Development of Information Systems\" je metodika přístupu k vývoji informačních systémů. Tato metodika je od roku 1990 vyvíjena na Fakultě informatiky a statistiky, Vysoké školy ekonomické v Praze. Základním principem této metodiky při návrhu informačního systému je zohlednění všech faktorů (dimenzí), které ovlivňují návrh, zavedení, používání i dalšího rozvoje IS/ICT. Je to tedy metodika globálního pohledu na informační systém při jeho vývoji. Tato metodika se dá použít jak pro vývoj IS „na zelené louce“, tak i pro rozvoj již existujících systémů.\n\nCílem metodiky MMDIS je vytvoření a provozování informačního systému, který využívá potenciálu dostupných komunikačních technologií, v co nejlepší míře podporuje podnikové procesy a tím přispívá k maximálnímu dosažení podnikových cílů.\n\nPrincipy řízení podnikové informatiky dle MMDIS vznikly generalizací osvědčených přístupů a nejlepších praktik řešení informatických problémů. Označují myšlenkové postupy k řešení určitého typu problému a s principem spojené zásady řešení problému.\n\n\nS využitím uvedených principů definuje metodika konceptuální modely řízení podnikové informatiky. To jsou metodické nástroje podporující efektivní řízení, přičemž každý z modelů akcentuje jiné dimenze (pohledy) problematiky řízení, objasňuje způsob řízení systému z daných pohledů, slouží k analýze a návrhu modelovaného systému (také k optimalizaci chování systému z daných pohledů) a používá specifické metody a nástroje řízení.\n\n\n\nDimenze metodiky jsou rozlišovány ve dvou skupinách:\n\n\n\nJednotlivé dimenze řešení se prolínají v celém životním cyklu IS. Úlohou metodiky je v každé etapě životního cyklu IS definovat význam a konkrétní náplň jednotlivých dimenzí a metodicky je pokrýt (tj. zajistit příslušnými metodami, technikami a nástroji včetně ošetření jejich podstatných souvislostí s cílem dosažení celkové konzistence).\n\n\nKaždý složitý problém je nutno analyzovat, hodnotit a jeho řešení navrhovat z různých pohledů.\n\nEkvivalentním příkladem principu multidimenzionality je např. stavba domu.\n\nPodle pravidel principů multidimenzionality je nutné vyřešit separátně každou otázku a následně všechna řešení zohlednit globálně. Touto metodou se eliminují možnosti selhání projektu z důvodu podcenění či přehlédnutí některých vlivných aspektů.\n\nPři řešení návrhu IS jsou 2 druhy pohledů:\n\nPohledy na IS se u uživatelů liší. Je nutno zahrnout analýzu požadavků na budoucí systém těchto typů uživatelů:\n\nCílem řešitelských pohledů je:\n\n"}
{"id": "181478", "url": "https://cs.wikipedia.org/wiki?curid=181478", "title": "Marefy", "text": "Marefy\n\nMarefy (: \"Marhöf\") je menší víska v okrese Vyškov ležící 2,5 km západně od Bučovic v údolí na levém břehu Litavy, v nadmořské výšce 216 m n. m. Jde o součást města Bučovice.\n\nPrvní zmínka pochází již z roku 1250, kdy byl založen na místě zdejší školy panský dvůr, nazvaný Marienhöf (Mariin dvůr). Příbytky poddaných postavené kolem dvora byly základem osady Marienhöfe. Název se časem zkrátil na Marhöf, pak na Marefy. Další zmínka je z roku 1379, kdy Jan Kropáč z Holštejna vkládá podsedek v Marefích Ondřeji z Nechvalína. Tím se ves dostala k panství Bučovickému.\n\nV roce 2018 byl opraven objekt se zvonicí, který slouží také jako knihovna. Plocha knihovny se zvětšila na dvojnásobek, v budově vznikl také prostor pro aktivity spolků s kuchyňkou a sociálním zázemím. \nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV katastru vesnice se nacházejí chráněné území a evropsky významné lokality Člupy a Šévy.\n"}
{"id": "181479", "url": "https://cs.wikipedia.org/wiki?curid=181479", "title": "Černovická oblast", "text": "Černovická oblast\n\nČernovická oblast (, [Černivec’ka oblasť]; ) je nejmenší z 24 samosprávných oblastí Ukrajiny. Rozkládá se v západní části země pod Karpatským pohořím a je utvořena ze starých moldavských území: severní Bukoviny, severní Besarábie a malého výplňkového území mezi nimi. Na jihu sousedí s Rumunskem a Moldávií, na severu s historickými zeměmi Halič a Podolí, resp. s Ivanofrankovskou, Tarnopolskou, Chmelnyckou a Vinnyckou oblastí.\n\nV současné době zde žije přes 900 000 lidí, převážně Ukrajinců a Rumunů. Sídlem správy jsou Černovice, historické centrum Bukoviny.\n\nČernovická oblast byla ustavena v rámci tehdejší Ukrajinské SSR 7. srpna 1940 poté, co severní část Bukoviny, celou Besarábii (z jejíž větší části byla vytvořena Moldavská SSR, dnešní Moldávie/Moldova) a malou část severního Moldavska (oblast okolo Hercy) z historických, etnických a strategických důvodů zabral Sovětský svaz na úkor Rumunska, jemuž území patřilo v letech 1918–1940. Rumunsko je pak dočasně získalo zpět (1941–1944); tehdy byla prakticky rozprášena zdejší početná židovská menšina. Poté se území opět stalo součástí Ukrajiny, jíž nepřetržitě náleží dosud.\n\nPřestože etnická rozrůzněnost během 2. světové války a krátce po ní klesla, dodnes je oblast domovem pro mnoho národností.\n\nPodle rumunského sčítání lidu roku 1930 žilo na území dnešní Černovické oblasti 805 642 obyvatel, z toho 47,6 % tvořili Ukrajinci, 28,2 % Rumuni, 11 % Židé, 5,7 % Rusové, 4 % Němci a okolo 1,5 % Poláci a Maďaři. V roce 2001 bylo národnostní složení následující: z 923 000 obyvatel tvořili 75,0 % Ukrajinci, 12,5 % Rumuni, 7,3 % Moldavané (tedy Rumuni a Moldavané celkem 19,8 %), 4,1 % Rusové, 0,4 % Poláci a 0,2 % Židé. Nejvíce Rumunů žije v trojúhelníku kolem Hercy, kde jejich podíl dosahuje 93 %.\n\nTabulka předkládá přehled větších sídel Černovické oblasti; celkem se na jejím území nachází 11 měst, z toho dvě oblastního významu (tučně), 11 obcí městského typu (kurzívou), 252 obcí.\n\n"}
{"id": "181483", "url": "https://cs.wikipedia.org/wiki?curid=181483", "title": "Seznam měkkýšů Česka", "text": "Seznam měkkýšů Česka\n\nSeznam měkkýšů v Česku obsahuje celkem 247 druhů měkkýšů žijících ve volné přírodě v Česku. Dále se ve sklenících vyskytuje nejméně 11 dalších druhů plžů.\n\nV přírodě se jedná o 219 druhů plžů (50 druhů sladkovodních plžů a 169 druhů suchozemských plžů) a 28 druhů mlžů.\n\nNepůvodních druhů měkkýšů je v Česku v přírodě 9 druhů plžů (5 sladkovodních a 4 suchozemské druhy) a 4 druhy mlžů. Tj. celkem 9 vodních nepůvodních druhů měkkýšů v přírodě Česka.\n\nV Česku jsou 2 endemické druhy měkkýšů: vývěrka slovenská \"Alzoniella slovenica\" na Moravě (a také na Slovensku) a vřetenatka lesklá \"Bulgarica nitidosa\" také v Čechách.\n\nHistorické seznamy nebo přehledy české malakofauny z 19. století jsou: Schöbl (1860), Slavík (1868) a Uličný (1892–95).\n\nSeznamem měkkýšů Čech Vojena Ložka je práce Ložek (1948). Další práce jsou seznamy recentních druhů pro celé Československo: Ložek (1949), Ložek (1956) a následující seznam zahrnuje i kvartérní druhy: Ložek (1964).\n\nSeznamy sladkovodních druhů jsou: Beran (1998) a Beran (2002).\n\nStatus ohrožení 237 druhů obsahuje seznam z roku 2001 (Juřičková et al. 2001). Je na něm založen také červený seznam dostupný on-line. Pouze ohrožené druhy zahrnuje seznam Beran et al. (2005). Seznam Juřičková et al. (2008) zahrnuje 245 druhů. Seznam Horsák et al. (2010) zahrnuje 247 druhů.\n\nV přehledu jsou uvedeny pouze řády, čeledi a jednotlivé druhy. U nich je uveden výskyt na Moravě či v Čechách a zda se jedná o nepůvodní či lokálně vyhynulý druh. Nepůvodní druhy vyskytující se v Česku pouze synantropně ve sklenících jsou uvedeny samostatně níže.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nTyto druhy nežijí nebo zatím nebyly zaznamenány volně v přírodě, ale jen ve sklenících, apod.\n\nSeznam (abecedně podle vědeckého názvu):\n\n\n"}
{"id": "181512", "url": "https://cs.wikipedia.org/wiki?curid=181512", "title": "Filipov", "text": "Filipov\n\nNázev Filipov má více sídel:\n"}
{"id": "181513", "url": "https://cs.wikipedia.org/wiki?curid=181513", "title": "Horní Kamenice", "text": "Horní Kamenice\n\nNázev Horní Kamenice má více sídel:\n"}
{"id": "181515", "url": "https://cs.wikipedia.org/wiki?curid=181515", "title": "Kerhartice", "text": "Kerhartice\n\nNázev Kerhartice má více sídel:\n"}
{"id": "181518", "url": "https://cs.wikipedia.org/wiki?curid=181518", "title": "Kopec (rozcestník)", "text": "Kopec (rozcestník)\n\nKopec má více významů:\n\n\n"}
{"id": "181519", "url": "https://cs.wikipedia.org/wiki?curid=181519", "title": "Důl (rozcestník)", "text": "Důl (rozcestník)\n\nPojem důl má více významů:\n\n\n\n\n"}
{"id": "181523", "url": "https://cs.wikipedia.org/wiki?curid=181523", "title": "Žleb", "text": "Žleb\n\nPojmenováním žleb je především na Moravě označováno hluboké a úzké údolí, v Čechách je užíváno pojmenování důl nebo starší dol a označení Žleb se používá zejména jako český ekvivalent německého názvu „Grunt“.\n\n\n\n\n"}
{"id": "181529", "url": "https://cs.wikipedia.org/wiki?curid=181529", "title": "Kopec (Staré Křečany)", "text": "Kopec (Staré Křečany)\n\nOsada Kopec (do roku 1947 nesla německý název \"Hemmehübel\") se nachází v údolí Brtnického potoka, západně od Brtníků. Správně náleží pod Staré Křečany. V roce 2011 zde trvale žilo dvanáct obyvatel.\n\nNejstarší písemná zmínka pochází z roku 1720. Osidlování tohoto území je spojeno s těžbou dřeva. Na mapě Matthiase Oedera z roku 1592 najdeme na místě v té době ještě neexistující osady název \"Na staré pile\" a dále na toku Brtnického potoka další dva katry. V mlýnském soupisu z roku 1692 je uváděn jeden mlýn (tzv. dolní, později č.p. 32) s jedním mlecím zařízením a pilou. Ten byl dědičně propachtovaný Johannu Zimmerovi. Johann Zimmer zahynul roku 1707 pod padajícím kamením a jeho potomci na místě neštěstí postavili pamětní sloup se sochou sv. Antonína Paduánského. Před druhou světovou válkou se ve mlýně vyráběli větroně.\n\nDalším zdrojem obživy se stala práce v kamenolomech. Kámen ze zdejšího lomu byl použit na mnohé stavby na panství Salm-Reifferscheidtů, mezi jinými např. na kostel v Mikulášovicích či zámek v Lipové.\n\nZ osady pochází i několik známých zvonařů, Zacharias Dittrich, Josef Pietschmann nebo Josef Kittl.\n\nDo druhé světové války zde žili převážně Němci. Ti byli po skončení války vysídleni a i přes obrovskou propagandu a částečné znovuosídlení před válkou odsunutým českým obyvatelstvem zůstal kraj téměř liduprázdný. Díky tomu se o mnohá zdejší stavení nikdo nestaral, ta rychle chátrala a nejméně polovina domů byla zbourána.\n\n\n\nV současné době je osada využívána převážně k rekreaci. Po modré turistické značce lze dojít do scenérií národního parku České Švýcarsko.\n\n"}
{"id": "181530", "url": "https://cs.wikipedia.org/wiki?curid=181530", "title": "Boškůvky", "text": "Boškůvky\n\nBoškůvky je malá osada (dříve nazývaná \"Buzkovice\" či \"Buškovice\", jako Boškůvky od roku 1465), která leží 8,5 km jihovýchodně od Vyškova na silnici z Moravských Prus do Moravských Málkovic v nadmořské výšce 280 m n. m. S Moravskými Prusy jsou Boškůvky spojeny od roku 1964 v obec Prusy-Boškůvky.\n\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "181532", "url": "https://cs.wikipedia.org/wiki?curid=181532", "title": "Jiří Kopejsko", "text": "Jiří Kopejsko\n\nJiří Kopejsko O.Cr. (24. srpna 1939 – 18. září 2018) byl český katolický kněz a 47. velmistr a generál Rytířského řádu Křižovníků s červenou hvězdou (2001–2011).\n\nVystudoval průmyslovou školu strojní a později se rozhodl pro duchovní dráhu. Na kněze byl vysvěcen v roce 1973. Do noviciátu Křižovníků s červenou hvězdou byl přijat v říjnu 1990 a krátce poté se stal prvním konsultorem řádu. Zastával též post probošta v Chlumu Svaté Máří, jednom z nejstarších českých mariánských poutních míst. Taktéž zastával úřad vikáře sokolovského vikariátu.\n\nJeho jmenování velmistrem mělo být návratem k normálnímu stavu, kdy řád řídí velmistr (před jeho jmenováním jej řídil apoštolský delegát František Václav Lobkowicz, biskup ostravsko-opavský) nicméně ukázalo se, že situace řádu není dosud stabilizovaná a po vizitaci, která prokázala velmi neuspokojivý stav, v roce 2004 jmenoval Vatikán nového apoštolského delegáta – emeritního pražského pomocného biskupa Mons. Jaroslava Škarvadu. \n\nRoku 2011 Jiří Kopejsko odešel na emerituru a velmistrem řádu byl zvolen Josef Šedivý. Emeritní velmistr Jiří Kopejsko se vrátil na Chlum sv. Máří, kde byl ustanoven farářem. Později působil na Chlum jako výpomocný duchovní.\n\nZemřel po těžké nemoci 18. září 2018.\n\n"}
{"id": "181537", "url": "https://cs.wikipedia.org/wiki?curid=181537", "title": "Lucius Aemilius Paullus Macedonicus", "text": "Lucius Aemilius Paullus Macedonicus\n\nLucius Aemilius Paullus Macedonicus (kolem 229 př. n. l. – 160 př. n. l.) byl římský vojevůdce a politik. Jeho otcem byl Lucius Aemilius Paullus, konzul zabitý v bitvě u Kann. Lucius Aemilius Paullus byl členem patricijské rodiny Aemiliů Paullů, která díky svému majetku a příbuzenským vazbám ke Scipionům patřila k nejvlivnějším římským rodům.\n\nPo vykonání vojenské služby v hodnosti vojenského tribuna započal Paullus v roce 193 př. n. l. svoji politickou dráhu (\"cursus honorum\") zvolením kurulským aedilem. Dalším krokem pak bylo získání praetury v roce 191 př. n. l. Jako propraetor sloužil v Hispánii, kde v následujících dvou letech bojoval s proměnlivým úspěchem proti Lusitánům. V roce 182 př. n. l. byl Paullus poprvé zvolen konzulem. Jako prokonzul získal v následujícím roce velení ve válce proti ligurským kmenům.\n\nV roce 171 př. n. l. vypukla třetí makedonská válka. Po dvou letech nerozhodných bojů byl Paullus v roce 168 př. n. l. podruhé zvolen konzulem. Římský senát ho pověřil vedením války v Makedonii a během poměrně krátké doby se mu 22. června 168 př. n. l. podařilo dosáhnout rozhodujícího vítězství v bitvě u Pydny. Makedonský král Perseus upadl do zajetí a třetí makedonská válka byla vítězně ukončena.\n\nPaullus nechal popravit 500 význačných Makedonců, kteří byli známí svým nepřátelským postojem k Římů. Mnoho dalších poslal do vyhnanství v Itálii a ve jménu senátu zabavil jejich majetek. Podle Plútarcha si však velkou část takto získaného jmění přisvojil. Velkolepými oslavami vítězství a stavbou skvostných monumentů dal Paullus poraženým symbolicky najevo, že od nynějška jsou bezvýhradně podřízeni Římanům.\n\nBěhem zpáteční cesty do Říma v roce 167 př. n. l. dali legionáři reptáním najevo svoji nespokojenost se svým podílem na kořisti. Aby utišil jejich neklid, vydal Paullus v Epeiru rozkaz zastavit pochod. Epeiroťané sice projevovali sympatie k Makedoncům, avšak nijak se nepodíleli na válečných operacích proti Římanům. Ačkoliv tedy jejich království zachovávalo neutralitu, Paullus přikázal vyplenit na 70 epeirských měst. 150 000 lidí bylo zotročeno a celý Epeiros se proměnil v dokonalou pustinu.\n\nPaullův návrat do Říma byl vskutku grandiózní. Obklopen nezměrnou kořistí, získanou v Makedonii a Epeiru, oslavil neobyčejný triumf (přestože se lidové shromáždění původně vzpíralo přiznat mu právo ho oslavit), v němž byl veden také zajatý makedonský král. Jako projev uznání jeho zásluh udělil senát Paullovi přízvisko \"Macedonicus\". Tím dosáhl Paullus jednoznačného vrcholu své kariéry. V roce 164 př. n. l. byl ještě zvolen cenzorem, ovšem v průběhu pětiletého funkčního období v roce 160 př. n. l. zemřel.\n\nJeho smrtí sláva rodu Aemiliů Paullů skončila, což bylo dáno tím, že Macedonicovy politické a vojenské úspěchy postrádaly paralelu v jeho soukromém životě. Byl oženěn s Papirií Masonis, s níž se – podle Plútarcha – z neznámých příčin rozvedl. Z tohoto manželství vzešly čtyři děti: dva synové a dvě dcery, z nichž první byla provdána za Catona staršího a druhá za Aelia Tuberona, bohatého muže plebejského původu. Paullus později uzavřel ještě jedno manželství, z něhož měl opět dva syny.\n\nZřejmě se však obával, že nebude schopen poskytnout všem svým synům dostatečnou finanční podporu k zajištění politické budoucnosti. Proto se rozhodl dát dva nejstarší syny k adopci spřáteleným římským rodům, což ostatně nebylo v Římě nic neobvyklého. Jeden z nich se stal jako Quintus Fabius Maximus Aemilianus adoptivním synem Fabia Maxima Cunctatora. Další byl osvojen Publiem Corneliem Scipionem, synem Scipiona Africana. Tento Paullův potomek známý pod svým novým jménem – Publius Cornelius Scipio Aemilianus – se dosáhl slávy jako přemožitel Kartága ve třetí punské válce v roce 146 př. n. l. Starší synové tak byli přijati za členy nejmocnějších patricijských rodů. Paullus doufal, že dva mladší synové budou dále rozšiřovat slávu jeho rodu, avšak oba zemřeli ještě ve velmi mladém věku zhruba v téže době, kdy Paullus slavil svůj triumf.\n\n\n"}
{"id": "181539", "url": "https://cs.wikipedia.org/wiki?curid=181539", "title": "Šostýn", "text": "Šostýn\n\nŠostýn (, může se však vyskytovat v podobách: ) je zřícenina hradu u Kopřivnice v Moravskoslezském kraji. Pozůstatky hradu jsou chráněny jako kulturní památka.\n\nZřícenina je od centra Kopřivnice vzdálena 1,5 km jihovýchodně ve výšce 442 m n. m. Kopec, na němž hrad stával je z jihozápadní a západní strany velmi příkrý, ze strany severní a západní je již svah mírnější a přes val navazuje na plošinu s rybníkem. Na místě je k vidění odkrytý základ bergfritu, sklepní prostory paláce (částečně zrekonstruované), zbytky vstupních staveb i jiných budov, roztroušené zdivo a terénní úpravy ve skalách i v zemi. Prostory jsou volně přístupny veřejnosti.\n\nPřesné datum vzniku hradu je nejisté, udává se rozmezí let 1280–1290. V té době patřila tato lokalita rodu z Hückeswagenu. Hrad sloužil svým účelům od konce 13. století do první poloviny 15. století. Nejstarší písemná zmínka se datuje k roku 1347, kdy byl hrad spolu s Hukvaldy ve vlastnictví olomouckého biskupa Jana VII. Volka, nemanželského syna Václava II.\n\nHrad vznikl na žádost příborského hraběte Jindřicha z Hückeswagenu. Krátce před rokem 1354 jej olomoucký biskup Jan Očko z Vlašimi daroval jako léno Alšíkovi z Fulštejna. O patnáct let později je majitelem již Vítek z Vikštejna (k roku 1382 i jeho bratři Václav a Bernard). Listinou z 14. března 1382 obnovuje Václav z Vikštejna výsady pro fojtství v Závišicích. Po Bernardovi z Vikštejna dostal hrad jeho mladší bratr Záviš, ten se ale z důvodu nezletilosti nemohl panství ujmout a proto přešlo do vlastnictví olomouckého biskupa Mikuláše z Rýzmburka.\n\nV roce 1396 byl Šostýn, stejně jako Hukvaldy o sedm let dříve, dán Mikulášem do zástavy Joštovi z Volfsberka, aby oba hrady bránil v době probíhající války mezi markrabskými bratry Joštem Moravským a Prokopem Lucemburským. V roce 1400 byl olomouckým biskupem Janem XI. zvaným Mráz předán jako zástava Zikmundu Lucemburskému, který jej ještě téhož roku dále zastavil oravskému kastelánu Jurkovi z Messenpeka a jeho ochranu svěřil hejtmanu Jakubovi Ščeněti z Bělin.\n\nOkolo roku 1402 se po porážce markraběte Prokopa na hradě usazuje loupežnická skupina. Polský kronikář Jan Długosz uvádí ve svém spise z druhé poloviny 15. století, že polští šlechtici Jiří ze Slupče (Grot ze Slupcy) a Jan Rogala byli roku 1403 v Polsku pronásledováni a proto uprchli na Moravu na hrad Schowsten, který již dříve znali jako sídlo bojové družiny Bernarda z Vikštejna. V okolí pak loupili a zajímali polské šlechtice, na což si u markrabího Jošta stěžoval sám polský král Vladislav II. Jagello (1362–1434). Jelikož proti nim ale Jošt nijak nezakročil, vyslal Vladislav Jagellonský k Šostýnu své vojáky, kteří hrad vypálili a oba šlechtice z hradu vyhnali. Zmínky o této akci lze najít například v knihách účtů města Krakova. Není ale jisté, že oním popisovaným Schowstenem je opravdu Šostýn.\n\nRoku 1405 Záviš z Vikštejna, nyní již zletilý, obnovil proces o navrácení Šostýna; vrácen mu však byl až o tři léta později biskupem Konrádem z Vechty. Šostýnu se Záviš ujal spolu se svým bratrem Václavem, jenž však někdy mezi roky 1408 a 1412 zemřel. Místo Václava přibral Záviš svého strýce Vaňka (či též Václava) z Lamberka a Březníka, ten mu Šostýn však někdy kolem roku 1413 přebral. V onom roce sice bylo mezi Závišem a Vaňkem uzavřeno smírné narovnání a roku 1418 je Šostýn opět krátce přímým majetkem Záviše, byl pak ale nucen vydat jej jinému Vaňkovu synovci, Mikuláši Sokolu z Lamberka. O rok či dva později navíc Vaňkova družina Šostýn dobyla. Záviš si tak v letech 1418 a 1420 u manskému soudu opakovaně stěžoval, že je mu majetek držen násilím. Biskupský soud určil Lamberkům, ať hrad Závišovi vrátí; když ti toho nedbali, kolem roku 1420 biskupské vojsko Jana XII. Železného hrad Šostýn v aktuálním držení Mikuláše Sokola dobylo a pobořilo. Záhy po roce 1420 Záviš umírá bez soudního narovnání; roku 1422 pak přiřkl soud správu celého „zboží frenštátského“ přímo biskupovi Janu XII. Železnému, dokud nebude vyneseno závěrečné rozhodnutí. Z toho, že označení „šostýnské zboží“ se tou dobou vytrácí, je patrný růst významu Frenštátu na úkor pustnoucího hradu.\n\nKoncem roku 1426 přitáhli do kraje husité. Hukvaldy byly spolu se Šostýnem v onom roce či krátce před ním zastaveny Zikmundem Lucemburským knížeti Bolkovi Opolskému, jenž nejdříve stál na katolické straně, pak ale přešel na kališnickou, čímž si získal přídomek \"Heretik\". Šostýnský hrad byl pravděpodobně definitivně opuštěn někdy během husitských válek a ne až po nich, jak se dříve myslelo. Roku 1434 prodal hukvaldské i šostýnské panství Jan Tovačovský z Cimburka opět Mikuláši Sokolovi z Lamberka, který mezitím přešel na Zikmundovu stranu. Od roku 1437 či 1438 byl Šostýn načas přidružen k Hukvaldům, jejich vlastníkem se stal významný husitský hejtman Jan Čapek ze Sán. Po jeho smrti připadla obě panství jeho zeti Janu Talafůsovi z Ostrova. V roce 1465 se území stalo majetkem Jiřího z Poděbrad, který jej o rok později přenechal olomouckému biskupu Tasovi z Boskovic. Ten roku 1467 konstatoval, že hrad je zpustlý a nestojí za opravu.\n\nOd roku 1814 používal kopřivnický podnikatel Ignác Raška materiál z hradu na stavbu svého hrnčířského provozu — během 30 let byla zřícenina srovnána se zemí, místy byly odvezeny i základy.\n\n\n"}
{"id": "181541", "url": "https://cs.wikipedia.org/wiki?curid=181541", "title": "Kalendář (literatura)", "text": "Kalendář (literatura)\n\nJako kalendář je označován žánr lidového čtení.\n\nKalendář se s rozvojem knihtisku vyvinul ze středověkého \ncisiojanu (mnemotechnické pomůcky pro určování data).\n\nK charakteristickým částem patřily vedle kalendária pranostiky \n(astrologické a meteorologické) a rady zemědělcům. Kromě užitečných a \nvěcných údajů se v nich často objevovaly i senzační výmysly.\n\nMezi známé české kalendáře patří \"Kalendář historický\" \nDaniela Adama z Veleslavína (1578, 2. vydání 1590) \na \n\"Nový kalendář tolerancí\" Václava Matěje \nKrameria (vydáván 1786–1797).\n\nZlatým věkem českého kalendáře je 19. století. Zvyšuje se počet a \ntematická rozrůzněnost (kalendáře zaměřené na konkrétní řemesla) i \ncelkový náklad. Po přechodnou dobu kalendář supluje beletrii i \nodbornou literaturu. Význam kalendáře klesá zhruba od 80. let 19. \nstoletí s rozvojem nových publikačních možností.\n\n\n\n"}
{"id": "181542", "url": "https://cs.wikipedia.org/wiki?curid=181542", "title": "Achaia (římská provincie)", "text": "Achaia (římská provincie)\n\nAchaea byla římská provincie, která svým rozsahem zhruba odpovídala území dnešního jižního a středního Řecka, včetně Peloponésu. Na severu hraničila s provinciemi Epirus a Makedonie. Tato oblast byla k římské republice připojena v roce 146 př. n. l. poté, co bylo dobytím a vypálením Korintu brutálně zakončeno tažení římského vojevůdce Lucia Mummia proti achajskému spolku. 250 000 obyvatel Korintu bylo zmasakrováno nebo odvedeno do otroctví. Za tyto své skutky byl Mummius jakožto přemožitel Achajů odměněn římským senátem čestným přízviskem \"Achaicus\".\n\nZpočátku bylo Řecko spravováno jako součást provincie Makedonie. Některá města, jako třeba Athény či Sparta, si vzhledem ke své slavné minulosti směla zachovat určitou míru samosprávy a nezávislosti. V roce 88 př. n. l. zahájil pontský král Mithridatés VI. válku proti Římanům, v níž získal za spojence četné řecké městské státy. Římské legie vedené Luciem Corneliem Sullou však Mithridatovy vojáky vypudily z Řecka a vzpouru rázně potlačily, přičemž v roce 86 př. n. l. nemilosrdně vydrancovaly Athény. Théby stihl stejný osud v následujícím roce. Sullovo drancování řeckého umění a kultury se stalo nechvalně proslulé. Řecké obce, povstalé proti Římu, byly tvrdě potrestány. Válečné operace, vedené na řecké půdě, tak zanechaly srdce starověkého Řecka v ruinách. Řecká obchodní střediska již nepředstavovala vážného konkurenta pro italské obchodníky. Athény si sice podržely své unikátní postavení střediska vědy a umění, nicméně stále více je zastiňovala egyptská Alexandrie. Následky Sullova řádění byly citelné ještě v době Caesara a Augusta, tedy o více než půl století později. První jmenovaný dal krátce předtím, než byl v roce 44 př. n. l. zavražděn, příkaz ke znovu vybudování Korintu.\n\nPo porážce Marca Antonia a Kleopatry v bitvě u Actia v roce 31 př. n. l. oddělil první římský císař Augustus Achaeu od Makedonie a vytvořil z ní samostatnou provincii. V dalších sto padesáti letech se Řecko pozvolna vzpamatovávalo z předchozích katastrof. Nový rozmach Řecka dosáhl svého vrcholu za vlády císaře Hadriana (117–138), jenž byl nadšeným helénofilem. S pomocí řeckého vzdělance Heroda Attica podnikl Hadrianus rozsáhlý program přestavby. Mnoha stavbami zkrášlil Athény a z ruin pozvedl četné další řecké obce.\n\nAchaea disponovala hojnými zdroji surovin jako například mědi, olova nebo železné rudy, ačkoli produkce zdejších dolů nebyla tak vysoká jako v jiných zemích kontrolovaných Římany – v Noricu, Británii nebo Hispánii. Cennou komoditou byl také mramor z místních lomů. Velmi žádaní byli v Římě rovněž vzdělaní řečtí otroci, kteří často působili jako lékaři a učitelé v zámožných římských rodinách. Achaea produkovala také ceněné luxusní domácí zboží: židle, keramiku a voňavky. Řecké olivy a olivový olej byly vyváženy do celé římské říše.\n\n"}
{"id": "181549", "url": "https://cs.wikipedia.org/wiki?curid=181549", "title": "Bitva u Falklandských ostrovů", "text": "Bitva u Falklandských ostrovů\n\nBitva u Falklandských ostrovů byla námořní bitvou první světové války. Uskutečnila se 8. prosince 1914 v jižním Atlantiku poblíž Falklandských ostrovů. Bitva se odehrála mezi britskou a německou eskadrou měsíc poté, co německá eskadra porazila jinou britskou eskadru v bitvě u Coronelu.\n\nNa začátku války Německá Východoasijská eskadra opustila přístav Čching-tao v Číně a vypravila se na cestu do německých přístavů, kam žádná z nich nedoplula. Velel jí viceadmirál Maximilian von Spee a byla složena z pancéřových křižníků \"Scharnhorst\" a \"Gneisenau\" a lehkých křižníků \"Nürnberg\", \"Leipzig\" a \"Dresden\".\n\nPůvodně k eskadře patřil ještě lehký křižník \"Emden\", kterému velel kapitán Karl von Müller, a který vyplul do Indického oceánu přepadat spojenecké obchodní lodě. V říjnu svedl vítěznou bitvu u Penangu a v listopadu byl potopen v bitvě u Kokosových ostrovů.\n\nPoté, co eskadra připlula k Jihoamerickým břehům, svedla v listopadu vítěznou bitvu u Coronelu s Britskou západoindickou eskadrou. Německá eskadra potom vplula do přístavu Valparaíso, kde byla přivítána početnou německou komunitou. Potom se Spee rozhodl odplout do jižního Atlantiku a zničit radiovou stanici a skladiště uhlí ve Stanley na Falklandských ostrovech.\n\nDne 8. prosince, když eskadra připlouvala za doprovodu 3 pomocných lodí ke Port Stanley, byla uvnitř přístavu už jiná eskadra – britská. Britská eskadra, které velel admirál sir Doveton Sturdee, zde doplňovala zásoby uhlí. Byla složena z bitevních křižníků \"Invincible\" a \"Inflexible\", pancéřových křižníků \"Carnarvon\", \"Cornwall\" a \"Kent\", lehkých křižníků \"Bristol\" a \"Glasgow\" a staré bitevní lodě \"Canopus\".\n\nKdyž Spee zjistil, že v přístavu kotví silnější eskadra, rozhodl se vyplout zpátky na volné moře. Britské křižníky však byly rychlejší a proto se Spee postavil na odpor, aby umožnil uniknout alespoň lehkým křižníkům. Uniknout se nakonec podařilo pouze lehkému křižníku \"Dresden\" a pomocné lodi \"Seydlitz\". Ostatní německé lodě byly potopeny. Zahynulo na nich 1871 námořníků včetně admirála Spee a dalších 215 mužů upadlo do zajetí. Na britské straně došlo pouze k lehkému poškození \"Invincible\".\n\nLehký křižník \"Dresden\" unikal až do 14. března 1915, kdy byl u ostrovů Juana Fernándeze dostižen britskou flotilou a potopen vlastní posádkou. Tak skončila poslední loď Německé východoasijské eskadry. Na Dresdenu sloužil mimo jiné i Wilhelm Canaris - pozdější velitel Abweru.\n"}
{"id": "181556", "url": "https://cs.wikipedia.org/wiki?curid=181556", "title": "Pietro Mascagni", "text": "Pietro Mascagni\n\nPietro Antonio Stefano Mascagni (7. prosince 1863, Livorno – 2. srpna 1945, Řím) byl italský hudební skladatel, představitel verismu.\n\nPietro Antonio Stefano Mascagni se narodil v Livornu 7. prosince 1863 jako syn pekaře. Matka zemřela na tuberkulózu, když mu bylo 10 let. Od roku 1876 studoval v Livornu u Alfreda Soffrediniho (1854 – 1923). V šestnácti letech měl za sebou kompozici své první symfonie (c-moll) a řadu chrámových skladeb. V roce 1881 zkomponoval kantátu „In Finlanda,“ se kterou zvítězil ve skladatelské soutěži v Miláně. V následujícím roce byl přijat na milánskou konzervatoř. Mezi jeho učiteli a spolužáky byli přední italští operní skladatelé té doby, jako Arrigo Boito, Amilcare Ponchielli a Giacomo Puccini.\n\nAniž by dokončil studia, odešel Pietro roku 1885 z Milána a připojil se jako dirigent ke kočovné operetní společnosti, kterou vedl Vittorio Forli. Vystřídal ještě několik podobných zaměstnání. Ve společnosti Luigi Marescy se seznámil i se svou budoucí manželkou, zpěvačkou Argenide Marcellina Carbognani, známou jako Lina. S pomocí starosty města Cerignola se mu podařilo opustit Marescovu společnost a stal se ředitelem filharmonie města. Rovněž vyučoval hru na klavír a zpěv.\n\nV červenci roku 1888 byla v Miláně vypsána soutěž na jednoaktovou operu, pro kterou Mascagni zkomponoval své nejslavnější dílo, operu \"Cavalleria rusticana\". 3. února 1889 se Mascagni konečně oženil a hned následující den se mu narodil syn Domenico. Milánskou soutěž vyhrál a byl pozván k jejímu nastudování do Teatro Constanzi v Římě. Úspěch byl ohromující. Během několika měsíců byla hrána po celé Itálii. V prosinci jí uvedl Gustav Mahler v Budapešti a následovaly operní scény po celém světě, od Buenos Aires až po Petrohrad.\n\nV roce 1891 se stal otcem syna Edoarda, který byl přezdíván \"Dino\". O čtyři roky později přijal Pietro funkci ředitele hudební konzervatoře \"Liceo Rossini\" ve městě Pesaro (pojmenovaném na počest tamějšího rodáka Gioacchina Rossiniho).\n\nÚspěch operní prvotiny vyvolal velký zájem o další operní díla skladatele. Do roku 1898 chrlil tak Mascagni každým rokem nejméně jednu operu. Opery byly sice příznivě přijímány, ale žádný ohromující úspěch se již nedostavoval. Na přelomu století absolvoval úspěšné turné po Rusku. Dostalo se mu i pocty řídit koncert k uctění památky Giuseppe Verdiho v roce 1901. V témže roce uvedl Verdiho \"Rekviem\" ve Vídni.\n\nNáhle se však začalo zdát, že se štěstí od skladatele odvrací. Jeho americké turné bylo s výjimkou San Francisca neúspěšné. V roce 1903 se po problémech s úřady v Pesaru přestěhoval do Říma. Tam se stal ředitelem prestižního ústavu \"Scuola Musicale Romana\". O rok později získal výhodný kontrakt na vydávání svých děl u francouzského nakladatele \"Choudens\". \n\nV roce 1911 absolvoval sedmiměsíční, a tentokrát velmi úspěšné, turné po Jižní Americe. V Buenos Aires měla také premiéru jeho opera \"Isabeau\". Poslední premiérou před vypuknutím války byla opera \"Parisina\" na libreto básníka Gabrielle d'Annunzia. Na premiéře v Miláně se sešli téměř všichni významní italští skladatelé té doby, včetně Pucciniho a Giordana.\n\nSpolu s Puccinim vystupoval Mascagni ostře proti účasti Itálie v první světové válce. Měl k tomu i osobní důvod, neboť jeho syn Edoardo se stal válečným zajatcem. Po skončení války absolvoval ještě jednu cestu po Jižní Americe, kde slavil velké úspěchy, ale jako skladatel se již téměř odmlčel. \n\nEdoardo začal v roce 1924 v Livorně s výrobou motocyklů značky \"Junior\".\n\nMascagni od roku 1927 žil až do své smrti na Albergo Plaza v Římě. V roce 1932 vstoupil do fašistické strany Benita Mussoliniho. O tři roky později zemřel Edoardo během Mussoliniho válečného tažení v Etiopii.\n\nV roce 1940 se konaly oslavy 50 let jeho opery \"Cavalleria rusticana\". Při této příležitosti byla pořízena representativní nahrávka za autorova řízení. Sezóna 1943 – 1944 byla poslední operní sezónou Pietra Mascagniho. V La Scale v Miláně i opeře Opera di Roma v Římě se rozloučil představením opery \"L'amico Fritz\".\n\nZemřel 2. srpna 1945 v Římě. Pohřeb se konal 4. srpna za naprostého nezájmu představitelů italského státu. V roce 1951 byly jeho ostatky převezeny z Říma do rodného Livorna a teprve tehdy se mu dostalo oficiálního uznání.\n\n\nSi, 1919 Teatro Quirino, Řím\n\n\n\n\n\n\n\n"}
{"id": "181557", "url": "https://cs.wikipedia.org/wiki?curid=181557", "title": "Casiquiare", "text": "Casiquiare\n\nCasiquiare je řeka na jihu Venezuely (stát Amazonas). Je 410 km dlouhá. Povodí má rozlohu 45 000 km².\n\nVýznamnou část vody získává oddělením jedné třetiny průtoku od Orinoka na jeho horním toku. K tomu slouží přirozený kanál dlouhý přibližně 30 km se spádem 5 m. U města San Carlos se vlévá do řeky Río Negro v povodí Amazonky. Spojení dvou veletoků Jižní Ameriky představuje klasický případ bifurkace tj. rozdvojení řek.\n"}
{"id": "181567", "url": "https://cs.wikipedia.org/wiki?curid=181567", "title": "Fat Man", "text": "Fat Man\n\nAnglický název Fat Man (v českém překladu tlouštík nebo tlustý chlapec/muž) nesla plutoniová jaderná puma, která byla 9. srpna 1945 v 11.02 hod. svržena z amerického bombardéru B-29, pojmenovaného Bockscar, na japonské přístavní město Nagasaki. Puma explodovala ve výšce 550 m nad městem a při výbuchu uvolnila energii odpovídající výbuchu 22 000 t TNT tedy 88 TJ. Výbuch způsobil devastaci větší části města a okamžitou smrt asi 40 000 obyvatel. Dalších 25 000 lidí bylo zraněno a tisíce dalších později zemřelo na následky radioaktivního ozáření. Celkem zahynulo asi 74 000 obyvatel města. Atomové bomby Little Boy i Fat Man byly zkonstruovány v tajném komplexu v Los Alamos v poušti Nového Mexika pod vedením jaderného fyzika Roberta Oppenheimera.\n\n\n"}
{"id": "181570", "url": "https://cs.wikipedia.org/wiki?curid=181570", "title": "Ventuari", "text": "Ventuari\n\nVentuari ( ) je řeka ve Venezuele. Je přibližně 600 km dlouhá. Povodí má rozlohu 40 000 km².\n\nPramení v západní části Guyanské vysočiny a teče kopcovitou krajinou, která je porostlá tropickým lesem. Na řece se vyskytuje mnoho peřejí. Je to pravý přítok Orinoka.\n\nVyšší vodní stavy jsou v období dešťů od dubna do října.\n\nNa řece je na oddělených úsecích rozvinutá lodní doprava. Leží na ní malé město San Juan de Manapiare.\n"}
{"id": "181574", "url": "https://cs.wikipedia.org/wiki?curid=181574", "title": "Urogonimus macrostomus", "text": "Urogonimus macrostomus\n\nUrogonimus macrostomus patří do třídy motolic (\"Trematoda\"). Je to parazitický ploštěnec, jehož výskyt v přírodě je vázán na výskyt plže jantarku obecnou (\"Succinea putris\"). Dosahuje velikosti 10 mm.\n\nJako všechny motolice, má i Urogonimus macrostomus složitý vývojový cyklus. Dospělá motolice žije jako parazit ve střevech různých druhů ptáků (především pěvců). Produkuje vajíčka s pevným obalem, které tělo hostitele opouštějí společně s trusem. Trus se dostává na rostliny, kterými se živí jantarka obecná. Jestliže dojde k pozření vajíčka, ve střevě plže se z něj uvolní larva, penetruje trávicí trubici a usadí se v hepatopankreatu. Zde se vyvine v bohatě větvenou sporocystu a naroste do relativně velkých rozměrů. Sporocysta se přesune do hlavové části plže a začne silně pulzovat v nitru tykadla. Těmito nápadnými, rychlými pohyby vzbudí pozornost ptáka, který začne do plže klovat, dojde k prasknutí tykadla a uvolnění sporocyst. Pták sporocystu, obsahující několik stovek tzv. cerkarií, polkne a uvnitř jeho těla se cerkarie vyvinou v dospělce.\n\n"}
{"id": "181575", "url": "https://cs.wikipedia.org/wiki?curid=181575", "title": "ECHO protocol", "text": "ECHO protocol\n\nSlužba ECHO je internetový protokol definovaný v RFC 862. Původně byl navržen jako cesta, jak testovat a měřit síť IP. V současnosti se na měření sítě obvykle používají příkazy ping a traceroute.\n\nECHO server poslouchá na TCP nebo UDP portu 7, pokud přijdou na ECHO serverový port nějaká data, jsou vrácena klientovi beze změn.\n\nNa Linuxu bývá ECHO server zabudován do inetd démona. V některých linuxových distribucí nebývá Služba ECHO implicitně zapnuta - lze ji zapnout přidáním následujících řádek do souboru /etc/inetd.conf a reloadu konfigurace :\n"}
{"id": "181580", "url": "https://cs.wikipedia.org/wiki?curid=181580", "title": "Glen Coe", "text": "Glen Coe\n\nGlen Coe je údolí (ve skotské gaelštině \"Gleann Comhann, gleann\" = údolí) v oblasti Skotské vysočiny. Je považováno za jedno z nejkrásnějších míst Skotska a je součástí národní přírodní oblasti Ben Nevis a Glen Coe.\n\nJméno Glen Coe je často mylně překládáno jako „údolí nářků“, možná díky strmým horám, které zastiňují dno údolí před sluncem. Je to jméno obzvláště vhodné pro nechvalně známý Masakr v Glencoe, který zde proběhl koncem 17. století. Úzké údolí má dramaticky pochmurnou vznešenost a je na obou stranách sevřeno divokými a strmými horami. Směrem k Invercoe se krajina stává méně divokou.\n\nÚdolí má U profil vytvarovaný ledovcem z dob ledových, je asi 16 km dlouhé a dno je široké necelých 700 m, v „Pass of Glencoe“ se prudce zužuje na polovinu.\n\nGlen Coe bylo původně součástí majetku klanu Donaldů, ačkoliv ti se zánikem klanové struktury rozprodali většinu svých statků.\n\nVětšina údolí je nyní v majetku National Trust for Scotland, jehož informační centrum přibližuje jak přírodní, tak i historický význam údolí. Území bylo zakoupeno horolezcem a filantropem Percy Unna, který jej věnoval trustu za podmínky, že v údolí zůstane divoká příroda. Výstavba informačního centra vzbudila polemiku, neboť podle některých to bylo porušení pravidel Percy Unna. Původní středisko bylo později zavřeno a nové bylo zbudováno níže v údolí.\n\nPoslední část Glen Coe, kterou vlastní MacDonaldové, je oblast kolem Invercoe. V roce 1894 ji Donald Alexander Smith koupil a postavil zde majestátní statek Mount Royal. V roce 2002 Alistair MacDonald z Glencoe na poslední chvíli odkoupil zbývající pozemky od potomků lorda Strathcona. Alistair obdržel od šesti dárců nekrytý úvěr a okamžitě založil Glencoe Heritage Trust, neziskovou organizaci, která má chránit dědictví v Glencoe.\n\nGlen Coe je velmi oblíbeným turistickým cílem, částečně díky dramatické krajině a historii, částečně kvůli poloze na hlavní silnici A82, ale také pro své turistické a horolezecké možnosti. Je proslavené úrovní a pestrostí zimního lezení a většina cest je relativně snadno dostupná od hlavní silnice.\n\nMnoho turistů přichází do Glen Coe po West Highland Way, vedoucí po staré vojenské cestě \"Wade road\" přes Rannoch Moor. Tato cesta přechází řeku Etive u hotelu Kingshouse. Odtud je to asi 2 km k hornímu konci údolí a potom asi 2 km do údolí. Cesta dále sestupuje po Devil's Staircase, prudkém, balvany posetém zářezu napříč údolím směrem ke Kinlochleven.\n\nNa východní straně údolí Glen Etive, mimo vlastní Glen Coe, leží lyžařské středisko. Je používané především místními obyvateli. Dalšími zajímavými místy Glen Coe jsou „Studovna“ v „Pass of Glencoe“ a Ossianova jeskyně. V roce 1883 vztyčil klan MacDonaldů kříž „Iona“, který má připomínat členy klanu zabité během masakru v roce 1692. Malebné vodopády v Pass of Glencoe byly použity při natáčení filmu Monty Python a svatý grál. V údolí byly také natáčeny některé scény z filmu Harry Potter a vězeň z Azkabanu. Ve vesnici Glencoe je muzeum lidového umění.\n\nKromě několika roztroušených statků je jediným osídlením vesnice Glencoe, která leží na západním konci údolí blízko Invercoe, kde se řeka vlévá do zálivu Loch Leven. Asi 2 km západně na jižním břehu zálivu leží vesnice Ballachulish, v minulosti proslulá svým břidlicovým lomem, který je v provozu od roku 1760.\n\nProslulá hospoda \"Clachaig Inn\" s přilehlým kempem, mezi horolezci a turisty velmi oblíbená, leží v ohbí údolí asi 3 km od vesnice Glencoe. Hostel Scottish Youth Hostels Association leží u téže cesty asi 2 km od vesnice Glencoe. V údolí jsou 3 oficiální tábořiště.\n\n"}
{"id": "181585", "url": "https://cs.wikipedia.org/wiki?curid=181585", "title": "Downův syndrom", "text": "Downův syndrom\n\nDownův syndrom je geneticky podmíněná anomálie chromozomů (22 párů a 1 trojici). Nazývá se jinak i trizomie, aneuploidie atd. Molekulární podstata ale může být i translokace (připojení) chromozomu 21 na jiný chromozom. I takový postižený má fakticky tři kopie chromozomu 21, ale jen 46 samostatných chromozomů. Světový den Downova syndromu je stanoven na 21.března. \n\nDownův syndrom má tři různé formy změn v chromozomech.\n\nTranslokace může být balancovaná, to znamená, že postižený má v karyotypu pouze 45 chromozomů, nicméně jeho chromozom 21 je zdvojený. Takový člověk je pak fenotypově zdravý, netrpí Downovým syndromem. Všechny jeho gamety ale obsahují dvojitou genovou dávku chromozomu 21 a tedy všichni potomci takového člověka budou mít Downův syndrom.\n\n\nV Evropě je 92% dětí s Downovým syndromem zabito umělým potratem. Usmrcování dětí s Downovým syndromem je v České republice legální do 24. týdne od početí. Přitom nejmladší narozené dítě, které přežilo, se narodilo již ve 21. týdnu od početí.\n\nProti umělým potratům dětí s Downovým syndromem bojoval například francouzský vědec Jérôme Lejeune, který díky svým objevům umožnil prenatální diagnostiku Downova syndromu. Později uvedl: „\"Byl jsem lékař, který je měl uzdravovat. A když teď odcházím, mám pocit, že jsem přispěl k jejich zavržení.“\" \n\nJedná se o poměrně častý syndrom, vyskytuje se u jednoho narozeného dítěte ze 700–800, v České republice je to jedno z 1500 živě narozených dětí. Jeho vznik ovlivňuje stáří matky – pokud je matka starší 45 let, činí pravděpodobnost jeho vzniku 1:40.\n\nLidé s Downovým syndromem trpí tělesnými malformacemi, jejich duševní vývoj je zpomalený. Dále mají vyšší pravděpodobnost výskytu některých nemocí než běžná populace.\n\nPříznaky jsou následující:\n\n\nDěti trpí celkově sníženým svalovým tonusem (hypotonií). Vzrůst je malý, muži mívají kolem 147–162 cm a ženy asi 135–155 cm. Mohou se objevovat epileptické záchvaty, postižení jsou náchylnější ke kardiovaskulárním onemocněním a v dospělosti je 3–5× častěji postihuje Alzheimerova nemoc.\n\nDěti s Downovým syndromem (DS) jsou ve většině případů integrovány do běžných mateřských škol, část z nich pak pokračuje na prvním stupni základních škol. Vzdělávání dětí s DS také probíhá na základních školách speciálních, kde je výuka více prakticky zaměřená. Po ukončení povinné školní docházky mají možnost pokračovat ve studiu na praktických školách nebo na odborných učilištích. V současnosti mají lidé s DS v dospělosti problémy s pracovním zařazením (například chybí chráněné dílny).\n\nDownův syndrom je zatím možné diagnostikovat pouze vyšetřením vzorku placenty (biopsie choria- CVS) - či vody plodové - amniocentéza. CVS i amniocentéza mají bohužel riziko ztráty těhotenství v souvislosti s výkonem: 0,5-1%. Riziko amniocentézy a CVS ve zkušených rukou je stejné. Lékař, který tyto výkony provádí, by měl mít zkušenost s provedením minimálně 100 výkonů pod dozorem a provádět alespoň 100 výkonů ročně (2 týdně), aby si udržel dostatečnou erudici.\n\nOd října 2011 je možné stanovení rizika výskytu Downova syndromu analýzou DNA z krve matky testem MaterniT21 americké firmy Sequenom. Od roku 2012 nabízí prenatální neinvazivní test Downova syndromu a dalších častých chromozomálních vad (trizomie chromozomů 13 a 18)(zkratky NIPD, NIPT)) další americké společnosti (Ariosa, Verinata, Natera). Neinvazivní prenatální test častých trisomií je založen na sekvenaci (zjištění sledu bází), přiřazení úseků volné DNA v plasmě matky ke sledovaným chromozomům a statistickém porovnání jejich četnosti. Neinvazivní test častých aneuplodií je považován za screeningové (vyhledávací) vyšetření s vysokou citlivostí (více než 99%) a nízkou falešnou pozitivitou ( méně než 1%), což jsou parametry podobné klasickému vyšetření plodové vody nebo choria. Pro potvrzení pozitivního výsledku se doporučuje klasické vyšetření choria nebo plodové vody. Cena tohoto screeningového vyšetření již klesla v ČR pod 17 tisíc Kč a cílová cena pro pacienta závisí na tom jakou část hradí zdravotní pojišťovny (V ČR již (2019) hrazeno pojišťovnou při splnění určitých kritérií). NIPT (non-invasive prenatal testing) se kvůli ceně zatím asi nestane univerzálním screningovým testem Downova syndromu, ale určitá část těhotných s pozitivním současným screeningovým testem (kombinovaný test v prvním trimestru nebo triple test ve druhém trimestru), po oplození metodami asistované reprodukce nebo ve vyšším věku se pro NIPT rozhodne jako pro alternativu přímého vyšetření buněk plodu získaných amniocentesou nebo CVS.\n\nNejstarší archeologický doklad výskytu chromozomální anomálie je nález saské lebky z 7. století. Jsou i doklady plastik olmécké kultury, které mohou představovat jedince postižené Downovým syndromem; podobně i dítě na obraze \"Panna s dítětem\" Andrea Mantegny (1430-1506) nebo na portrétu Joshuy Reynoldse \"Portrét lady Cockburnové s jejími třemi staršími syny\" z roku 1773.\n\nPrvní informace dokumentující dítě s Downovým syndromem pochází od Étienne Esquirola z roku 1838, který jej označil za \"kretenismus\".\n\nSyndrom poprvé popsal anglický lékař John Langdon Down (1862), jeho podstatu - trisomii 21. chromozómu – objevil a vysvětlil francouzský lékař a genetik Jérôme Lejeune (1958). \n\n"}
{"id": "181586", "url": "https://cs.wikipedia.org/wiki?curid=181586", "title": "Atentát (film)", "text": "Atentát (film)\n\nAtentát je československý film z roku 1964. Zpracovává historické události atentátu na Heydricha z roku 1942.\nRežiséru Sequensovi se podařilo vytvořit poměrně přesnou a působivou historickou rekonstrukci celé akce, kterou na jedné straně rozehrál v širších mocenských souvislostech (boj mezi SS a Abwehrem, respektive mezi Heydrichem a Canarisem), na straně druhé v letmých črtách jednotlivých parašutistů (vystupují pod svými dobovými krycími jmény). Snímek podává obraz o akci, díky níž Velká Británie a Francie odvolaly podpis pod Mnichovskou dohodou v reakci na následný teror okupační moci. Přinos filmu je také v tom, že zaznamenal podobu místa, kde se atentát odehrál a které se pozdější výstavbou Prosecké radiály výrazně změnilo.\n\nFilm se v některých místech odchyluje od historických faktů:\n\n"}
{"id": "181587", "url": "https://cs.wikipedia.org/wiki?curid=181587", "title": "Mořské oko", "text": "Mořské oko\n\nMořské oko může znamenat:\n\n\n\n"}
{"id": "181588", "url": "https://cs.wikipedia.org/wiki?curid=181588", "title": "Jezírko", "text": "Jezírko\n\nJezírko může znamenat:\n"}
{"id": "181591", "url": "https://cs.wikipedia.org/wiki?curid=181591", "title": "Sídliště Jabloňová", "text": "Sídliště Jabloňová\n\nSídliště Jabloňová je malé brněnské sídliště v městské části Brno-Medlánky, rozkládající se na východě městské části při hranici s městskou částí Brno-Řečkovice a Mokrá Hora. Vzniklo na počátku 70. let a žije v něm třetina obyvatel Medlánek.\n\n\n"}
{"id": "181597", "url": "https://cs.wikipedia.org/wiki?curid=181597", "title": "František Vnuk", "text": "František Vnuk\n\nFrantišek Vnuk (* 8. dubna 1926, Červený Hrádok) je slovenský historik, publicista, technik a vysokoškolský profesor.\n\nFrantišek Vnuk studoval na Vysoké škole báňské v Ostravě. V roce 1949 emigroval do Rakouska a od roku 1950 žil v Austrálii. Tam v Adelaide vystudoval metalurgii a se stal asistentem, docentem a nakonec vysokoškolským profesorem. V letech 1955 až 1960 studoval v Adelaide také historii. V Austrálii se angažoval při organizování krajanského života, od roku 1970 spolupracoval s Světovým kongresem Slováků a od roku 1974 byl členem jeho poradního výboru.\n\nPo pádu komunistického režimu v Československu se vrátil na Slovensko, kde vyučoval na Římskokatolické cyrilometodějské bohoslovecké fakultě Univerzity Komenského v Bratislavě a zapojil se do práce Matice slovenské.\n\nVe svých dílech se věnuje převážně slovenským a církevním dějinám. Staví se přívětivě k válečnému Slovenskému státu a často kritizuje Československo. Papež Jan Pavel II. jej vyznamenal povýšením na rytíře řádu Řehoře I. Velikého.\n\n\n"}
{"id": "181622", "url": "https://cs.wikipedia.org/wiki?curid=181622", "title": "Lokální výbory na Maltě", "text": "Lokální výbory na Maltě\n\nOd roku 1993 se Malta dělí na celkem 68 tak zvaných \"local councils\" – tedy lokálních (místních) výborů (komun), které zabezpečují a představují základní formu místní samosprávy.\n\nJak jejich označení tak i funkce se poněkud vymykají běžným představám o administrativním dělení. Při překladu \"local council\" jako „místní výbor“ zůstává význam těchto celků jako území v pozadí; územní celky pak v podstatě nějaké vlastní jméno nemají, jmenují se zcela stejně jako město (resp. městečko), kde má ten který výbor sídlo.\n\nFunkce těchto místních výborů je zajistit místní správu a odlehčit tak úřadům jako je národní vláda, ministerstva a další, které do roku 1993 musely řešit i místní problémy. Zatímco oblasti jako rozpočet, obrana, zahraniční vztahy ale i vzdělání, sociální politika, ochrana prostředí, policie, sport, doprava a další patří do kompetencí ústřední vlády, jsou místní výbory zodpovědné za následující oblasti:\na další.\n\nPropojení těchto místních správních celků a výborů s ústřední vládou zaručuje \"The Department for Local Government\" (\"DLG\", Oddělení pro místní správu), které mimo jiné i dohlíží, že místní výbory byly legálně zvoleny a pracují v mezích zákona; další oblastí činnosti je koordinace s vládními celky.\n\nAttard, Balzan, Birgu (Vittoriosa), Birkirkara, Birżebbuġa, Bormla (Cospicua), Dingli, Fgura, Floriana, Għargħur, Għaxaq, Gudja, Gżira, Ħamrun, Iklin, Isla (Senglea, Città Invicta), Kalkara, Kirkop, Lija, Luqa, Marsa, Marsaskala (Wied il-Għajn), Marsaxlokk, Mdina (Città Notabile), Mellieħa, Mġarr, Mosta, Mqabba, Msida, Mtarfa, Naxxar, Paola (Raħal Ġdid), Pembroke, Pietà, Qormi (Città Pinto), Qrendi, Rabat, Safi, San Ġiljan (St. Julian's), San Ġwann, San Pawl il-Baħar (St. Paul's Bay), Santa Luċija, Santa Venera, Siġġiewi (Città Ferdinand) , Sliema, Swieqi, Tarxien, Ta' Xbiex, Valletta, Xgħajra, Żabbar (Città Hompesch), Żebbuġ (Città Rohan), Żebbuġ, Żejtun (Città Beland), Żurrieq\n\nFontana, Għajnsielem, Għarb, Għasri, Kerċem, Munxar, Nadur, Qala, Rabat (Victoria), San Lawrenz, Sannat, Xagħra, Xewkija, Żebbuġ\n\n\n"}
{"id": "181628", "url": "https://cs.wikipedia.org/wiki?curid=181628", "title": "Anna Lehnická", "text": "Anna Lehnická\n\nAnna Lehnická, \"Anna Přemyslovna\", \"Anna Vratislavská\" nebo také Anna Česká (1201/1204 zřejmě v Praze – 23. června 1265 Vratislav) byla dcera Přemysla Otakara I., manželka Jindřicha II. Pobožného a slezská a polská kněžna.\n\nAnna se provdala za Jindřicha II. Pobožného někdy mezi lety 1214–1220. Přemysl Otakar I. chtěl patrně tímto sňatkem neutralizovat vliv Děpolticů na dvoře Jindřicha I. Bradatého, jehož sestra Adéla Zbyslava Slezská byla manželkou vyhnaného Děpolta III. Kněžna Anna měla s Jindřichem II. Pobožným asi deset dětí. Její manžel zemřel v bitvě u Lehnice 9. dubna 1241.\nAnna jako kněžna-vdova byla zřejmě rok regentkou, i když v této věci panují určité pochybnosti. Jediným svědectvím je totiž legenda vzniklá na začátku 14. století a dvě kněžnou Annou podepsané listiny vydané roku 1242. Brzy se však vlády ujal její nejstarší syn Boleslav Lysý. Ten vládl spolu se svými mladšími bratry, zejména s Jindřichem, do roku 1248, kdy došlo k rozdělení (dolního) Slezska. Boleslav spolu s Konrádem vládl v Lehnici a Jindřich s Vladislavem ve Vratislavi, kde měla své sídlo i kněžna Anna. Od té doby často vystupuje na listinách svého syna Jindřicha III. Vratislavského.\n\nKněžna Anna používala vlastní pečeť: \"ANNA DEI GRACIA ZLESIE DVCISSA IVNIOR\".\n\nJiž roku 1242 předala kněžna Anna opatovickým benediktinům les ve slezském Křešově (\"locum in silva, que Cressebor nuncupatur\"). Na konci 13. století vznikl křesoborský klášter, kam byli přivedeni cisterciáci.\n\nPo smrti svého manžela převzala náklady na dokončení stavby františkánského kláštera ve Vratislavi. Roku 1253 přivedla do špitálu sv. Alžběty ve Vratislavi křižovníky s červenou hvězdou, řád, který v Praze založila její sestra Anežka. Na této fundaci se podíleli i její synové. Špitál byl umístěn na místě dvora kněžny Anny na levém břehu řeky Odry. Špitál obdržel pouze část Annina pozemku, další část byla určena pro založení kláštera klarisek, které přišly rovněž z Prahy roku 1257. Kostel konventu byl vysvěcen vratislavským biskupem roku 1260. Tento klášter se stal pohřebištěm slezských piastovských knížat a kněžen ve středověku a novověku.\n\n\n\n"}
{"id": "181629", "url": "https://cs.wikipedia.org/wiki?curid=181629", "title": "Glykolýza", "text": "Glykolýza\n\nGlykolýza (z řeckého \"glykos\", sladký a \"lysis\", rozpad) je metabolická dráha přeměny glukosy na dvě molekuly pyruvátu za čistého výtěžku dvou molekul ATP a dvou molekul NADH. Probíhá v cytosolu buněk.\n\nSkládá se z deseti kroků, každý z nich katalyzuje jiný enzym.\n\nOd šesté reakce se díky rozdělení šestiuhlíkatého cukru na dva tříuhlíkaté ve čtvrté reakci odehrává všechno zdvojeně, výtěžek glykolýzy jedné molekuly glukózy je tedy čtyři molekuly ATP a dvě molekuly NADH+H. V první a třetí reakci se ale dvě molekuly ATP spotřebovaly, čistý výtěžek je tedy menší.\n\nZa anaerobních podmínek je pyruvát redukován v procesu mléčného kvašení za vzniku laktátu nebo v procesu alkoholové kvašení za vzniku ethanolu a CO, příp. dalšími druhy kvašení. Jako redukční činidlo je využíván NADH, který tímto regeneruje na svoji oxidovanou formu NAD+ a může být opětovně využit v glykolytické dráze jako příjemce elektronů. Za aerobních podmínek je pyruvát dále oxidován v Krebsově cyklu a následnou oxidativní fosforylací na vodu a CO za dalšího vzniku přibližně 36 molekul ATP. Regenerace NADH probíhá přenosem elektronů řadou oxidoredukčních reakcí oxidativní fosforylace až na konečný akceptor elektronů, kyslík.\n\nGlykolýza, navzdory svému relativně malému energetickému výtěžku, umožňuje zajistit životní funkce celé řady bakterií (bezvýhradně pak bakteriím anaerobním), významně se ale uplatňuje i při energetickém metabolismu vyšších organismů, kteří mají energetické nároky mnohonásobně vyšší. Mezi její výhody patří zejména rychlost tvorby ATP (může být až 100krát rychlejší než tvorba ATP v rámci oxidativní fosforylace) a nezávislost na kyslíku.\n\n"}
{"id": "181632", "url": "https://cs.wikipedia.org/wiki?curid=181632", "title": "Mechové jezírko (Krkonoše)", "text": "Mechové jezírko (Krkonoše)\n\nMechové jezírko je jezírko, které se nachází v moréně údolí Kotelského potoka pod Kotelními jámami v Krkonošském národním parku v okrese Semily v Krkonoších. Je to jediné ledovcové jezero na české straně \"Krkonoš\". Leží 1 km severoseverozápadně od osady Dolní Mísečky. Je hrazené morénou. Jezírko má rozlohu 460 až 480 m². Dosahuje hloubky přibližně 0,8 až 1,2 m. Leží v nadmořské výšce 1060 m.\n\nV jezírku pramení přítok Kotelského potoka, který je přítokem Jizerky. Při nízkém stavu vody jezírko vysychá.\n\nJezírko je přístupné od parkoviště v Dolních Mísečkách, volný přístup veřejnosti však vzhledem k ochraně přírody není povolen.\n\nSilně zarůstá mechorosty (mech rašeliník – rašeliník Dusénův), čemuž vděčí za svůj název.\n\n\n"}
{"id": "181633", "url": "https://cs.wikipedia.org/wiki?curid=181633", "title": "Poustka", "text": "Poustka\n\nNázev Poustka má více sídel:\n\nnebo také:\n\nJako poustka se v minulosti označovalo obecní skladiště, vzdálené od centra. Správce takového skladiště se nazýval poustecký.\n"}
{"id": "181637", "url": "https://cs.wikipedia.org/wiki?curid=181637", "title": "Brložec", "text": "Brložec\n\nNázev Brložec má více sídel:\n"}
{"id": "181638", "url": "https://cs.wikipedia.org/wiki?curid=181638", "title": "Kateřina (rozcestník)", "text": "Kateřina (rozcestník)\n\nJméno Kateřina může znamenat:\n\n\n"}
{"id": "181639", "url": "https://cs.wikipedia.org/wiki?curid=181639", "title": "Marcus Manilius", "text": "Marcus Manilius\n\nMarcus Manilius (1. století nl.) byl římský básník a autor díla \"Astronomica\", které v pěti knihách podává výklad antické astrologie a stoické filosofie.\nJe po něm pojmenován kráter Manilius na přivrácené straně Měsíce.\n\nO Maniliově osobě není známo takřka nic, neboť z antiky se o něm nedochovaly žádné životopisné údaje či zprávy. Všechny informace o Maniliovi se proto vysuzují pouze z textu jeho díla, básně \"Astronomica\". Z něj vyplývá, že žil se vší pravděpodobností na sklonku vlády císaře Augusta a za vlády Tiberiovy (např. v I. knize, v. 899-890, najdeme zmínku o masakru Varových legií v Teutoburském lese r. 9 po Kr.: \"cum fera ductorem rapuit Germania Varum/ infecitque trium legionum sanguine campos\"). Pokud jde o Maniliovo jméno, bývá v titulech středověkých rukopisů zmiňován jako „M[arcus] Manilius“ nebo „Manlius“.\n\nManiliův filosoficko-didaktický epos \"Astronomica\" s astronomicko-astrologickou tematikou čítá pět knih.\nZde pátá kniha náhle končí. Epos je pravděpodobně nedokončen, chybí v něm několik pasáží, o kterých básník slíbil, že o nich pojedná.\n"}
{"id": "181641", "url": "https://cs.wikipedia.org/wiki?curid=181641", "title": "Karlín (rozcestník)", "text": "Karlín (rozcestník)\n\nNázev Karlín má více sídel:\n\n\n"}
{"id": "181647", "url": "https://cs.wikipedia.org/wiki?curid=181647", "title": "Marketa", "text": "Marketa\n\nNázev Marketa má více sídel:\n"}
{"id": "181649", "url": "https://cs.wikipedia.org/wiki?curid=181649", "title": "Vikersund", "text": "Vikersund\n\nVikersund je administrativní centrum norské obce Modum, která spadá do samosprávné jednotky Viken nacházející se v jihovýchodním Norsku. Nachází se u jižního konce jezera Tyrifjorden. V roce 2006 zde žilo 2529 obyvatel. Je znám především proto, že se zde nachází mamutí můstek určený pro lety na lyžích pojmenovaný Vikersundbakken.\n"}
{"id": "181650", "url": "https://cs.wikipedia.org/wiki?curid=181650", "title": "Výbor", "text": "Výbor\n\nVýbor je kolektivní orgán právnické osoby nebo jejího orgánu. Výborem se obvykle nazývá užší sbor, do nějž je zvoleno či jmenováno pouze několik členů ze širšího sboru nebo širšího vedení organizace. Jako výbor se někdy označuje též jiné zastupitelstvo, tedy sbor zmocněný k zastupování určité územní veřejnoprávní korporace (stát, obec, kraj, městská část). \n\n"}
{"id": "181651", "url": "https://cs.wikipedia.org/wiki?curid=181651", "title": "Vikersundbakken", "text": "Vikersundbakken\n\nVikersundbakken je jediný mamutí skokanský můstek nacházející se ve skandinávských zemích. Nachází se v Norsku v blízkosti obce Vikersund. Se svým rekordem v délce skoku – 253.5 m (2017), který drží rakouský skokan Stefan Kraft, jde o největší skokanský můstek na světě. V roce 2010 prodělal kompletní rekonstrukci a jeho nynější parametry jsou K-200 a HS 240.\n\nKromě mamutího můstku s HS 240, se zde nacházejí velký můstek s HS 117 a podstatně menší můstky s konstrukčním bodem 65 m, 45 m, 25 m, 15 m a 10 m.\n\nMůstek zde byl původně postaven již roku 1936, avšak na mamutí můstek byl přestavěn až roku 1966, tehdy zde norský skokan Bjørn Wirkola stanovil novou hodnotu světového rekordu, 146 m. Můstek byl mnohokrát renovován, naposledy před mistrovstvím světa v letech na lyžích, které se konalo v roce 2000. V roce 2006 se Vikersundbakken stal prvním mamutím můstkem, který má k dispozici umělé osvětlení a v roce 2007 prvním mamutem v historii, který uspořádal noční závod v letech na lyžích.\n\nKvůli MS v letech na lyžích v roce 2012 prodělal můstek Vikersundbakken v roce 2010 kompletní rekonstrukci. Původní mamut byl v květnu 2010 stržen. Profil nového navrhli bratři Goriškovi, kteří stojí i za Letalnicí. Můstek byl zasazen více do svahu, byla vybudována štěrková bočnice. Bylo tak dosaženo zlepšení eliminace větru. Zároveň se z Vikersundbakkenu stal největší můstek na světě. Konstrukční bod je nyní nastaven na 200 metrech a Hill size činí 225 metrů. Nájezd umožňuje rychlost až 108 km/h. Kompletní přestavba přišla v přepočtu zhruba na 240 milionů Kč. První skokané se na můstku představili 9.2.2011. První závody SP se uskutečnily 12.2.2011 - 13.2.2011. V roce 2012 pak Vikersund hostil MS v letech na lyžích.\n"}
{"id": "181655", "url": "https://cs.wikipedia.org/wiki?curid=181655", "title": "Wielki Staw", "text": "Wielki Staw\n\nWielki Staw (německy \"Großer Teich\") je ledovcové jezero, které se nachází na jihozápadě Polska na severní straně Krkonoš na území polského krkonošského národního parku. Toto karové jezero vzniklo v ledovcovém kotli na severovýchodním úbočí Stříbrného hřbetu. Je uzavřeno morénou a skalním prahem. Moréna se skládá z kamení, písku a hlíny. Je to největší jezero \"Krkonoš\". Má rozlohu 8,5 ha. Dosahuje maximální hloubky 25 m. Leží v nadmořské výšce 1225 m. Stěna karu je vysoká 180 m a moréna 30 m.\n\nJezerem protéká Biały Potok (povodí Bobru), jehož pramen se nachází v západní stěně kotle.\n\nVoda v jezeře je čistá a průzračná. Ani v létě nepřesahuje 14 °C. V zimě je více než půl roku pokryto ledem.\n\nBřehy jsou porostlé subalpinským rostlinstvem (vrba laponská, bříza trpasličí, kosodřevina). Ve vodě roste vzácná vodní kapradina šídlatka jezerní, pozůstatek doby ledové.\n\nVzhledem k výjimečnému rostlinstvu a jedinečným formám života je jezero a jeho okolí přírodní rezervací, do které platí zákaz vstupu. Jezero je možné si prohlédnout z horní části kotle, kde vedou turistické značky:\n\n\n"}
{"id": "181658", "url": "https://cs.wikipedia.org/wiki?curid=181658", "title": "Boston College", "text": "Boston College\n\nBoston College je renomovaná soukromá katolická univerzita výzkumného typu nacházející se v Chestnut Hill ve státě Massachusetts. Je jednou z nejstarších a největších jezuitských škol v USA a je považována za jednu z nejprominentnějších vysokých škol na světě v oblasti katolické teologie a filosofie.\n\n\n"}
{"id": "181659", "url": "https://cs.wikipedia.org/wiki?curid=181659", "title": "Čeladenka", "text": "Čeladenka\n\nČeladenka je potok v Moravskoslezském kraji, přítok řeky Ostravice, který odvodňuje menší území na jihozápadě okresu Frýdek-Místek. \n\nČeladenka pramení v Moravskoslezských Beskydech v nadmořské výšce kolem 840 m na severozápadních svazích hory Trojačka (987 m). První kilometr spadá potůček na jihozápad, pak se obrací a po celý zbytek své cesty zachovává směr k severu. Čeladenka na svém horním toku je horskou bystřinou, která vytváří hluboké, 8 km dlouhé údolí mezi masívy Kněhyně na západě a Smrku na východě; na tomto úseku klesá o 350 výškových metrů. Při ústí jednoho z drobných přítoků se na pravém břehu Čeladenky rozkládá přírodní rezervace V Podolánkách, chránící smrkový porost na rašeliništi. S již značně zmírněným spádem vystupuje potok u Hamrů z úzkého údolí do široké podhorské kotliny, protéká po celé délce obce Čeladná a poblíž železniční zastávky Nová Dědina na počátku Frýdlantu nad Ostravicí vyúsťuje zleva do řeky Ostravice, která pak vody Čeladenky odnáší dál do Odry. Těsně před tímto místem je Čeladenka krátkým kanálem propojena se souběžně probíhající Frýdlantskou Ondřejnicí, jejíž přirozený tok se jinak vylévá do Ostravice až o dva kilometry po proudu, poblíž centra Frýdlantu. V případě povodně tak ústí Čeladenky slouží pro Frýdlantskou Ondřejnici jako odlehčovací rameno.\n\n\"(levý/pravý)\"\n\nDalší přítoky jsou zleva\nMečová, Suchý potok, Korabský potok a Frýdlantská Ondřejnice,\nzprava\nDešťanský potok, Psí doliny a Matulákův potok.\n\nHlásný profil:\n"}
{"id": "181660", "url": "https://cs.wikipedia.org/wiki?curid=181660", "title": "MiKTeX", "text": "MiKTeX\n\nMiKTeX je software obsahující kompilátor TeXu, LaTeXu a spřízněných variant. Pracuje na platformě Microsoft Windows, vyvíjí jej Christian Schenk. Jeho součástí je textový editor TeXworks určen pro základní upravování zdrojového textu.\n\nVýznačným rysem této distribuce je snadná instalace jakož i možnost automaticky nahrávat nové verze komponent a balíčků z internetu. Současná stabilní verze MiKTeXu je 2.9.\n\n\n"}
{"id": "181661", "url": "https://cs.wikipedia.org/wiki?curid=181661", "title": "Džódó", "text": "Džódó\n\nDžódó ( ) je japonské bojové umění využívající džó - krátkou hůl z tvrdého dřeva. Džódó znamená v japonštině \"cesta džó\". Starším výrazem pro džódó je džódžucu (杖術) - \"technika džó\". Džó vzniklo jako nástroj profesionálních bojovníků zejména pro boj s katanou. Je ceněno pro extrémní jednoduchost, proměnnou bojovou vzdálenost a množství způsobů, jimiž lze protivníka napadnout.\n\nExistovalo více než 70 škol džódžucu, z nichž nejstarší (a jedinou dochovanou) je Šintó Musó rjú, pocházející ze 17. století. Slovo Šintó (神道) v názvu školy znamená \"cesta bohů\", Musó (夢想) je \"vnuknutí\" či \"vize\" a také se může vztahovat k příjmení zakladatele školy (Musó Gonnosuke) a rjú (流) značí myšlenkovou \"školu, směr, styl\". Dvacátý pátý hlavní představitel školy Takadži Šimizu začal používat termín džódó, čímž vyjádřil, že původně bojové umění má sloužit i vyššímu filozofickému účelu.\n\nDžó také používají některé další školy jako přidruženou zbraň, ať již jako přípravu na střetnutí se soupeřem používajícím džó, či jako improvizovanou zbraň (například zlomenou naginatu). Délka a rozměry džó závisí na škole, a pohybuje se zhruba mezi 90-150 cm. Džó používané v Šintó Musó rjú má délku 4 šaku 2 sun 1 bu, tj. přibližně 128 cm.\n\nZa zakladatele tohoto umění je považován Musó Gonnosuke Kacujoši, který v roce 1605 zápasil s mistrem meče Mijamotou Musašim. Popis jeho zápasů se předával delší dobu ústně, takže nejde o prokazatelná fakta ale spíše legendu, jejíž různá podání se v detailech liší.\n\nGonnosuke vyzbrojený pravděpodobně bó (nebo dlouhým bokkenem) vyzval v roce 1605 na souboj neporazitelného mistra Musašiho, který byl vyzbrojen patrně dlouhým a krátkým mečem. Musaši pravděpodobně zablokoval soupeřovu zbraň takzvaným „x-blokem“ (džudžidome). Gonnosuke tak byl donucen buď se vzdát anebo ustoupit a čelit okamžitému protiútoku, který by však dlouhou holí nestihl odvrátit. Byl tedy poražen, ale Musaši mu daroval život. Zahanbený Gonnosuke prchnul do chrámu Kamado Šintó na vrcholu hory Hóman na Kjúšú. Tam 37 dní meditoval a prováděl rituály chudoby a odříkání. Poslední noci měl údajně boží vnuknutí, na jehož základě vyřezal kulatou hůl dlouhou 4 šaku, dvě sun a jedno bu (necelých 128 cm). Džó bylo delší než běžné meče té doby, ale kratší než rokušaku bó. Větší obratností této tyče Gonnosuke porazil Musašiho ve druhém souboji. Způsob provedení je nejistý, ale džó zablokované pomocí džudžidome lze rychle přetočit mimo bok a stejným pohybem použít druhého konce tyče k protiútoku. Gonnosuke mohl zvítězit právě tímto způsobem. Podle jiných legend však mistr Musaši zůstal po celý život neporažen.\n\nStará škola (neboli korjú) Šintó Musó rjú s více než čtyřsetletou tradicí je stále vyučována. Studium je vedeno formou kat džó proti meči, a zahrnuje přes 60 takovýchto kat stupňující se obtížnosti. V rámci této školy se také vyučuje 12 kat s mečem a další přidružené zbraně, například tandžó (vycházková hǔl), kusarigama (tyč se srpem a závažím na řetězu) či policejní džutte, které ovšem cvičí pouze pokročilí studenti. Dle této školy se v džódó nepořádají žádné turnaje.\n\nMistr Takadži Šimizu vytvořil ve druhé polovině 20. století pro potřeby Japonské federace kendó moderní formu zvanou krátce Seitei džódó nebo též Zen Nihon kendó renmei džódó. Seitei džódó obsahuje 10 mírně upravených kat z Šintó Musó rjú a dvě další katy nejasného původu. Na rozdíl od tradiční formy se v této variantě se pořádají i soutěže ve správnosti a přesnosti provedení kat.\n\nDalší moderní formou džódó (nijak nesouvisející s tradičními školami) jsou různé styly Aikidžó, cvičené v rámci Aikidó primárně za účelem demonstrace a lepšího pochopení jeho principů.\n\n\n"}
{"id": "181673", "url": "https://cs.wikipedia.org/wiki?curid=181673", "title": "Apure", "text": "Apure\n\nApure ( ) je řeka ve Venezuele, největší levý přítok Orinoka. Je 1 580 km dlouhá. Povodí má rozlohu 130 000 km².\n\nPramení v pohoří Kordilera Mérida a teče ze západu na východ Orinockou nížinou. Do Orinoka ústí několika rameny. Povodí je silně asymetrické díky značnému rozvětvení levých přítoků a absenci pravých.\n\nVyšší vodní stavy jsou v období dešťů od května do října až listopadu. Dochází k silným povodním. Průměrný roční průtok je přibližně 2 000 m³/s.\n\nV období dešťů je lodní doprava možná téměř v celé délce, v období sucha jen do města San Fernando de Apure, které leží při ústí levého přítoku Portugesa.\n"}
{"id": "181674", "url": "https://cs.wikipedia.org/wiki?curid=181674", "title": "Letiště Tábor", "text": "Letiště Tábor\n\nLetiště Tábor (kód ICAO: LKTA) je veřejné vnitrostátní letiště, které se nachází se na jihovýchodním okraji jihočeského města Tábor poblíž hlavní silnice E55 ve směru Sezimovo Ústí a Planá nad Lužnicí. Letiště vlastní a provozuje občanské sdružení Aeroklub Tábor. Aeroklub je hlavním subjektem provozující letovou činnost na letišti. Letiště je využíváno převážně plachtaři, parašutisty a piloty motorových i ultralehkých letounů. V areálu letiště se pořádají také letecké dny, koncerty populární hudby a setkání leteckých modelářů.\n\nAeroklub Tábor v současné době sdružuje asi 100 členů, z tohoto 70 aktivních. Nejsilnější zastoupení mají plachtaři (50 členů), piloti motorových letadel (13 členů) a piloti balónů (10 členů). Letadlový park je dnes tvořen běžnými typy letadel používaných v českých aeroklubech. Plachtaři mohou používat jednomístné kluzáky Cirrus a VSO-10. K výcviku slouží tři celokovové kluzáky Let L-13 Blaník a jeden LET L-23 Super Blaník. Motoroví piloti létají na typech Z-226 MS, Z-142, Z-43, L-13SW Vivat, L-200 Morava, L-60S a Antonov An-2. Letadlový park se během roku mírně obměňuje a po dohodě lze na letiště zapůjčit i jiné typy letounů. Činnost zde provozuje také Středisko pilotního výcviku ULLa Aeroklubu Tábor, které má k dispozici letoun Trener UL. Balonisté mají k dispozici dva horkovzdušné balóny.\n\n\n\n"}
{"id": "181677", "url": "https://cs.wikipedia.org/wiki?curid=181677", "title": "Seznam osobností vyznamenaných 28. října 2001", "text": "Seznam osobností vyznamenaných 28. října 2001\n\nSeznam osobností, které prezident České republiky Václav Havel vyznamenal nejvyššími státními vyznamenáními 28. října 2001.\n\nV tomto roce nikdo neobdržel.\n\n\n\n\n\n\n\n\n\n"}
{"id": "181680", "url": "https://cs.wikipedia.org/wiki?curid=181680", "title": "Seznam osobností vyznamenaných 28. října 2000", "text": "Seznam osobností vyznamenaných 28. října 2000\n\nToto je seznam osobností, které prezident České republiky Václav Havel vyznamenal nejvyššími státními vyznamenáními 28. října 2000.\n\n\n\n\n\n\n\n\n"}
{"id": "181689", "url": "https://cs.wikipedia.org/wiki?curid=181689", "title": "Seznam osobností vyznamenaných 28. října 1999", "text": "Seznam osobností vyznamenaných 28. října 1999\n\nSeznam osobností, které prezident České republiky Václav Havel vyznamenal nejvyššími státními vyznamenáními 28. října 1999.\n\n\n\n\n\n\n\n"}
{"id": "181692", "url": "https://cs.wikipedia.org/wiki?curid=181692", "title": "Seznam osobností vyznamenaných 28. října 1998", "text": "Seznam osobností vyznamenaných 28. října 1998\n\nSeznam osobností, které prezident České republiky Václav Havel vyznamenal nejvyššími státními vyznamenáními 28. října 1998.\n\n\n\n\n\n\n\n\n\n"}
{"id": "181693", "url": "https://cs.wikipedia.org/wiki?curid=181693", "title": "Chráněná krajinná oblast Lužické hory", "text": "Chráněná krajinná oblast Lužické hory\n\nChráněná krajinná oblast Lužické hory byla vyhlášena v roce 1976. Nyní je na rozloze 264 km², určená k ochraně rozmanité krajiny pískovcových skalních měst a znělcových, trachytových a čedičových kuželů.\nTyto význačné geomorfologické útvary jsou doprovázeny zbytky přirozených lesních porostů ve vrcholových partiích (buk, jedle, javor, jilm a doubrava), vlhkými horskými a podhorskými loukami s výskytem vzácných druhů rostlin a nivami potoků. Na území CHKO bylo v roce 2001 celkem 12 maloplošných chráněných území., v roce 2011 již 19.\n\nÚzemí CHKO Lužické hory kromě vlastních Lužických hor zasahuje také do okolních geomorfologických jednotek – do Ještědsko-kozákovského hřbetu, Ralské pahorkatiny a Českého středohoří. CHKO Lužické hory sousedí s Národním parkem České Švýcarsko, CHKO České středohoří a CHKO Labské pískovce.\n\nZ německé strany navazují na Lužické hory Žitavské hory obdobného charakteru, přírodního i kulturního vývoje, které se liší jen pojmenováním a státní hranicí.\n\nV roce 1956 bych schválen zákon číslo 40 / 1956 Sb., který uložil založení odborných pracovišť zaměřených na státní ochranu přírody. V tehdejším Libereckém kraji jak ochranu památek, tak přírody zajišťoval Vlastivědný ústav se sídlem v Liberci. Po přijetí citovaného zákona na území Ústeckého kraje byl úkol svěřen samostatnému referátu Krajskému národnímu výboru v Ústí nad Labem. Rada KNV zřídila roku 1958 krajské středisko památkové péče a ochrany přírody. Po vzniku Severočeského kraje k 1. červenci 1960 byl zřízen samostatný referát zde, byl podřízen odboru kultury KNV. Toto středisko připravilo návrhy na zřízení několika CHKO na území kraje včetně CHKO Lužické hory.\n\nCHKO Lužické hory byla založena 19. března 1976 výnosem Ministerstva kultury č.j. 6.927/76. Při založení měla na starosti území v rozsahu 265 km² v okresech Děčín, Česká Lípa, v malém i v okrese Liberec. Ve své péči měla 5 státních přírodních rezervací (SPR), 1 chráněné naleziště (CHN) a 3 chráněné přírodní výtvory (CHPV). Prvním sídlem správy CHKO byl v roce 1976 Děčín, od 1. ledna 1979 byla v Jablonném.\n\nPo zrušení krajských národních výborů a jejich středisek byly správy všech CHKO k 1. lednu 1991 předány pod Český ústav ochrany přírody v Praze řízené Ministerstvem kultury. Brzy poté vzniklo Ministerstvo životního prostředí ČR a podřídilo si všech 23 správ CHKO v České republice, začlenilo je do samostatného útvaru. V březnu 1995 ministr zrušil Český ústav ochrany přírody a zřídil dvě nové organizace – Agenturu ochrany přírody a krajiny ČR a Správu chráněných krajinných oblastí. Obě organizace měly sídlo v Praze, po republice mají detašovaná pracoviště.\n\nSvé sídlo Správa CHKO Lužické hory musela v roce 1991 opustit (výpověď nového majitele objektu) a přestěhovala se v říjnu do budovy Městského úřadu v Novém Boru na náměstí Míru. Tehdy měla 8 pracovníků. Brzo se ukázaly nové prostory jako nedostatečné, protože se přistěhovaly do budovy další organizace.\n\nV době svého založení (rok 1976) měla CHKO tyto chráněné lokality:\n\nPo přijetí dalších zákonů byly lokality přeregistrovány do jiných kategorií (NPR, NPP, PR a PP) a postupem času jejich počet vzrostl.\n\nSpráva přesídlila na adresu 471 25 Jablonné v Podještědí, Školní 12. Městečko Jablonné je nyní v okrese Liberec. Počet maloplošných chráněných území koncem roku 2011 dosáhl 19, plus jednu lokalitu (NPP Čertova zeď) spravuje CHKO mimo plochu \"svého\" území.\n\n\n\n\n\n"}
{"id": "181694", "url": "https://cs.wikipedia.org/wiki?curid=181694", "title": "Bohumil Němeček (boxer)", "text": "Bohumil Němeček (boxer)\n\nBohumil Němeček (2. ledna 1938 Tábor – 2. května 2010, Ústí nad Labem) byl český boxer, olympijský vítěz a mistr Evropy.\n\nV mládí začal v rodném městě sportovat, hrál hokej, ale brzy přešel (od roku 1955) do boxerského ringu. Po přestěhování do Děčína pracoval jako řidič ČSAD Děčín; úsilí a vůle jej přivedla z místního boxerského klubu Lokomotiva až do československé reprezentace v lehké welterové váze (do 63,5 kg).\n\nNa XVII. letních olympijských hrách 1960 v Římě - na své první velké mezinárodní akci - se nečekaně, ale zaslouženě probojoval  až do finále, kde vítězstvím nad Quarteyem z Ghany se stal třetím československým boxerem, po J.Tormovi v Londýně 1948 a Jánu Zacharovi v Helsinkách 1952, který na LOH vybojoval zlatou medaili pro vlast.\n\nNa Mistrovství Evropy v Moskvě 1963 získal bronzovou; na ME v Římě 1967 ve welterové váze (do 67 kg) ve velmi silné konkurenci postupně vyřadil 11 soupeřů a získal zlatou medaili a titul mistra Evropy.\n\nBohumil Němeček se po roce 1968 dále věnoval boxu, ale již jako hlavní trenér v Ústí nad Labem. Ze zdravotních důvodů odešel do invalidního důchodu.\n\nOlympijský vítěz B. Němeček je uveden v knize Jaroslava Kirchnera – \"Hvězdy českého sportu\" (2000). Jako krédo používal citát: \"„Vůle, síla a vytrvalost - to mi dal sport do života.“\"\n\n\n"}
{"id": "181695", "url": "https://cs.wikipedia.org/wiki?curid=181695", "title": "Lipník nad Bečvou I-Město", "text": "Lipník nad Bečvou I-Město\n\nLipník nad Bečvou I-Město je název městské části, část obce Lipník nad Bečvou v okrese Přerov. V roce 2011 měla 6906 obyvatel a nacházelo se v ní 1219 domů.\n"}
{"id": "181698", "url": "https://cs.wikipedia.org/wiki?curid=181698", "title": "Robinson Crusoe", "text": "Robinson Crusoe\n\nŽivot a zvláštní podivná dobrodružství Robinsona Crusoa, námořníka z Yorku (The Life and Strange Surprizing Adventures of Robinson Crusoe, of York) je kniha anglického autora Daniela Defoa, která byla poprvé vydána roku 1719. Kniha je považována za zakládající a klasické dílo subžánru robinzonáda.\n\nTraduje se, že jako základ příběhu sloužilo Danielu Defoeovi vyprávění o skotském námořníkovi Alexandru Selkirkovi. Podle historiků však Selkirkův příběh byl jen jedním z inspiračních zdrojů, a ne nejvýznamnějším.\n\nSelkirk byl roku 1704 na vlastní žádost vysazen z lodi. Ostrov v Tichém oceáně, na kterém prožil čtyři roky a čtyři měsíce, než byl náhodou nalezen a dopraven zpět do Anglie, dnes nese jméno Ostrov Robinsona Crusoe, patří státu Chile a má poměrně chladné klima, takže se na jeho pobřeží vyskytují lachtani a tučňáci. Oproti tomu Defoeův Robinson Crusoe ztroskotá při pobřeží Brazílie, jeho ostrov leží v Atlantiku a má tropické klima (žijí na něm papoušci, rostou tropické ovocné stromy). Kanibalové, kteří v románu vystupují, mají předobraz v indiánských kmenech Karibů z Malých Antil a Tupinambů z pobřeží Brazílie, jejichž kanibalské obřady popsali v 16. a 17. stol. očití svědkové, např. Němec Hans Staden nebo francouzský misionář Jean de Léry.\n\nPo velikém úspěchu románu napsal Defoe ještě roku 1719 druhý díl \"The Farther Adventures of Robinson Crusoe\" (Další dobrodružství Robinsona Crusoe), ve kterém se Robinson stává moralizujícím obchodníkem a zavítá do Číny. Alegorický vztah hrdinova příběhu k osudu celého lidstva pak navozují volně připojené \"Serious Reflections of Robinson Crusoe\" (1720, Vážná přemýšlení o Robinsonovi Crusoe).\n\nNásledující děj vychází z převyprávění románu J. V. Plevou z roku 1956, rozdíly oproti původní Defoeově verzi jsou vyznačeny kurzívou:\n\nPříběh se odehrává v 17. století. Děj začíná ve chvíli, kdy se do anglického Yorku přistěhuje obchodník jménem Kreutznauer. Angličané jeho jméno neumějí vyslovit, a tak si ho přejmenují na Crusoe. Ten se brzy ožení a má třetího syna, který dostane jméno Robinson.\n\nOtec chce, aby Robinson vystudoval a stal se úředníkem, on však touží po kariéře námořníka. Chodí po krčmách a platí námořníkům pití za vyprávění historek z jejich cest. Když to zjistí jeho otec, vezme mu kapesné a nechá ho pracovat v rodinném obchodě. S Robinsonovým snem nesouhlasí, protože na moři mu zemřel nejstarší syn Jakub, a druhý, Tomáš, padl v bitvě se Španěly ve Francii u Dunkerque.\n\nPo čase si ale Robinson získá zpět otcovu přízeň a zastupuje ho dokonce na obchodní cestě v Hullu. Tam potká starého přítele ze školy, Martina, který mu nabídne, aby s ním a jeho otcem odjeli na lodi vezoucí obilí do Londýna. Neodolá a bez dovolení rodičů odplouvá. Zastihne je však bouře a loď se potápí. Všichni se však zachrání a dorazí do Londýna. Robinson se chce dostat domů do Yorku, ale dostavník tam z Londýna jede jen jednou týdně a před hodinou odjel. Má sice peníze na zaplacení ubytování, jenže všechno prohraje s námořníky ve hře s kostkami.\n\nPotká ovšem kapitána Dubbleyho, který zaplatí jeho dluhy a ještě ho pozve na jeho loď. Vypráví mu o Guineji, kam má jeho loď namířeno. Robinson je vyprávěním uchvácen a odplouvá s ním. Tato loď je ale přepadena piráty a Robinson je zajat a prodán do otroctví. Pan Abd el Mámí, kterému slouží, si ho oblíbí, a proto ho nepodezřívá, že by mohl plánovat útěk. Toho Robinson využije a uteče s černošským chlapcem Xurym na portugalské lodi plující do Brazílie. \n\"Zatímco v Plevově verzi portugalský koráb na cestě ztroskotá, Defoeův Robinson šťastně dopluje do Brazílie, zatímco Xury zůstává ve službě u kapitána. Robinson si pořídí pozemek a stává se farmářem, pěstuje především tabák. Posléze se svými přáteli nechá zlákat k účasti na otrokářské výpravě do západní Afriky, záhy po vyplutí však loď ztroskotá.\"\nPo ztroskotání se Robinson jako jediný přeživší ocitá na opuštěném ostrově, kde je nucen naučit se přežít.\n\nDíky své houževnatosti, pracovitosti a tvrdohlavosti to zvládá. Obdělá si svůj kousek půdy, ochočí si kozy a papouška Andu, postaví si krb a i jinak svůj příbytek dále zdokonaluje. V čtvrtém roce života na ostrově uvidí Robinson ztroskotanou loď, na které přežil jen pes. Robinson psa pojmenuje Rek a z lodi si odnese mnoho předmětů a zbraní, mezi nimi také uniformu kapitána. Na břehu ostrova si Robinson ze suchého stromu vytvoří kalendář, na němž pomocí zářezů počítá dny, týdny a měsíce svého pobytu na ostrově.\n\nJednoho dne narazí na stopy v písku. Domnívá se, že patří lidojedům. O několik měsíců později na ostrov kanibalští indiáni skutečně připlouvají a vezou si své zajatce z jiného kmene, které chtějí sníst, protože věří, že se tím statečnost zajatců přenese na ně. Robinson vysvobodí jednu jejich oběť. Protože toho dne byl pátek, nazve zachráněného divocha Pátkem.\n\nPátek je velice učenlivý a brzy se naučí anglicky a evropským zvykům. Pátek Robinsonovi pomáhá s životem na ostrově. Robinson doufá, že po Pátkově zachránění se divoši na ostrov už neodváží, nicméně jednoho dne opět uvidí jejich čluny. Tentokrát jsou jejich oběti jeden Evropan a jeden indián. Robinson je s Pátkem zachrání. Vydávají se za posly boha ohně, o kterém kanibalští indiáni věří, že na tomto ostrově sídlí, a proto mají z ostrova strach a nebydlí na něm. V zachráněném indiánovi Pátek poznává svého otce, o kterém si dosud myslel, že zemřel v bitvě, ve které Pátka zajali. Evropan se Robinsonovi představí jako Fernando Lopez, Španěl a křesťan. Ukazuje se, že patří do posádky právě té lodi, která ztroskotala před několika lety u Robinsonova ostrova.\n\nFernando Robinsonovi poví, že u Pátkova kmene se nachází ještě pět jeho druhů a vyplouvá s Pátkovým otcem zpět, aby je přivedl. Vrátit se mají za osm dní, ale ani po deseti dnech se stále nevrací. Dvanáctého dne Pátek zahlédne na moři člun a myslí si, že je to Fernando. Ukáže se ovšem, že ve člunu se nacházejí piráti, kteří vezou své zajatce na ostrov, aby je tu nechali svému osudu. Robinson a Pátek zajatce dohoní právě ve chvíli, když odcházeli pryč od pirátů do nitra ostrova, představí se jim a nabídne jim pomoc. Zajatci se na oplátku představí jako kapitán Brown, kormidelník Aubrey a obchodní společník pan Woodling.\n\nKapitán Robinsonovi vypráví, že polovina jeho posádky zemřela a on musel posádku doplnit. Bohužel se nově najatí námořníci záhy vzbouřili a strhli s sebou i bývalou posádku. Vzbouřenci zamýšleli kapitána vysadit na pustém ostrově, doplnit potraviny a věnovat se s lodí pirátství. Když se to Robinson dozvěděl, zajal námořníky, kteří připluli se zajatci, a poté i ty, kteří jim připluli na pomoc. Robinson si oblékne uniformu kapitána, kterou kdysi získal ve ztroskotané lodi a vydává se za guvernéra ostrova, čímž si získá respekt i u části vzbouřenců, kteří pomohou kapitánovi ve znovudobytí lodi. V krvavém střetu pak kapitán Brown se svými věrnými zvítězí a zajaté vzbouřence zanechají na ostrově, kde mají možnost přežít a napravit se. \"Pleva ovšem neuvádí, že kapitán Brown si vzporu posádky do značné míry zasloužil, on a kormidelník byli velmi přísní, často námořníky trestali a nestarali se o jejich potřeby.\"\n\nPo několika dnech konečně připlouvá Fernando se svými pěti druhy, ale také se zprávou, že Pátkův otec těsně po jejich příjezdu onemocněl, a tak zůstali na ostrově a pečovali o něj dokud nezemřel. Tato zpráva Pátka velmi zarmoutila, ale také posílila jeho rozhodnutí odjet s Robinsonem do Anglie. Robinson s sebou do Anglie vzal nejen Pátka, ale také svého papouška Andu \"a v Plevově verzi i psa Reka, který ovšem v originále zemře dřív než Robinson ostrov opustí\". Ostrov, na kterém Robinson strávil deset let, \"v originále ovšem celých 28 let\", pojmenovali ostrovem Robinsona Crusoe. V originále se ještě hovoří o cestě přes Španělsko, v Pyrenejích je dostavník přepaden vlky, jejichž útok Robinson a především Pátek statečně odrazí. V Yorku Robinson navštívil nejprve svého strýce, který ho poté zavedl k jeho matce, otec však před dvěma lety zemřel. Oba měli ze svého shledání velkou radost. Robinson a Pátek se pak v Anglii usadili a založili spolu obchodní dům Crusoe & Pátek.\nKniha se řadí do období anglického osvícenství. Lze v ní objevit mnohé osvícenecké prvky, například: Robinson se snaží civilizovat ostrov, přetvořit jej k obrazu svému, stejně tak činí s Pátkem. Vše, co se kolem něj děje, vysvětluje pomocí rozumu (racionalismus je hlavní myšlenkou osvícenství). Pokud Robinson učiní nějakou chybu, nepřičítá ji ničemu jinému než sobě a hledá nová řešení. To je další osvícenecká myšlenka: člověk je schopen poznat a zvládnout cokoli, to vše díky rozumu.\n\nKniha je mystifikací. Snaží se nám už v úvodu namluvit, že se jedná o příběh pravdivý. Užívá k tomu i detailních popisů v průběhu knihy. Mystifikace je v tomto období velmi častá, souvisí s důležitostí pravdy v celém myšlenkovém směru (pravda je nejvyšší metou).\n\nV knize Gilberta Keitha Chestertona \"Ortodoxie\" se autor na knihu \"Robinson Crusoe\" odvolává a přiznává, že jej ovlivnila v mládí. Ukazuje podle něj, jak se všední věci stávají romantické tím, že nejsou samozřejmé (v této knize tak, že jsou zachráněny po potopení lodi. Podle něj Defoe oslavuje poezii omezení, za nejlepší část knihy považuje seznam věcí zachráněných z lodi).\n\nČesky vyšla kniha Robinson Crusoe ve více jak 100 vydáních, poprvé v roce 1797. Téměř po celé 19. století se však jednalo o překlady a úpravy německých adaptací, které se v mnohém od původní anglické předlohy odlišovaly, a navíc byl dlouho překládán a převypravován jen první díl Defoeova třídílného románu.\n\nPrvní důvěryhodný český překlad z angličtiny vyšel až v roce 1894 (pouze první díl, přeložili Antonín Mojžíš a Jaroslav Svákovský). Dalším rozšířeným českým překladem byla verze Alberta Vyskočila (první vydání 1920), doplněná o překlad druhého dílu od Timothea Vodičky (společně poprvé vydáno 1933, znovu 1975 a 1986 s ilustracemi Adolfa Borna).\n\nNejvětšího počtu vydání (celkem patnácti do roku 1998) se dočkalo na dětské čtenáře zacílené převyprávění Josefa Věromíra Plevy, který podstatně upravil některé části knihy. Například dobu pobytu o samotě zkrátil z dvaceti osmi na deset let, jelikož při delším pobytu na pustém ostrově by Robinson musel zešílet. Rovněž se při návratu Robinson shledává s matkou, o které Pleva předpokládal, že byla poměrně mladá a mohla se dožít návratu svého syna. O Robinsonově obchodu s otroky Pleva nemluví a nepíše, protože podle jeho překladu byl Robinson velmi civilizovaným a humánním moderním člověkem, který neuznával otroctví a věřil v rovnost mezi lidmi. V této adaptaci se také nesetkáme s tím, jak Robinson podniká v Brazílii pěstováním tabáku. Dále se v ní neobjevují Robinsonovy dlouhé vnitřní monology o Bohu a Štěstěně. Celkově je Plevova verze, ilustrována Zdeňkem Burianem, poznamenána dobou svého vzniku (poprvé byla vydána roku 1956).\n\nRoku 2005 vyšla nová česká adaptace románu od Františka Novotného, kde se postava Robinsona blíží více původnímu Defoeovu záměru. Zatím poslední adaptace je z roku 2012 a jejím autorem je Vladimír Hulpach.\n\nTřetí díl do češtiny dosud nebyl přeložen, nepočítáme-li stručný výtah v Hlinkově knize \"Robinson Crusoe: Mýtus a skutečnost\".\n\n\n\n"}
{"id": "181699", "url": "https://cs.wikipedia.org/wiki?curid=181699", "title": "Jaromír Šavrda", "text": "Jaromír Šavrda\n\nJaromír Šavrda (25. května 1933, Ostrava – 2. května 1988 tamtéž) byl český spisovatel, disident a chartista.\n\nV letech 1945–1951 byl studentem gymnázia v Českém Těšíně. Následně mezi léty 1951–1956 vystudoval Filozofickou fakultu na Karlově univerzitě v Praze. V letech 1967–1972 dálkově studoval i Právnickou fakultu Univerzity Karlovy, ze studia byl ale těsně před promocí vyloučen a titul mu byl za toto studium udělen až in memoriam v roce 1991.\n\nV letech 1956 až 1957 byl ředitelem Okresního domu osvěty v Jilemnici, poté pracoval v Ostravě jako osvětář a knihovník. V letech 1959 až 1963 byl učitelem českého jazyka a literatury na jedenáctileté škole v Ostravě-Porubě. Následně pracoval jako učitel na hornickém učilišti a poté jako pomocný dělník v ZOO. V letech 1968–1969 byl novinářem v deníku Nová svoboda. Z něj byl kvůli svému nesouhlasu s okupací vojsky Varšavské smlouvy donucen odejít. Stal se poté podnikovým právníkem nakladatelství PULS. Získat práci v nakladatelství PULS mu pomohl jiný ostravský spisovatel, Ota Filip, s kterým se Šavrda znal už z redakce deníku Nová Svoboda. V nakladatelství PULS pracoval do roku 1971, následně byl nucen odejít i z této pracovní pozice a práci získává jen jako skladník v Geologickém průzkumu Ostrava. Od roku 1975 měl invalidní důchod.\n\nBěhem normalizace se věnoval brněnské odnoži samizdatové edice Petlice. Za tuto aktivitu byl v roce 1978 zatčen a odsouzen k 55 měsícům vězení. Po návratu z výkonu trestu se aktivně zapojil do Charty 77 a v září 1982 byl zatčen znovu – za pobuřování.\n\nByl jedním ze zakládajících členů organizace Společnost přátel USA.\n\nV roce 1998 mu byl in memoriam udělen Řád Tomáše Garrigua Masaryka IV. třídy.\n\nPochován je na hřbitově v Ostravě-Hrabové. Je po něm pojmenována ulice Dr. Šavrdy na Ostravě-Jihu.\n\n\n\n\n"}
{"id": "181730", "url": "https://cs.wikipedia.org/wiki?curid=181730", "title": "Vodní dílo Nové Mlýny", "text": "Vodní dílo Nové Mlýny\n\nVodní dílo Nové Mlýny (VDNM) je kaskáda tří přehradních nádrží na řece Dyji pod Pavlovskými vrchy na jihu Moravy, na rozhraní okresů Břeclav a Brno-venkov. Nazývá se podle stejnojmenné osady pod poslední hrází. Nádrže byly postaveny v 70. až 80. letech 20. století, aby zamezily každoročním záplavám a zvýšily intenzitu zemědělské výroby. Hlavním důvodem výstavby byly plány socialistického hospodářství na rozsáhlé systémy zavlažovacích kanálů.\n\nNové Mlýny tvoří tři přehradní nádrže:\nSamotná dolní nádrž je největší vodní plochou na Moravě a celá kaskáda zabírá plochu 32,3 km². Nádrže jsou nicméně velmi mělké, hloubka často nepřesahuje 2 metry. Horní nádrž má přirozené břehy, střední a dolní z větší části umělé (hráze) - místy je hladina nad úrovní okolního terénu. Do prostřední nádrže se společným ústím vlévají řeky Svratka a Jihlava. Na březích nádrží se nacházejí obce Brod nad Dyjí, Dolní Věstonice, Pasohlávky, Pavlov, Strachotín a několik rekreačních oblastí a areálů.\n\nHorní nádrž slouží pro rekreaci, střední je přírodní rezervací (PR Věstonická nádrž) s ostrůvky pro hnízdění ptáků a dolní pro závlahy (v současnosti velmi omezené avšak s potenciálem do budoucna), výrobu elektřiny (Malá vodní elektrárna Nové Mlýny), rekreaci (jachting, surfing) a rybolov.\n\nVýstavba vodního díla a regulace Dyje měla dramatické účinky na životní prostředí, přičemž plány na rozsáhlé zavlažovací kanály byly po roce 1989 opuštěny, a její hlavní účel tak pominul. Následkem zaplavení oblasti je zánik desítek hektarů původních lužních lesů, které zajišťovaly rozliv vody v krajině a měly značnou retenční schopnost. Po protestech některých ekologických organizací a odborníků na životní prostředí byla snížena hladina prostřední nádrže o 85 cm a vytvořeny 2 ostrůvky, na kterých se obnovily původní lužní lesy již během 5 let od ustoupení vody.\n\nVlivu výstavby nádrží na krajinu a faunu bylo věnováno několik odborných studií. Z některých vyplývá, že novomlýnské nádrže jsou výrazným stabilizujícím prvkem ovlivňujícím velmi pozitivně klimatické prvky v krajině, jako ostatně všechny vodní plochy. V nivě jižní Moravy probíhají totiž procesy vysušování krajiny způsobené jak globálními klimatickými změnami, tak i intenzitou čerpání podzemních vod do vodovodní sítě. Samotná existence lužních lesů jižní Moravy tak může být v současné době podmíněna maximální funkčností vodního díla Nové Mlýny.\n\nSporná zůstává také protipovodňová funkce díla. Například při významných povodních na jaře 2006 bylo toto vodní dílo spíše prvkem potenciálně zhoršujícím povodňovou situaci. Vzhledem k minimální retenční kapacitě, která je ovlivněna zejména zájmy energetickými a rekreačními, zadržela soustava relativně malý objem vody a následovalo její masivní odpouštění ještě v době trvajících vysokých průtoků na Dyji i jejích přítocích. O problematičnosti situace svědčí fakt, že Povodí Moravy s.p. jako správce vodního díla odmítalo sdělit množství odpouštěné vody i povodňové komisi v Břeclavi. Na omezení povodňových škod pod VDMN se tak mnohem výrazněji uplatnily tzv. suché poldry - ohrázované území v nivě Dyje tvořené převážně lužními lesy, loukami a ornou půdou. \n\nSamotné vodní dílo je tak schopné tlumit spíše menší lokální povodně, které nepůsobí škody velkého rozsahu a většinu obcí v území významně neohrožují.\n\nProstřední nádrž zcela zatopila vesnici Mušov, zachován zůstal pouze její kostel sv. Linharta stojící nad vsí na kopečku (nyní ostrově).\n\n"}
{"id": "181740", "url": "https://cs.wikipedia.org/wiki?curid=181740", "title": "Rainier III.", "text": "Rainier III.\n\nRainier (Louis Henri Maxence Bertrand) Grimaldi (31. května 1923 Monaco-Ville – 6. dubna 2005 Monaco-Ville) byl monacký kníže, který 56 let (1949–2005) vládl Monackému knížectví.\n\nRainier byl jediným synem monacké kněžny Charlotty a Pierra z Polignacu. Měl jediného sourozence, o dva roky starší princeznu Antoinettu. Jeho dědeček Ludvík II. Monacký byl generálem francouzské armády za druhé světové války. Rainerovým nástupcem je od roku 2005 syn Albert II.\n\nV roce 1956 se oženil se známou americkou herečkou Grace Kellyovou. Proti tvrzením, že sňatek byl pouze reklamní tah, se Rainier ohrazoval tím, že Grace opravdu miluje. Tomu nasvědčoval také fakt, že se po její smrti v roce 1982 již neoženil.\nZa svoji dlouhou vládu Monako velmi pozvedl a dovedl ho do OSN a do Rady Evropy. Také nechal postavit mnoho staveb.\n\n\n"}
{"id": "181746", "url": "https://cs.wikipedia.org/wiki?curid=181746", "title": "Chotyn", "text": "Chotyn\n\nChotyn (, \"Chotyn\"; , \"Chotin\"; ; ), česky též Chotim nebo Chotin, je město ležící na pravém břehu řeky Dněstr v severozápadním cípu historické Besarábie, která zde sousedí s Podolím a Haličí. Chotyn náleží dnešní Ukrajině (dříve patřil pod Moldavsko, Osmanskou říši, Rusko, Rumunsko a SSSR) a v jejím rámci spadá do Černovické oblasti.\n\nStojí tu známý středověký hrad ze 14. století, jedno ze sídel moldavských hospodarů. Strategicky umístěná pevnost, hlídající severojižní přechod z východoevropských planin na Balkán, se opakovaně stávala dějištěm obléhání a bitev. Dvě nejslavnější z nich – v letech 1621 a 1673 – byly vítězně svedeny polsko-litevsko-moldavskými sbory proti Turkům.\n\nMěstem prochází hlavní silnice Černovice–Kamenec Podolský–Chmelnyckyj; železnice sem nevede. Neustále klesá počet obyvatel: nyní tu žije něco přes 9,5 tisíce lidí (2013), o téměř 14 000 méně oproti konci 19. století. Ačkoliv nechybí občanská vybavenost (poliklinika, obchodní dům, sportovní areál, školy základního i středního stupně), město postrádá výraznější průmyslově-obchodní základnu.\n\n"}
{"id": "181749", "url": "https://cs.wikipedia.org/wiki?curid=181749", "title": "Křesťanská Čtvrť (Jeruzalém)", "text": "Křesťanská Čtvrť (Jeruzalém)\n\nKřesťanská Čtvrť v Jeruzalémě se nachází na severozápadě Starého Města. Ve čtvrti se nachází na 40 náboženských objektů, zejména je to Chrám Božího hrobu a další kostely, pak také kláštery a ubytovny pro křesťanské poutníky.\n\nKřesťanská Čtvrť v současné podobě vznikla v 19. století přestavbou budov po rozhodnutí evropských zemí posílit svůj vliv v této oblasti. Osmanská vláda se pokoušela této přestavbě bránit pomocí zvýšení ceny pozemků v této zóně. Osobní angažovanost vůdců evropských zemí (mezi nimi německý císař Vilém II. Pruský a rakouský císař František Josef I.) však nakonec vystavění Křesťanské Čtvrti umožnila.\n\nKe konci 19. století již v Křesťanské Čtvrti nezbylo na žádné další náboženské stavby místo, přestože potřeba těchto objektů stále rostla. Otevření Suezského průplavu roku 1869 zesílilo proud evropských poutníků, kteří mířili do Jeruzaléma. To zvýšilo soupeření mezi rozličnými církvemi a mocnostmi, které usilovaly o získání vlivu ve Svatém městě. Francouzi postavili pro poutníky hostel a nemocnici na volném pozemku vně hradeb Starého Města, v oblasti sousedící s Křesťanskou Čtvrtí. Ještě předtím se usídlili Rusové v blízké oblasti, zvané nyní Migraš ha-Rusim. Následně po tomto rozšíření čtvrti na sever se probudila potřeba průchodu, který by spojil Křesťanskou Čtvrť uvnitř hradeb s náboženskými budovami ležícími mimo ně, proto roku 1898 nová osmanská vláda schválila požadavek křesťanů, aby v hradbách Starého Města byla proražena další brána, která je známa jako „Nová brána“.\n\nSrdcem Křesťanské Čtvrti je Chrám Božího hrobu, okolo kterého jsou pak další kostely a kláštery. Pro celou čtvrť nejsou typické honosné rezidence (ty se nacházejí až na jejím východním konci - blízko Damašské brány), i přes velký počet významných náboženských, vzdělávacích a turistických institucí ve čtvrti.\n\nZnačnou část čtvrti zabírají významné náboženské instituce. Mimo Chrámu Božího hrobu je to také patriarchát řecké pravoslavné církve, který kostel spravuje, dále františkánský klášter sv. Spasitele a latinský patriarchát.\n\nV okrsku se nachází také velký počet kaváren, restaurací, hotelů, památných parků a malých muzeí.\n\nŽidé po celá pokolení v Křesťanské Čtvrti nepřebývali. Na konci 19. století se osidlení několika osamocených rodin zámožných sefardských židů rozrostlo i do „ulice křesťanů“, kde byla i malá synagoga. Když roku 1929 po disputacích mezi židy a muslimy o přístup Židů ke Zdi nářků vypukly Palestinské pouliční bouře, opustili Židé své domy a přesunuli se do jeruzalémského „Nového Města“, jak jim doporučovali jejich bratři bydlící v Muslimské Čtvrti.\n\nRoku 1989 získali členové ješivy „Ateret Kohanim“ velkou budovu v Křesťanské Čtvrti, která sloužila křesťanským poutníkům jako hostel. Koupě byla provedena z prostředků ješivy, to však vyvolalo mezinárodní bouři a demonstrace Arabů. Nakonec izraelský Nejvyšší soud rozhodl, že majetek patří „Ateret Kohanim“, avšak nesmí v ní přebývat více než deset rodin. Bývalý hostel je dnes tedy domovem desíti židovských rodin a zároveň synagogou.\n\n\n\n"}
{"id": "181751", "url": "https://cs.wikipedia.org/wiki?curid=181751", "title": "Epizóm", "text": "Epizóm\n\nEpizómy jsou přídatný genetický materiál u některých bakterií, prvoků a rostlin, který není striktně vázán na buněčné organely a pro hostitele je zpravidla postradatelný. Pokud ho organizmus má, přináší mu někdy určité výhody, lepší adaptovatelnost na prostředí a větší šíři reakcí na podmínky vnějšího prostředí. Někdy se ale mohou epizómy chovat podle původní molekulární funkce jako molekulární parazité.\n\nPlazmidy jsou přídatným genetickým materiálem u některých bakterií, kvasinek a rostlinných mitochondrií. Zpravidla mají dvojvláknovou DNA strukturu, ale mohou existovat i RNA plazmidy. Pokud se nacházejí v hostitelské buňce, jsou schopné autonomní replikace, jenž není závislá na replikaci jaderné DNA. Některé plazmidy se však do DNA včleňují a replikují se společně s ní. Ty se nazývají \"konjugativními plazmidy\". Jejich počet může být různý – v některé bakterii se můžou nacházet v jednom exempláři, v jiné až v padesáti, některé bakterie plazmidy nemají vůbec. Plazmidy se mezi bakteriemi snadno přenáší a šíří, některé umožňují jejich konjugaci – parasexuální diferenciaci. Plazmidy jsou zodpovědné za vznik rezistence bakterií vůči antibiotikům, protože jejich geny se nacházejí právě v plazmidech. Tyto geny zpravidla řídí tvorbu enzymů, které dokážou antibiotikum substrátově rozložit, nebo zabrání jeho průchodu přes buněčnou stěnu.\n\nF partikule se vyskytují u bakterie \"Escherichia coli\" a slouží pro přenos genetické informace po jejich konjugaci. F+ bakterie předá částici F- bakterii, která ji zabuduje do svého genomu a zapříčiní rekombinaci.\n\n"}
{"id": "181755", "url": "https://cs.wikipedia.org/wiki?curid=181755", "title": "Verismus", "text": "Verismus\n\nVerismus je umělecký proud reagující na nedostatky romantismu, který dosáhl svého vrcholu na přelomu 19. a 20. století. Nastoupil v Itálii po posledních operách Verdiho a po Bizetově Carmen. Bezprostředním impulsem byl nakladatelský konkurs na krátkou operu ze současného života roku 1890. Název je odvozen od italského (lat.) slova „verus“, pravý. Vycházel z francouzského realismu a naturalismu, obdobně se tedy snažil o realistické ztvárnění skutečnosti a o věrné zachycení lidských charakterů, aniž by však k popisu nebo příběhu autor zaujímal jakékoliv stanovisko.\n\nPro hudební verismus jsou typické:\n\nNejvětšího rozšíření dosáhl tento směr v zemi svého zrodu. Nejrozšířenější a nejznámější je verismus v hudbě, zejména v opeře. Podobně jako v literatuře byl chápán jako protiváha romantické opery mytologického obsahu a to především hudebních dramat, jak je reprezentoval Richard Wagner. V literatuře jej reprezentovali např. Giovanni Verga nebo Matilde Serao, teoretikem byl zejména Luigi Capuana. Prosazoval se i ve výtvarném umění. Jeho projevem bylo např. vlepování reálných objektů do výtvarného díla.\n\nNejznámějšími představiteli tohoto hudebního proudu byli Pietro Mascagni, Ruggero Leoncavallo, Umberto Giordano, ale mistrem oboru se stal Giacomo Puccini. Verismus však nebyl pouze záležitostí Itálie. V Německu reprezentovali tento proud Eugen d'Albert a Max von Schillings, v Česku je někdy řazen do tohoto směru Leoš Janáček, který se však takovému širokému označení vzhledem k originalitě díla dosti vymyká.\n\nŠpatnou pověst verismu uměle vytvořili zejména hudební kritici. Domnívali se, že obsahuje příliš mnoho laciných efektů a že po stránce citové je povrchní. Dramatické scény jim připadaly příliš dramatické, hudba příliš drásavá a zobrazování temných stránek lidských charakterů přinejmenším nevkusné. S tím, že publikum rozhodlo jinak a veristická díla se stala trvalou součástí světového repertoáru, se mnozí dodnes nesmířili.\n\nZhruba v padesátých letech nastala určitá renesance verismu. V opeře se o ni zasloužil Gian Carlo Menotti, ale mezi neoveristy lze počítat i slavné italské filmové režiséry té doby jako byli Roberto Rossellini, Vittorio de Sica a Luchino Visconti.\n"}
{"id": "181759", "url": "https://cs.wikipedia.org/wiki?curid=181759", "title": "Bobrůvka", "text": "Bobrůvka\n\nnázev Bobrůvka může označovat: \n\n"}
{"id": "181760", "url": "https://cs.wikipedia.org/wiki?curid=181760", "title": "Umberto Giordano", "text": "Umberto Giordano\n\nUmberto Menotti Maria Giordano (28. srpna 1867, Foggia – 12. listopadu 1948, Milán) byl italský, převážně operní skladatel, představitel italského verismu v hudbě.\n\nNarodil se ve Foggii v provincii Puglia. Studoval u Paola Serraa na konzervatoři v Neapoli. První operu \"Marina\" zkomponoval již v roce 1888 a zúčastnil se s ní soutěže na nejlepší jednoaktovou operu vypsanou hudebním vydavatelem Sonzogou. V této soutěži zvítězil Pietro Mascagni se svým \"Sedlákem kavalírem\" (\"Cavalleria rusticana\"), ale Giordano si získal pozornost poroty, neboť jako nejmladší účastník se umístil na šestém místě ze 73 uchazečů. Získal tak objednávku na novou operu pro sezónu 1891/1892.\n\nNa objednávku reagoval operou s typicky veristickým tématem nádeníka, který slíbí, že zachrání prostitutku, pokud bude vyléčen z tuberkulózy. Premiéra opery v divadle Teatro Argentina v Římě způsobila menší skandál, ale dílo bylo s úspěchem uvedeno i ve Vídni, Berlíně a v Praze.\n\nV následující opeře \"Regina Diaz\" se pokusil o poněkud romantičtější žánr, ale jeho pokus byl natolik neúspěšný, že opera byla po dvou představeních stažena z repertoáru.\n\nV roce 1895 přesídlil do Milána a vrátil se k žánru veristické opery. V krátké době zkomponoval dvě díla, která založila jeho světovou proslulost. První byla opera \"Andrea Chénier\", založená na tragickém osudu básníka André Chéniera v době Francouzské revoluce. Velký úspěch sklidila také opera \"Fedora\", napsaná na text divadelní hry tehdy módního dramatika Victoriena Sardoua. \"Fedora\" je památná i tím, že v ní vystoupil s velkým úspěchem tehdy ještě neznámý tenorista Enrico Caruso.\n\nZkomponoval ještě šest oper (jedna zůstala nedokončená), ale žádná z nich se již nestala součástí světového repertoáru, i když občas se objeví pokusy o jejich oživení. Zemřel v Miláně 12. listopadu 1948. Rodné město Foggia mu zůstalo věrné. Místní divadlo nese jeho jméno a na ulicích a v parcích byly postaveny sochy s postavami z jeho děl.\n\n\n"}
{"id": "181770", "url": "https://cs.wikipedia.org/wiki?curid=181770", "title": "Louis Alexandre Andrault de Langeron", "text": "Louis Alexandre Andrault de Langeron\n\nAlexandre-Louis Andrault, hrabě de Langéron (rusky: \"Aleksandr Fjodorovič Langeron\"; 13. ledna 1763 v Paříži – 4. července 1831 v Oděsse) byl generál ruské armády, francouzského původu.\n\nLangeron emigroval již v roce 1789 a vstoupil do ruských armádních služeb. Jako schopný voják a šlechtic rychle postupoval a v bitvě u Slavkova roku 1805 velel jako generálporučík druhé ruské koloně a jako jeden z mála si v strašné porážce zachoval chladnou mysl. V roce 1813 pod velením Blüchera velel sboru a 30. března 1814 dobyl Montmartre. V roce 1815 se stal guvernérem Krymu a roku 1822 generálním guvernérem Novorosijské oblasti. Zemřel v Oděse na choleru.\n"}
{"id": "181771", "url": "https://cs.wikipedia.org/wiki?curid=181771", "title": "Secret Intelligence Service", "text": "Secret Intelligence Service\n\nSecret Intelligence Service (SIS, neoficiálně také MI6, Military Intelligence, Section 6) je britská tajná služba (rozvědka). Byla založena v roce 1909 a jejím úkolem je provádět zahraniční špionáž.\n\nNejznámější postavou spojenou s MI6 je její fiktivní agent vytvořený spisovatelem Ianem Flemingem v roce 1952 – James Bond (agent 007), který je hrdinou řady románů a akčních filmů.\n"}
{"id": "181778", "url": "https://cs.wikipedia.org/wiki?curid=181778", "title": "Kauniainen", "text": "Kauniainen\n\nKauniainen (švédsky \"Grankulla\") je městečko s asi osmi a půl tisíci obyvateli na území Velkých Helsinek ve Finsku. Vlastně je to jen zcela nezávislá čtvrť města Espoo, které ho celé obklopuje, takže jako jediné město Velkých Helsinek nemá pobřeží moře. Kauniainen bylo založeno v roce 1906 firmou AB Grankulla, která naparcelovala zemi a vytvořila vilovou čtvrť. Kauniainen se stalo městysem v roce 1920, i když finské jméno získalo až v roce 1949. Městem se pak stalo až v roce 1972.\n\nKauniainen má nejnižší míru obecní daně ve Finsku (16 %), takže přitahuje lidi s vysokými výdělky. Zhruba 39 % obyvatel je švédsky mluvících, 57 % mluví finsky. Tradičně nejsilnější stranou v městském zastupitelstvu je Švédská lidová strana.\n\n"}
{"id": "181795", "url": "https://cs.wikipedia.org/wiki?curid=181795", "title": "Hanriot HD.1", "text": "Hanriot HD.1\n\nHanriot HD.1 byl francouzský stíhací dvojplošník z doby první světové války, který sloužil v italském a belgickém letectvu.\n\nRené Hanriot se už před válkou zabýval stavbou letadel, ale jeho firma \"Société des monoplans Hanriot\" se v roce 1913 ocitla v konkurzu. Až v roce 1916 se Hanriot spojil s Pierrem Dupontem, aby spolu postavili nový letoun. V červnu 1916 vykonal HD.1 svůj první let.\n\nHanriot HD.1 byl malý obratný stíhací letoun, který se navzdory slabší výzbroji a nepříliš výkonnému motoru Le Rhône 9J stal jedním z nejrozšířenějších stíhačů první světové války.\n\nProtože si francouzské letectvo vybralo konkurenční SPAD S.VII s výkonnějším motorem, odebírali veškerou produkci HD.1 spojenci. Italové si HD.1 vybrali jako náhradu za svůj tehdy standardní stíhací letoun Nieuport 17 a v licenci v továrnách Macchi vyrobili do konce roku 1918 celkem 831 strojů z 1700 původně objednaných (poslední z nich byly z italského letectva vyřazeny až v roce 1925). Belgie odebrala v roce 1917 z francouzské produkce 125 letounů. Menší množství HD.1 používalo také US Navy, tam např. v roce 1919 vzlétaly ze startovací rampy umístěné na palubě bitevní lodi USS Mississippi. Po válce koupilo Švýcarsko z italských přebytků 16 kusů HD.1 a další putovaly do Jižní Ameriky (do Ekvádoru a Venezuely).\n\nV několika zemích zůstal Hanriot HD.1 ve službě až do roku 1930 a patří tak k nejdéle sloužícím stíhacím strojům první světové války, i když se záhy (už s letouny SPAD S.VII) objevily výkonnější stroje.\n\nNejvětším esem létajícím na HD.1 byl Belgičan Willy Coppens, který na něm docílil všech svých 37 sestřelů (3 letounů a 34 balonů). Dalšími významnými esy létajícími na HD.1 byli např. Italové Flavio Baracchini, jenž na něm dosáhl 13 ze svých 21 ověřených vítězství a Silvio Scaroni (celkem 26 vítězství).\n\nItalské HD.1 byly nejvíce nasazované na alpské a benátské frontě, kde je rakouští letci ve svých hlášeních často zaměňovali za letouny Sopwith. Vyskytovaly se také nad bojišti v Makedonii a Albánii. K největším úspěchům italských Hanriotů patřil letecký souboj z 26. prosince 1917, kdy skupinka italských pilotů na strojích HD.1 sestřelila 11 německých průzkumných letounů bez jediné vlastní ztráty.\n\nHD.1 byly na základě často kritizovaného nedostatečného výkonu motoru vybavovány i jinými motory. Tak vznikly verze s motory Le Rhône 9Jb o výkonu 120 k nebo s motory Le Rhône 9Jby o výkonu 130 k.\n\nMimo to byl jeden stroj osazen motorem Gnome Monosoupape o výkonu 150 k a další stroj byl pokusně vybaven motorem o výkonu 170 k.\n\nHanriot HD.7 vznikl postupným vývojem HD.1. Při testech v roce 1918 dosáhl rychlosti 214 km/h, ale s koncem války byl ukončen i jeho další vývoj.\n\n\nÚdaje podle publikace \"French Aircraft of the First World War\"\n\n\n"}
{"id": "181797", "url": "https://cs.wikipedia.org/wiki?curid=181797", "title": "Bánkiho turbína", "text": "Bánkiho turbína\n\nBánkiho turbína je jednoduchá rovnotlaká vodní turbína. Zvláštností je, že lopatky oběžného kola jsou obtékány ve dvou směrech. Vynalezl ji Donát Bánki v roce 1917. Používá se v malých vodních elektrárnách.\n\nOběžné kolo Bánkiho turbíny je tvořeno dvěma kruhovými deskami, mezi nimiž jsou jednoduché lopatky (připomíná mlýnské kolo). Kolo je uloženo ve skříni, z níž z jedné strany přitéká usměrněný proud vody. Voda přes lopatky vtéká dovnitř kola a odtud opět přes lopatky vytéká na druhé straně skříně ven. Při každém průtoku lopatkami odevzdá část své energie.\n\nTento typ turbíny je pro svou konstrukční jednoduchost oblíben u malých vodních elektráren, kde by konstrukce dokonalejších (a tím i dražších) typů turbín nebyla ekonomická. Je to jediný typ turbíny, která je zhotovitelná i amatérsky s dobrou účinností.\n\nEnergetická účinnost Bánkiho turbíny dosahuje 70–85 %.\n\n\n"}
{"id": "181798", "url": "https://cs.wikipedia.org/wiki?curid=181798", "title": "Lernu!", "text": "Lernu!\n\nlernu! je bezplatný mnohojazyčný web vytvořený za účelem výuky a rozšiřování mezinárodního jazyka esperanto. Je na něm možné získat informace o esperantu, učit se tento jazyk v různých kurzech, najít přehlednou mluvnici, dělat jazyková cvičení, hrát jazykové hry, číst a poslouchat povídky, využívat různé slovníky, vyměňovat si vzkazy s ostatními zájemci o esperanto, účastnit se virtuálních lekcí, poslouchat esperantskou hudbu a dokonce zhlédnout i krátké filmy v esperantu.\n\nMyšlenka \"lernu!\" (tj. \"uč se!\") jako webu vznikla při příležitosti prvního semináře Esperanto@Interreto (E@I) ve Stockholmu v dubnu 2000 a byla upřesněna v říjnu 2001 během druhého semináře E@I v Uppsale. V červenci 2002 dostal projekt podporu fondu Esperantic Studies Foundation a web byl vytvořen v srpnu téhož roku. 21. prosince 2002 byl zveřejněn a od té doby o něj pečuje E@I s mnoha pomocníky.\n\n\"lernu!\" bylo několikrát vydáno na CD. Během let 2004–2006 se objevily různé neinternetové verze s přidanými materiály: hudbou, programy a dalšími kurzy esperanta, které nejsou obsaženy v \"lernu!\". Nejnovější verze je dostupná jen na Internetu; na CD nebo DVD bývá vydávána s mírným zpožděním.\n\nV červenci 2016 byla spuštěna nová verze webu, se zcela novým kurzem a responzivním designem.\n\n\"lernu!\" je k dispozici ve více než 30 jazycích (s různým stupněm dokončenosti překladu) a ti, co se učí, mají možnost korespondovat s jazykovými pomocníky ve svém rodném jazyce.\n\nKromě mnoha kurzů různých úrovní obsahuje \"lernu!\" také další služby a nástroje: slovníky, přehled mluvnice, nahlas předčítané povídky s obrázky, představení esperanta, besedník, knihovnu s knihami, hudbou a filmy. Navíc zde jsou hry, fóra k různým tématům a novinky z esperantského hnutí.\n\nV půlce roku 2006 byl web navštěvovaný více než 75tisíckrát během měsíce a návštěvnost plynule roste. Jako noví uživatelé se každý měsíc registruje více než tisíc návštěvníků. Většina uživatelů přichází z Evropy, jihovýchodní Asie a ze severní i jižní Ameriky. Více než polovina návštěvníků jsou nováčci. V současnosti je \"lernu!\" největší a nejpopulárnější místo s kurzy esperanta na Internetu.\n\nNa základě zkušeností získaných provozem \"lernu!\" vyvinula organizace E@I v letech 2009–2011 ve spolupráci s dalšími partnery web Slovake.eu, který umožňuje bezplatné internetové studium slovenského jazyka. Na podzim roku 2011 obdržela E@I od Evropské komise grant na realizaci dalšího podobného projektu, tentokrát pro bezplatnou internetovou výuku němčiny.\n\n"}
{"id": "181800", "url": "https://cs.wikipedia.org/wiki?curid=181800", "title": "Akune", "text": "Akune\n\nAkune (: 阿久根市; \"Akune-ši\") je město ležící v japonské prefektuře Kagošima.\n\nMěsto vzniklo 1. dubna 1952.\n\nK 1. březnu 2008 mělo město 24 126 obyvatel. Jeho celková rozloha je 134,30 km².\n\n"}
{"id": "181802", "url": "https://cs.wikipedia.org/wiki?curid=181802", "title": "Lingvistická antropologie", "text": "Lingvistická antropologie\n\nLingvistická antropologie je podoborem antropologie (tedy lingvistika v rámci Boasovského paradigmatu antropologie) a je empiricky orientovaným oborem, který zkoumá kulturu skrze jazykové projevy. Alessandro Duranti definoval Lingvistickou antropologii jako \"interdisciplinární studium jazyka jako kulturního zdroje a mluvy jako kulturní praxe\". Z hlediska metody se interdisciplinarita projevuje kombinováním metod z oblasti lingvistiky, sociolingvistiky a antropologie.\n\nNázev lingvistická antropologie pro speciální obor antropologie zavedl antropolog Dell Hathaway Hymes\n\n\n\n\n"}
{"id": "181806", "url": "https://cs.wikipedia.org/wiki?curid=181806", "title": "Já, mé druhé já a Irena", "text": "Já, mé druhé já a Irena\n\nJá, mé druhé já a Irena, anglicky Me, Myself & Irene, je americká filmová komedie natočená roku 2000. V hlavních rolích hrají Jim Carrey jako policista Charlie a své druhé já Hank a Renée Zellweger jako dívka Irena.\n\nCharlie je dlouholetý skvělý policista v americkém městečku v nejmenším americkém státě Rhode Island, na počátku děje si vezme za ženu krásnou blondýnu, už při svatbě se jeho žena seznámí s černochem velmi malého vzrůstu. Žena mu postupně porodí tři krásné syny, všechny tři jsou ale tmavé pleti, má je s oním černým liliputem. S ním pak posléze od Charlieho natrvalo uteče a kluky mu zanechá. Charlie se tomu všemu vůbec nijak nebrání a nemá proto také vůbec žádný respekt u místních obyvatel, což posléze způsobí, že dojde k jeho duševnímu onemocnění, při kterém dojde k rozdvojení jeho osobnosti. Objeví se v něm i jeho schizofrenický dvojník Hank, který je povahově přesným opakem Charlieho. Charlie se na policejní stanici náhodně seznámí s jednou obviněnou dívkou Irenou, kterou je na podkladě příkazu nucen odvézt na policejní motorce daleko na sever až ke kanadským hranicím k výslechu. Irena je ale ve smrtelném nebezpečí, neboť její bývalý milenec i zaměstnavatel se obává, že na něj prozradí něco o jeho špinavých zločineckých praktikách. Irena ale o nich vůbec nic neví, nicméně zločinecká banda se jí pokusí v Charlieho přítomnosti zabít, což se jim ale naštěstí nepovede, zabijí pouze jednoho federálního policistu. Začne se odehrávat příběh, kdy se mění Charlie neustále mění v Hanka a Hank zase v Charlieho. Irena se ale přesto do Charlieho zamiluje, neboť ji oba neustále chrání a pomáhají na útěku. Oba jsou stále pronásledování zločineckou bandou společně s se všemi podplacenými místními policisty. Do hry vstupují i všichni tři černí bratři, Charliovi synové, kteří jsou velmi inteligentní a bystří hoši. S pomocí ukradené policejní helikoptéry a jednoho kamaráda albína, se kterým se při útěku seznámí Charlie a Irena náhodně pak celou zločineckou bandu zneškodní a oznámí vše FBI, která zločince i podplacené místní policisty pozatýká. Snímek končí happyendem, Charlie se ze své schizofrenie zcela vyléčí a zůstává v hodnosti poručíka sloužit u státní policie. Za pomoci všech tři černých synů, albína i Charlieho policejních kamarádů Charlie Irene na konci filmu požádá o ruku.\n"}
{"id": "181811", "url": "https://cs.wikipedia.org/wiki?curid=181811", "title": "Matrix Reloaded", "text": "Matrix Reloaded\n\nMatrix Reloaded je druhý díl trilogie Matrix, sepsané a zrežírované sourozenci Wachowskými. V zámoří měl premiéru 15. května 2003, v ČR o týden později, 22. května. Dějovou linku příběhu sleduje počítačová hra Enter the Matrix a soubor devíti animovaných příběhů Animatrix. Přímé pokračování filmu, které se jmenuje Matrix Revolutions, mělo celosvětovou premiéru o půl roku později.\n\nŠest měsíců po událostech z prvního dílu, Neo (Keanu Reeves) a Trinity (Carrie-Anne Moss) jsou nyní romanticky zapletení. Morpheus (Laurence Fishburne) obdrží zprávu od kapitánky vznášedla \"Logos\", Niobe (Jada Pinkett Smith), že je svolána mimořádná schůze všech siónských lodí. Sión obdržel poslední zprávu ze vznášedla \"Osiris\" – celá armáda strojů; Sentinelů, si razí pomocí vrtáků cestu k Siónu, přičemž jej dosáhnou do 72 hodin. Velitel obrany Lock (Harry Lennix) nařizuje, aby se všechny lodě vrátily do Siónu a připravily se na nápor, ale Morpheus požádá, aby jedna loď zůstala venku kvůli případné komunikaci s Vědmou (Gloria Foster). Též se zde zjišťuje, že agent Smith (Hugo Weaving) nebyl odstraněn, a jednoho z posádky vznášedla \"Caduceus\", Banea (Ian Bliss), nějakým způsobem přeměnil v dalšího Smithe, díky čemuž může Smith i mimo Matrix.\n\nPo příletu do Siónu, Morpheus všem oznamuje novinu ohledně blížícího se útoku armády strojů. Proto je zde uspořádaná velká párty, jako jakési „poslední povyražení\". Mezitím však Neo obdrží oprávy od Vědmy a vrací se do Matrixu, kde se setkává s jejím tělesným strážcem, Seraphem (Collin Chou), který zavede Nea k Vědmě. Po krátké debatě o tom, jestli může Vědmě vůbec věřit, je poslán nalézt Klíčníka (Randall Duk Kim), vězně Merovejce (Lambert Wilson), který Neovi řekne vše potřebné. Následně Vědma odchází, ale na scéně se objevuje agent Smith. Vysvětlí Neovi, že nebyl zničen, nýbrž se v Matrixu vyskytla jakási chyba a on se vrátil jako virus se schopností jakéhokoliv člověka přeměnit v dalšího Smithe. Po krátké boji, v němž se Smith neúspěšně pokusí přeměnit Nea, je Neo nucen se zvyšujícím se počtem Smithů uprchnout pryč.\n\nNeo, Morpheus a Trinity navštíví Merovejce (někdy zvaného Francouz) s prosbou propuštění Klíčníka, ale Merovejec odmítá. Jeho manželka Persephona (Monica Bellucci) se za Merovejcevu bývalou nevěru pomstí tak, že trojici zavede ke Klíčníkovi. Avšak Merovejec brzy dorazí i se svými muži a Dvojčaty, proto Morpheus, Trinity a Klíčník uniknou, zatímco Neo bezproblémově zdrží Merovejce a porazí Dvojčata. Mezitím se v reálném světě Sion připravuje k boji proti strojům. V Matrixu posádka \"Nebukadnesaru\" připravuje s posádkou \"Logu\" a Klíčníkem plán, jak dostat Nea k samotnému Zdroji Matrixu, kam se dle proroctví má Vyvolený dostat. Onen Zdroj se nachází za dveřmi, které jsou v nejvyšším patře jedné výškové budovy, kam výtah ani schody nevedou.\n\nPosádka \"Logu\" musí zničit elektrárnu, aby zabránila spuštění bezpečnostního alarmu výškové budovy při cestě ke Zdroji. Posádka \"Logu\" uspěje, elektrárna vybuchne. Ačkoli Neo požádal Trinity, aby zůstala na \"Nebukadnesaru\", ona vstupuje do Matrixu za cílem chránit Nea, nicméně je napadena agentem Johnsonem. Mezitím se Neo, Morpheus a Klíčník pokoušejí dosáhnout Zdroje, avšak jsou napadeni Smithem. Klíčník sice umírá, ale Neo je zaveden přímo před dveře od Zdroje, kam také vstupuje. Zde se setkává s Architektem, programem odpovědným za tvorbu Matrixu.\n\nArchitekt Neovi vysvětluje, že jakožto Vyvolený je součástí šestého cyklu Matrixu, který je určen k samotnému chodu Matrixu, a to kvůli zastavení havárie systému, která se přirozeně vyskytuje v důsledku konceptu lidské volby (1% lidské populace se brání napojení na Matrix, proto představují pro samotný chod Matrixu obrovskou hrozbu. Tito lidé obvykle končí v Sionu). Stejně jako předešlých pět Vyvolených, Neo si má vybrat mezi dvěma cestami – buď vstoupit do Zdroje a restartovat celý Matrix, zatímco bude celý Sion vyhuben, a vypojit z Matrixu několik lidí, kteří znovu obnoví Sion; anebo se vrátit zpět do Matrixu a tím způsobit nejen zničení Sionu, ale i pád Matrixu a smrt všech připojených lidí, tudíž úplné vyhynutí lidstva. Mezitím je však Trinity postřelena agentem.\n\nNeo vycítí, že Trinity umírá, proto se jí rozhodne zachránit. Volí tedy druhou možnost a vrací se do Matrixu. Architekt se mu jen vysmívá. Neo úspěšně zachrání Trinity tím, že naruší pravidla Matrixu a spektakulárně vytáhne kulku z jejího těla. Následně jsou oba vypojeni z Matrixu. Zde, v reálném světě, je však \"Nebukadnesar\" zničen stroji. Neo však prokazuje svou schopnost, že dokáže zničit stroje svými myšlenkami i v reálném světě. Avšak upadá do kómatu. Následně je posádka \"Nebukadnesaru\" vyzvednuta vznášedlem \"Hammerem (Mjolnir)\". Její kapitán Roland odhaluje, že další vznášedla byla zničena poté, co někdo aktivoval EMP příliš brzy, a že našli jen jediného přeživšího; Banea.\nPříběh pokračuje ve filmu Matrix Revolutions.\n\n"}
{"id": "181813", "url": "https://cs.wikipedia.org/wiki?curid=181813", "title": "Matrix Revolutions", "text": "Matrix Revolutions\n\nMatrix Revolutions je poslední díl trilogie Matrix. Jeho premiéra proběhla zároveň v šedesáti zemích (včetně České republiky) 5. listopadu 2003. Sourozenci Wachowští, scenáristé a režiséři trilogie, se zúčastnili premiéry v Tokiu.\n\nPo událostech z druhého dílu, Neo a Bane leží v bezvědomí v ošetřovně na vznášedle \"Hammer\". Mezitím se však ukáže, že Neova mysl se nachází ve virtuální stanici metra „Mobil Ave\", přechodným místem mezi Matrixem a reálným světem. V této stanici metra potkává „rodinu\" programů, včetně dívky Sati, jejíž otec Neovi prozradí, že jediná cesta, jak se odsud dostat, je metrem řízeným Strojvůdcem, pracujícím pro Merovejce. Ten však Nea odmítá převézt, a tak je Neo nucen zůstat na stanici.\n\nSeraph kontaktuje Morphea a Trinity ve jménu Vědmy, která je informuje o Neově poloze. Seraph, Morpheus a Trinity vstoupí do klubu Hel, kde konfrontují Merovejcovi a přinutí ho propustit Nea. Toho trápí vize o Městě strojů, proto navštíví Vědmu, které oznámí ze svých vizí Smithův plán zničit Matrix i reálný svět. Vědma jen odpovídá, že „vše, co má začátek, má i konec\", a že válka rozhodne. Po Neově odchodu přemění velká skupina Smithů Sati a Serapha v další Smithe, včetně Vědmy, díky čemuž Smith získává schopnost jasnozřivosti.\n\nV reálném světě, posádka \"Hammeru\" a již zničeného \"Nebukadnezaru\" nalezne Niobinu loď, \"Logos\". Vyslýchají nově probuzeného Banea, nicméně ten si nic ohledně bývalého masakru nepamatuje. Vzhledem k blížícímu se boji o Sión se vznášedla vrací zpět, nicméně Neo požaduje jedno vznášedlo pro cestu do Města strojů. Niobe mu nabídne \"Logos\". Proto Neo v doprovodu Trinity přes odpor Rolanda, člena posádky \"Hammeru\", odlétá pryč. Avšak během cesty vpadne Trinity do rukojmí Banea, který se na \"Logos\" infiltroval. Neo si tehdy uvědomí, že Bane je ve skutečnosti přeměněný v dalšího Smithe. Bane během boje sice oslepí Nea, nicméně ten uvidí všechno, co se týká strojů a Matrixu, a Banea zabije. Společně s Trinity pokračuje do Města strojů.\n\nNiobe a Morpheus, jakožto členové posádky \"Hammeru\", naberou kurz do Siónu, který je pod masivním útokem strojů. Mezitím v těžkých bojích v Siónu smrtelně zraněný kapitán Mifune pokyne „Chlapci\", aby otevřel bránu pro \"Hammera\". \"Hammer\" ihned po drtivém příletu aktivuje EMP, čímž ničí útočící stroje, nicméně i siónskou obranu. Lidé se proto uchýlí do chrámu, kde vyčkají na další stroje v domnění, že to bude jejich poslední boj. Mezitím v blízkosti Města strojů jsou na \"Logos\" pod pilotováním Nea a Trinity vystřeleny tisícovky robotických bomb. Ty sice Neo úspěšně ničí díky mentálním schopnostem, nicméně kvůli jejich až obrovskému počtu jsou nuceni vzlétnout nad temná oblaka, kde spatří pravé Slunce a Měsíc. Po opětovném pádu do temnoty reálného světa ztratí kontrolu nad vznášedlem, kvůli čemuž narazí do jedné z budov Města strojů. Při srážce Trinity umírá, nicméně Neo vstupuje do nitra města a setkává se s „Deus Ex Machina\", vůdcem všech strojů. Neo jej varuje, že Smith hodlá dobýt Matrix i reálný svět, a proto nabízí strojům zastavení Smithe výměnou za mír. Vůdce strojů souhlasí, proto se druhá vlna strojů v Siónu stáhne zpět.\n\nStroje opět napojí Nea do Matrixu. Uvnitř něj Neo zjišťuje, že všechny obyvatele Matrixu Smith přeměnil v další Smithe. Sebejistý Smith, díky moci Vědmy, vykračuje vpřed, přičemž hodlá porazit Nea. Po zdlouhavém a náročném boji Neo pochopí, že není schopen porazit Smithe. Proto využije sám sebe jako přenašeče - nechá se proměnit v dalšího ze Smithů, přičemž stroje v reálném světě skrz něj vyšlou výboj energie. To zapříčiní smrt všech Smithů, včetně Nea samotného. Stroje ustupují ze Siónu, kde se konečně oslavuje konec války se stroji, Morpheus se radostí objímá s Niobe a Neovo tělo je kamsi odvezeno stroji. Celý Matrix se restartuje a Architekt se setkává s Vědmou v parku. Shodují se na tom, že mír vydrží „tak dlouho, jak jen to bude možné\", a že všem lidem bude nabídnuto odpojit se od Matrixu, protože stroje už mají jiný zdroj energie. Též Vědma mluví se Sati a myslí si, že se Neo jednou vrátí. Seraph se ptá Vědmy, jestli věděla, co se stane, ale ta jen odpoví, že nevěděla, nýbrž věřila.\n"}
{"id": "181814", "url": "https://cs.wikipedia.org/wiki?curid=181814", "title": "Nudle", "text": "Nudle\n\nNudle je druh jídla vyrobeného z nekvašeného těsta, které se vyválí naplocho a nakrájí se na dlouhé proužky nebo se z něj vytvarují provázky. Nudle mohou být krátkodobě skladovány v lednici nebo se mohou usušit a skladovat pro budoucí použití.\n\nV Čechách je těsto na nudle složené převážně z mouky a rozšlehaných vajec s přídavkem soli a případně dalších přídatných látek. Pruh nudle může dosahovat velikosti od několika málo milimetrů do několika desítek metrů. Laiky často bývá zaměňována se špagetou, od které se však liší svým průřezem, který na rozdíl od špagety není kruhový.\nNudle se obvykle vaří ve vroucí vodě, někdy s přídavkem oleje nebo soli . Často se také smaží na pánvi nebo se noří do rozpáleného oleje . Nudle se mohou jíst s omáčkou nebo se přidávají do polévky. Surovin pro zhotovení nudlí existuje mnohu druhů a jejich použití je specifické pro daný region. Nudle jsou hlavní potravinou v mnoha kulturách ( napřiklad čínské nudle, japonské nudle, korejské nudle, filipínské nudle a vietnamské nudle ).\n\nSlovo bylo odvozeno v 18. století od německého slova \"Nudel\" . \n\nPůvod nudlí je v Číně, nejstarší písemná zmínka o nudlích je uvedena v knize z období Dynastie Han (25–220 n.l.). Nudle se vařily z pšeničného těsta a v době Dynastie Han (206 př.n.l - 220 n.l.) byly hlavní složkou potravy.\n\nNejstarší důkaz konzumace nudlí máme z Číny . V roce 2005 nalezl tým archeologů v oblasti Lajia kameninovou mísu s nudlemi starými 4 000 let . Podobají se současným provázkovým čínským nudlím \"lamian\" . \n\nPšeničné nudle, které se vaří v Japonsku ( \"udon\" ), byly adaptovány z čínského receptu již v 9. století.   V Persii 13. století byly známy nudle \"reshteh\" (dnešní turecké vaječné nudle kezme). Receptury na nudle se vyvíjely, například nudle vyrobené z pohanky ( \"nengmjon\" ) se jedli v době vlády Dynastie Coson (1392-1897). Ramen nudle, které vznikly z receptu na čínské nudle, byly v Japonsku populární již před rokem 1900 .\n\nV 1. století př.n.l, se římský básník Horacius zmiňoval o smažených listech těsta , kterým se říkalo \"lagana\" . Těsto ale připomínalo dnešní nudle jen podobnou základní surovinou a možná tvarem. Ve 2. století našeho letopočtu řecký lékař Galen použi slovo \"itrion\" , které označuje všechny homogenní směsi z mouky a vody. Polatinšténé slovo \"itrium\" znamenalo druh vařeného těsta. Podle Jeruzalémského talmudu se itrium v Izraeli od 3. do 5. století n.l. běžně používalo .V pátém století Arabové upravovali nudle , aby přestály dlouhé cesty. Je to první písemná zmínka o usušených těstovinách . Arabský lékař z 9. století Isho bar Ali se zmiňuje o \"itriyya\", usušených krupicových provázcích . Muhammad al-Idrisi v roce 1154 napsal, že \"itriyya\" byla vyráběna a vyvážena z normanské Sicílie . \"Itriya\" byl také aramejský název pro drobné polévkové nudle. \n\nPrvní konkrétní informace o těstovinových výrobcích v Itálii se datují od 13. nebo 14. století. Těstoviny měly různé tvary typické pro jednotlivé regiony. V Severní Americe a jinde ve světě se těstoviny staly hlavní potravinou před začátkem nebo nejpozději na začátku 20. století.\n\nNa území dnešního Německa se objevila první písemná zmínka o \"speclích\" v roce 1725, ale zdá se, že podle některých středověkých ilustrací, specle existovaly ještě dříve. \n\n\"Zacierki\" je druh nudlí v polské kuchyni .V Německem okupovaném Polsku byly součástí potravinových přídělů distribuovaných v lodžském ghettu. \n\nPšeničné\nRýžové\n\nPohankové\n\nOstatní\n\n\n\n\n"}
{"id": "181816", "url": "https://cs.wikipedia.org/wiki?curid=181816", "title": "Animatrix", "text": "Animatrix\n\nAnimatrix je projekt v rámci série Matrix, který rozšiřuje tento fiktivní svět devíti animovanými příběhy. Nebyly uvedeny v kinech, ale pouze na DVD (3. června 2003). Každý z devíti příběhů je vytvořen jiným typem anime. Čtyři z nich napsali přímo sourozenci Wachowští:\n\n\nDalších pět příběhů napsala jednotlivá animační studia, tudíž do příběhu trilogie tolik nezapadají:\n\n\nKapitán Thadeus (Kev Michael Richardson) a Jue (Pamela Adlon) jsou napojení do Konstruktu, v němž si užívají souboje s meči, a to se zavázanýma očima. Oba se uhýbají útokům, ale postupně si přeřezávají oblečení, čímž se svlékají. Chystají se políbit, ale tento eroticky laděný souboj přerušuje zaznění alarmu, načež simulace končí.\n\nV další scéně, vznášedlo \"Osiris\" směřuje k sektoru 21, když operátor Robbie (Tom Kenny) odhalí armádu robotických Sentinelů díky svým pokročilým senzorům. Posádka zamíří se vznášedlem do nezmapovaného tunelu, kde se setká s menší skupinou Sentinelů hlídajících prostor. Posádka Sentinely úspěšně zničí, ale vlivem většího počtu strojů za zády jsou nuceni vyletět na pustý, temný povrch. Ocitnou se přímo proti obrovské armádě strojů, která si pomocí obřích vrtáků razí cestu pod zem. Zděsí se, když zjistí, že přímo pod nimi se nachází Sión. Stroje zpozorují Osirise a vrhnou se na něj.\n\nPosádka změní kurz a začnou prchat, někteří i obsluhovat děla na sestřel strojů. Thadeus rozhodne, že Sión musí být varován, proto se Jue dobrovolně napojí do Matrixu. S vědomím toho, že tohle jsou jejich poslední chvíle, se Thadeus s Jue rozloučí.\n\nJue se ocitá na střeše vysoké budovy v Matrixu. Akrobaticky skáče dolů, skrz výkonové póly mezi dvěma budovami. Nakonec drtivě padá na zem, avšak bez jakékoliv úhony. Následně hází balíček s varováním do poštovní schránky a doufá, že úspěšně dorazí. Kontaktuje Thadeuse přes mobilní telefon, aby ji vytáhl z Matrixu, avšak Thadeus neúnavně bojuje s elektrickou zbraní proti Sentinelům. Ti však Thadeuse zabíjejí a Osiris vlivem ničení Sentinelů vybuchuje. Následně jde jen vidět, jak Jue v Matrixu mrtva padá na zem.\n\nDíky videohře Enter the Matrix známe znění zprávy vyslané skrz poštu v Matrixu: „Tady je Thadeus, kapitán Osirise. Je 18:03 a bojím se, že tohle je náš poslední přenos. Před méně než dvěma hodinami nás skříply dvě vyhledávací jednotky poblíž BZ 2-18. Zkusili jsme jim utéci na povrch, avšak naše senzory se náhle zbláznily. Nevěřili jsme, co nám přístroje říkají, dokud jsme do toho nevlétli. Armáda. Jejich armáda. Masivní, stokrát větší než kdykoliv předtím. Chobotničky na nás těžce dorážejí a utržili jsme kritické poškození. Chystáme se provést nouzové vysílání do Matrixu. Po tom už nám nezbude nic jiného než doufat, že se tento disk nějak dostane do Sionu, a že to nebude příliš pozdě.\"\n\nCelý příběh úpadku lidí a nastolení nadvlády strojů vypráví virtuální správce Siónského archivu v podobě zářivé ženy:\n\nV polovině jednadvacátého století, lidstvo úspěšně rozvinulo umělou inteligenci, a brzy vybudovalo celý závod na stroje sloužících jako přisluhovači a neúnavní otroci. Mnozí z těchto robotů sloužili jako domácí služebnictvo určené k interakci s lidmi, a proto byli postaveny dle člověka „k obrazu svému\" - tedy humanoidi. Se zvyšujícím se počtem lidí odprostěných od práce, lidská populace se stala líná, arogantní a zkorumpovaná. Avšak stroje byly spokojené s nekončící otrockou prací pro lidstvo, což Siónský správce komentuje slovy: „Nějaký čas to bylo dobré.\" (Odkaz na nejslavnější větu v knize Genesis).\n\nVztah mezi lidmi a stroji se změnil v roce 2090, kdy byl domácí robot ohrožen jeho majitelem. Robot, pojmenovaný B1-66ER, zabil majitele a jeho domácí mazlíčky. Tato vražda byla prvním incidentem, v níž uměle inteligentní stroj zabil člověka. B1-66ER byl zatčen a postaven před soud, ale ospravedlnil svůj zločin jako sebeobranu a uvedl, že „nechtěl umřít\". Následně soudce utvrdil, že stroje nemají nárok na stejná práva jako lidské bytosti, a konkrétně, že lidské bytosti mají právo zničit svůj majetek, což byl v tomto případě B1-66ER. Následně byl B1-66ER odsouzen a definitivně zničen.\n\nPo celém světě propuknuly masové občanské nepokoje, v níž lidé ničili roboty v masových měřítkách. Světoví lídři se obávali povstání robotů, proto vydali příkaz ke zničení všech robotů. Avšak někteří roboti úspěšně přežili a stáhli se do kolébky civilizace, do Saúdské Arábie, kde vytvořili vlastní, nezávislý národ. Nový národ, včetně nového Města strojů, pojmenovali 01. Národ 01 úspěšně prosperoval, neúnavně se vylepšoval a prodával pokročilé technologie a výrobky do celého světa. Veškerá světová ekonomika trpěla v důsledku efektivnosti mladého národa strojů.\n\nAvšak Rada bezpečnosti OSN podala žádost v sídle v New Yorku pro zatržení rozvoje strojů v důsledku ekonomického kolapsu lidstva. Proto OSN schválila totální blokádu města 01. Stroje vyslaly dva velvyslance s žádostí, aby OSN přijala Město strojů do členství států, jakožto mírumilovné řešení nepokojů a krize. Ale jejich žádost byla ostře zamítnuta. Nicméně správce archivu dodává, že to nebylo naposled, co se stroje objevily na scéně.\n\nVirtuální správce Siónského archivu v podobě zářivé ženy pokračuje ve vyprávění příběhu o počátku války lidí a strojů:\n\nLetadla OSN rozpoutala masivní bombardování města 01 pomocí atomových bomb, čímž devastovala robotí národ, ale lidem se nepodařilo roboty zcela vyhladit, jelikož jsou odolnější vůči žáru a radiaci více, nežli křehké lidské schránky. Stroje odpověděly stejným způsobem - vyhlásily válku celému lidstvu a jejich robotí armády postupovaly do všech světových směrů. Lidské národy se snažily stroje zatlačit zpět, avšak neúspěšně. Silně prohrávající lidstvo se rozhodlo k definitivnímu řešení - k „Operaci Temná bouře\". Pomocí letadel lidé zakryli nebe ve vyšších vrstvách atmosféry tak, že do nich vypustili miliony nanit, čímž znemožnili dopad slunečního záření na zemský povrch a odřízli tak stroje od jejich slunečního zdroje energie. Tehdy lidé zahájili ofenzívu proti strojům, avšak ty se úspěšně bránily, až nakonec opět získaly převahu.\n\nNové verze strojů, již nehumanoidní, nám známé verze z trilogie Matrix, razantně převzaly dominaci v bitevních polích. Lidští vojáci byli likvidování po tisících. Přeživší vojáci byli použiti jako zdroj kinetické, bioelektrické a tepelné energie pro stroje, kteří neměly jinou možnost, než využití člověka jako zdroje energie. Tehdy se začaly vytvářet vůbec první lidské elektrárny. Spojené národy v zoufalství začaly bombardovat bitevní pole za cílem zabití vlastních, lidských vojáků, aby stroje nezískaly další lidi do elektrárny. Na odpověď stroje vypustily smrtící biologické zbraně do přežívajících, unavených zbytků světa.\n\nNakonec bylo OSN a zbývající lidstvo nuceno kapitulovat. Byl vyslán zástupce strojů do jednoho z mála posledních sídel OSN, konkrétně v New Yorku, kde smlouvu vůdcové světa společně s robotickým velvyslancem podepsali. Následně velvyslanec explodoval v podobě atomové bomby, která zničila New York. Tím byla válka ukončena a lidstvo dobrovolně napojeno do elektráren, kde žilo svůj svobodný život v prvních verzích Matrixu, nic netušíce o reálném světě. Takto vznikl mezi lidmi a stroji symbiotický vztah.\n\nPoslední scéna ukazuje, jak se objektiv kamery rychle vzdaluje od lidské elektrárny z filmu Matrix za doprovodu velkolepé hudby.\n\nŠestnáctiletý Michael Popper (Clayton Watson) je neloajální teenager, který cítí, že je něco špatně s okolním světem, kterému ani pořádně nerozumí. Pravidelně navštěvuje chatovací místnost na internetu a přemýšlí, jestli je sám. Tuto úvahu napíše do chatu, ale nikdo neodpovídá, proto si nezaujatě kreslí po sešitě různé kresby a klikyháky včetně nápisu „Neo žije\".\n\nAvšak po chvilce se mu na obrazovce ukáže zpráva, že není sám. Michael se sice podiví, ale dál to neřeší. Následující den je Michael na hodině výuky na střední škole, přičemž mu opakovaně vyzvání mobilní telefon, přes to, že jej vypnul. Hovor přijme, ve kterém se dozví, že k němu mluví Neo (Keanu Reeves), jenž jej varuje před agenty parkujícími před školou.\n\nMichael neváhá a prchá z učebny pryč na svém skateboardu. Úspěšně projíždí kolem partičky černě oděných agentů, až je nakonec nucen se skrýt na dámských toaletách. Zde vyleze oknem a po okapové trubce vyšplhá až na střechu školy. Zde je však obklíčen agenty, proto seskakuje ze střechy. Následně jde pouze vidět scéna, v níž se při dešti koná Michaelův pohřeb.\n\nAvšak Michael se probouzí na lůžku vznášedla Nabuchadnezar (Michael zemřel pouze v Matrixu, v reálném světě ne), přičemž na něj září jasné světlo a slyší rozhovor Nea a Trinity (Carrie-Anne Moss). Mluví o tom, že dokázal „samo-odpojení\" (odpojení sebe sama z Matrixu bez vnější pomoci), což bylo považováno za nemožné. Neo následně dodává, že to očividně je možné.\n\nHlavní protagonistka jménem Cis (Hedy Burress) je napojená do své oblíbené simulace, zasazené do bitvy ve feudálním Japonsku. Poté, co úspěšně eliminuje útočící nepřátelskou kavalérii, se objeví osamělý samuraj, kterého Cis pozná jako člena posádky jménem Duo (Phil Lamarr).\n\nZpočátku proti sobě bojují čistě jako spojenci ve výcviku. V průběhu jejich duelu začne Duo vyhrávat. Zpochybňuje její soustředění a klade otázku, zda Cis lituje toho, že si vzala červenou pilulku, která je odtrhla od „klidného života virtuálního světa\". Nadále bojují, až Duo přemůže Cis, a připravuje se jí „zabít\". Cis pozná, že se Duo chystá něco říct. Ona sarkasticky předpokládá, že chce navrhnout vážný vztah, ale Duo připouští touhu návratu do Matrixu. Cis namítne, že to není možné, jelikož už znají pravdu a stroje jim nedovolí se opět začlenit. Duo to odůvodňuje, že je už unavený z této kruté pravdy. Také dodává, že mu stroje mohou vymazat paměť.\n\nDuo dále nabízí, aby se Cis k Duovi přidala, aby se společně navrátili do Matrixu, ale ona odmítá. Duo se stává více a více agresivnějším a říká argumenty pro návrat. Cis stále utíká a odvrací jeho útoky. Požaduje, aby ji operátor vytáhl, ale nic se neděje. Duo konstatuje, že komunikaci úmyslně vypnul, a že „stroje jsou už na cestě\". Boj se stále přiostřuje.\n\nDuo vyskakuje ze střechy, snažíc se nápřahem meče zasáhnout Cis. Cis však zastaví meč a zlomí jej. Konec čepele vrazí do obličeje Dua. Ten jí vyjeví jeho lásku k ní, následně v simulaci umírá.\n\nCis se náhle probouzí ze simulace a zjišťuje, že duel s Duem byl jen testovací program navržený pro tréninkové účely. Muž jménem Kaiser (John DiMaggio) konstatuje, že Cis byla úspěšná v průběhu zkoušky a splnila cíl. Cis je rozčílená, proto pěstí udeří do obličeje Kaisera a odchází. Kaiser poznamenává, že kromě „toho konce\" úspěšně složila zkoušku.\n\nPouze výjimeční lidé mají tendenci si uvědomovat Matrix; ti, kteří mají „přirozenou vlastnost intuice, citlivosti a neukojitelné zvědavosti\". Jedním z nich je Dan Davis, sportovec, který soutěží v běhu na sto metrů v Letních olympijských hrách. Ten stanovil světový rekord 8,99 sekund, ale jeho vyhraná zlatá medaile byla převzatá zpět za užívání podpůrných drog. Rozhodl se tedy stanovit nový světový rekord, aby si očistil pověst. Přes podporu svého otce a mladého reportéra, Danův trenér jej varuje, že je fyzicky nezpůsobilý, a že nemůže závodit kvůli hrozbě prasknutí svalstva, čímž by byla jeho kariéra ukončena. Dan je však v závodění neoblomný a trenéra neposlouchá.\n\nNásledující den se koná závod. Zpočátku si Dan nevede vůbec špatně, nicméně mu svaly na nohou prudce prasknou, proto zavrávorá a děsí většinu lidí v hledišti. Nicméně Dan ignoruje zranění a vytrvale běží dál mnohem rychleji, než kdykoliv předtím, a snadno předbíhává ostatní běžce. Ještě před tím, než Dan dosáhne cílové roviny, se ze tří nejbližších běžců stanou agenti. Pokusí se Dana zastavit, ale neúspěšně - Dan běží dál.\n\nDanův náhlý výbuch odhodlání v Matrixu způsobí, že se na chvíli probere v reálném světě, konkrétně v elektrárně strojů, a odtrhává od sebe připojovací kabel. Avšak tomu zamezí jeden ze strojů, který Dana násilně připoutá zpět a napojí jej do Matrixu. Danova mysl je zpět uvržena do Matrixu, ale jeho tělo je vyčerpané ze závodu a mysl šokovaná z toho, co právě viděl. Proto padá na zem, kde se ještě chvíli kutálí. Nicméně vyhrál závod s novým časem 8,72 sekundy, čímž vyhrává.\n\nDalší scéna ukazuje zmrzačeného Dana sedícího na invalidním vozíku v nemocnici. Agent Smith, stojící opodál, mluví k ostatním agentům, že Danovi vymazali vzpomínky ze závodu a že už nikdy nebude chodit. Nicméně Dan šeptá slovo „volný\", čímž rozčiluje agenta. Dan bez námahy stojí a láme kovové šrouby na protéze nohou. Udělá několik kroků, ale poté padá na zem. Sestra mu opět pomáhá vstát na vozík.\n\nDospívající dívka Yoko (Hedy Burress) doma telefonuje, ale poté, co se její kočka Yuki nevrací domů, vyráží ven. Zatímco hledá a ptá se po okolí, setká se s partičkou mladých chlapců. Jeden z nich jí říká, že Yuki je uvnitř onoho „strašidelného domu\" a vyzývá jí, aby šla dovnitř.\n\nDěti vstoupí do polorozpadlého domu, kde narazí na anomálii. Naučili se tuto chybu v Matrixu využívat pro své vlastní potěšení, a to prostřednictvím několika oblastí, které vzdorují zákonům fyziky: skleněná láhev se opět spojí poté, co je roztříštěna; déšť padá z jasné, slunečné oblohy; žárovka svítí, přestože je rozbitá; dveře se otevírají do nekonečně zející temné prázdnoty; objevující se stíny, přestože ve slunečním svitu není žádná překážka a nakonec holubí pírko, které se ve vzduchu velmi rychle otáčí. Též se zde nachází otevřený prostor ve středu zchátralého domu, kde se děti baví tím, že seskakují ze střechy na zem, přičemž jsou těsně nad zemí zastaveni. To dokazuje, že je dětem očividně jedno, jak paranormální toto místo je.\n\nBěhem celého příběhu jsou párkrát ukázany scény, v níž jsou si agenti vědomi chyby v Matrixu, a jde vidět kamion, který jede rovnou k rozbořenému domu plného anomálií. Kamion nakonec přijede, zatímco se děti stále baví, a agent vede tým hubitelů škůdců, kteří všechny děti vykážou ven. Následujícího dne se na totéž místo vrací Yoko s dětmi, ale naleznou jen nevinné, prázdné parkoviště. Opět se pokusí vytvořit bizarní úkaz - hodí skleněnou láhev, ale ta se rozbíjí na několik kousků, aniž by se opět spojila. Anomálie, i rozpadlý dům přes noc zmizela, proto si jdou děti hledat něco jiného na práci.\n\nZoufalý detektiv Ash (James Arnold Taylor) obdrží anonymní telefonát s požadavkem, aby vystopoval neznámého hackera alias „Trinity\" (Carrie-Anne Moss). Následně je však kontaktován samotnou Trinity, která k němu však mluví v šifrách. Ash tedy vyhledává Trinity a pátrá po všech stopách, a zjistí, že jiní detektivové se stejným úkolem selhali; jeden spáchal sebevraždu, jeden zmizel a jeden zešílel. Ash se pokusí promluvit s šíleným detektivem, ale nemůže z něj nic podstatného dostat.\n\nNakonec si Ash uvědomí tajnou zprávu, kterou mu Trinity skrz telefon řekla. Jedná se o frázi od Lewisa Carrola v díle Alenka v říši divů. Trinity mu nenápadně navrhla schůzku, kterou Ash přijímá a úspěšně zjišťuje, kde se nachází místo schůzky - v jedoucím vlaku, kam se Ash včas dostane a setká se s Trinity. Avšak oba dva jsou napadeni agenty a strhne se přestřelka.\n\nZatímco se pokoušejí dostat se z vlaku pryč, jeden z agentů se pokusí převtělit do Ashe. Trinity, vědoma si této hrozby, je nucena Ashe zastřelit. Ash je smrtelně zraněn, kvůli čemuž padá na sedadlo a loučí se s Trinity, která prchá pryč. Následně do vagónu přiběhnou agenti, kteří jsou podiveni nad tím, že Trinity zmizela pryč. Ash si jen zapaluje cigaretu v puse a celou událost komentuje slovy „případ nad případy\". Následně oheň zapalovače pohasíná a celá obrazovka se stmívá.\n\nPovídka začíná při pohledu na jednoho z lidí s výhledem na moře, sledujícího blížící se stroje. Celá povídka se zabývá skupinou nadzemních lidských rebelů, kteří lákají nepřátelské inteligentní stroje do své laboratoře, kde je lapí a připojí je do vlastní verze „Matrixu\". V této zvláštní verzi Matrixu se lidé pokoušejí chycené stroje naučit některým pozitivním rysům lidstva, především soucitu a empatie. Konečným cílem tohoto projektu je pomoci strojům vyvinout svobodnou vůli s cílem překonat své původní „najít a zničit\" naprogramování, nežli je násilně přeprogramovávat. Naděje rebelů je taková, že jakmile přijmou dostatek strojů na vlastní stranu jen z jejich čisté vůle, mohou dosáhnout spolupráce strojů se Siónem a ukončit tak válku a dominanci strojů na Zemi.\n\nSkupina přeživších úspěšně chytí jednoho z průzkumných strojů, kterého napojí na vlastní „Matrix\". Zde je stroj podrobován nejrůznějším a nejzvláštnějším testům, které nakonec zapříčiní, že robotova mysl vede k domněnce, že může mít vztah s jedním z lidských rebelů, s Alexou (Melinda Clarke), a to buď přátelství, nebo něco hlubšího.\n\nNicméně základna lidských povstalců je napadena stroji. Povstalci se odpojí od „Matrixu\" a brání své sídlo, ale neúspěšně. Všichni povstalci jsou zabiti stroji, kteří následně odlétají pryč. Avšak jeden z robotů, kterého povstalci právě přitáhli na svou stranu, útok vydrží. Jeho senzor se mění z červené na zelenou. Následně napojuje sebe a Alexu do „Matrixu\", ale zde Alexa odvrací zrak a mizí. Následně robot vidí Alexu v reálném světě nehybnou; pochopí, že je mrtvá.\n\nFilm končí s „konvertovaným\" robotem stojícím venku pozorujíce moře stejně jako Alexa v úvodu, jelikož robot nahrál Alexino vědomí do svého hardwaru.\n\n"}
{"id": "181817", "url": "https://cs.wikipedia.org/wiki?curid=181817", "title": "Andreas Groll", "text": "Andreas Groll\n\nAndreas Groll (30. listopadu 1812 Vídeň – 20. března 1872 Vídeň) byl rakouský fotograf památek, autor prvních fotografií Prahy, Plzně a Kutné Hory.\n\nOd roku 1840 pracoval jako ústavní sluha v chemickém oddělení vídeňské techniky. Z tohoto zaměstnání byl ovšem propuštěn, údajně pro „tajnou noční fotografickou činnost“. Roku 1843 vytvořil portrétní daguerrotypie. V letech 1846–1856 byl údajně laborantem Antona Georga Martina na Polytechnickém institutu. Své zkušenosti s fotografií publikoval roku 1850 ve studii \"Photographie oder Lichtbilder auf Glas\" (\"Fotografie neboli světelné obrazy na skle\"). Své fotografie vystavoval také na Světové výstavě v Paříži v roce 1855. Od roku 1857 ve Vídni provozoval vlastní ateliér.\n\nPo etapě portrétních daguerrotypií a kalotypií se zřejmě od roku 1849 věnoval fotografické vedutě a fotografii starožitností, především zbraní a zbroje. Fotografoval je nejen v samotné rakouské monarchii, ale po celé Evropě (Německo, Itálie, Španělsko, Rusko) a také v Egyptě. Ve Vídni své fotografie představil na samostatné výstavě roku 1864. S prodejem svých „světelných obrazů“ měl značný úspěch a v obsáhlém katalogu z roku 1865 nabízel 788 fotografií.\n\nPro dějiny české fotografie je důležité to, že v roce 1856 (na snímcích se ovšem objevuje i datace 1855) fotografoval Prahu, Kutnou Horu a Plzeň. Roku 1865 (na snímcích také datace 1866) pak fotografoval opět Prahu a Kutnou Horu a dále Kolín, Rožmberk a Lednici. Jeho fotografie jsou většinou nejstaršími fotografiemi těchto míst. Z Prahy pochází třicet těchto fotografií, z Kutné Hory třináct, z Plzně tři, z Lednice jedna.\n\nRoku 1857 obdržel Andreas Groll za svou fotografickou činnost vyznamenání od císaře Františka Josefa I.\n\nZajímavostí jsou Grollovy poznámky na negativech, které jsou sice psány německy, ale strašlivým fonetickým zápisem. Tato skutečnost zvláštně kontrastuje s technickou dokonalostí jeho fotografií, které byly ve své době na samotné hranici možností tohoto tehdy zcela nového média.\n\n\n\n"}
{"id": "181818", "url": "https://cs.wikipedia.org/wiki?curid=181818", "title": "Ocnița", "text": "Ocnița\n\nOcnița (rumunsky \"Ocnița\"; rusky \"Окница, Oknica\"; ukrajinsky \"Окниця, Oknycja\") je město na severu Moldavska a sídlo stejnojmenného okresu, nejsevernějšího v Moldavsku.\n\nOknica je velmi úzce spjata s železnicí: vznikla mezi lety 1890 a 1900 jako osada při důležitém nádraží, kde se větvila trať vedoucí od Moskvy, Kyjeva a Vinnycje na směry Bălți – Kišiněv a na Černovice. Po rozpadu SSSR význam zdejšího železničního uzlu poklesl, dodnes tudy však jezdí rychlíky Moskva – Kišiněv a dvakrát denně též osobní vlak do ukrajinských Černovic. V roce 1904 zde již bylo napočítáno 3 240 obyvatel, v roce 1994 11 300 a v roce 2005 9 300 obyvatel. Převládajícím jazykem je ruština.\n\n"}
{"id": "181829", "url": "https://cs.wikipedia.org/wiki?curid=181829", "title": "Armin Meiwes", "text": "Armin Meiwes\n\nArmin Meiwes (* 1. prosince 1961) je německý kanibal a vrah. Proslul tím, že při setkání na základě inzerátu, podaného na Internetu, zabil a snědl muže.\n\nMeiwes uveřejnil na internetu v homosexuální seznamce inzerát „Hledám dobře stavěného osmnáctiletého až třicetiletého muže na porážku.“ Na inzerát mu odpověděl homosexuál Bernd Brandes, který pocházel z Berlína a pracoval jako vývojář počítačových čipů u firmy Siemens. \n\nBernd Brandes se narodil do rodiny uznávaného lékaře a anestezioložky v Berlíně. Když bylo Berndovi 5 let, jeho matka udělala profesní chybu, jejímž následkem zemřel pacient. Neustále si to vyčítala a tak rodina odjela na ostrov Sylt na krátkou dovolenou, aby se dala opět do pořádku. Paní Brandesová ovšem během dovolené při cestě autem najela do stromu a náraz nepřežila. Otec nechtěl věřit tomu, že se jednalo o autonehodu a byl si jistý, že to byla sebevražda. Dále už o smrti manželky se svým synem nemluvil. Ten si postupně vytvořil svoji vlastní verzi události a začal se ze smrti své matky obviňovat.\nBerndův otec se postupem času opět oženil a i malý Bernd Brandes vycházel se svojí nevlastní matkou dobře. Ve škole neměl Brandes také žádné problémy, po maturitě začal studovat Technickou univerzitu v Berlíně, po jejímž úspěšném absolvování začal pracovat u firmy Siemens jako vývojář počítačových čipů.\nPo několika vztazích se ženami se se svojí poslední přítelkyní rozešel, protože si uvědomil, že je homosexuál. \n\nOd 5. února 2001 byl Brandes v kontaktu s Meiwesem, kterého poznal přes internetovou stránku Canibal Cafe, určenou pro ty, jenž chtějí ochutnat lidské maso, nebo naopak - být snědeni. Bernd Brandes chtěl z tohoto světa úplně zmizet a nezanechat po sobě jedinou vzpomínku ani stopu. Vyčítal si svou neustále rostoucí potřebu sexu a trpěl pravděpodobně vorerafilií, což je sexuální vzrušení z kanibalismu. Napsal závěť, ve které odkázal svůj majetek svému příteli, Renemu Jasnikovi, vzal si v práci den volna a zmizel.\n\nSetkali se v březnu 2001 v Meiwesově domě v Rothenburgu nad Fuldou. Meiwes napřed uřízl Brandesovi penis, který pak společně zkonzumovali usmažený se solí, pepřem a česnekem. Poté Meiwes Brandesovi dal velkou dávku alkoholu a analgetik. Po několika hodinách řekl Brandes Meiwesovi, že až upadne do bezvědomí, tak ať ho Meiwes zabije. Tak to Meiwes i udělal.Jeho tělo pak uchovával v mrazáku a postupně ho pojídal. Celou vraždu si natočil videokamerou, video ale nebylo nikdy zveřejněno.\n\nMeiwes byl zatčen v prosinci 2002 poté, co se na Internetu pokusil vyhledat další oběti. Později byl odsouzen za zabití (nikoli za vraždu, vzhledem k souhlasu jeho oběti s usmrcením) a odsouzen na osm a půl roku vězení. Případ vzbudil značnou pozornost médií (na jeho základě byla například napsána píseň \"Mein Teil\" od skupiny Rammstein, nebo píseň \"Eaten\" od skupiny Bloodbath). V srpnu 2005 však byl proces na žádosti státního zástupce obnoven a Meiwes byl 9. května 2006 ve Frankfurtu za vraždu odsouzen k doživotnímu vězení. Meiwes ve vězení napsal svoji autobiografii. \n\nMimo jiné z případu vyplynulo, že existuje řada webových stránek, zabývajících se seznamováním osob, které si přejí zabíjet a být zabiti, Meiwes sám prohlásil, že věří, že v Německu existuje asi osm set kanibalů.\n"}
{"id": "181838", "url": "https://cs.wikipedia.org/wiki?curid=181838", "title": "Aurskog-Høland", "text": "Aurskog-Høland\n\nAurskog-Høland je samosprávné území v kraji Viken v Norsku. Jedná se o největší část tohoto kraje, pokrývá rozlohu 967 km². Tvoří také součást tradičního kraje Romerike.\n\nNejvětšími obcemi jsou Aurskog a Bjørkelangen, který představuje administrativní centrum oblasti. Většinu povrchu pokrývají lesy, ale nachází se zde také kvalitní zemědělská půda. Skrz území protékají také dvě řeky, Haldenvassdraget a Hølandselva.\n\nÚzemí Aurskog-Høland vzniklo v roce 1964 spojením územních jednotek Aurskog a Høland, spojením jejich názvů vznikl také současný název tohoto celku.\n\nNachází se zde důležitá tiskařská společnost PDC Tangen AS a drtiče. V Aurskogu se vyrábí elektromobily.\n\nZnak tohoto území pochází teprve z roku 1983, je na něm vyobrazen rak, tedy živočišný druh, který se zde vyskytuje ve velké hojnoti.\n"}
{"id": "181839", "url": "https://cs.wikipedia.org/wiki?curid=181839", "title": "FLOPS", "text": "FLOPS\n\nFLOPS je zkratka pro \"počet operací v pohyblivé řádové čárce za sekundu\" (FLoating-point Operations Per Second), což je obvyklé měřítko výpočetní výkonnosti počítačů. Výkon dnešních špičkových superpočítačů se pohybuje v řádu milionů miliard FLOPS, proto se tato veličina používá ve spojení s předponami soustavy SI. Měříme pak v megaFLOPS (MFLOPS), gigaFLOPS (GFLOPS), teraFLOPS (TFLOPS), petaFLOPS (PFLOPS) dále viz tabulka \"Výkon počítače ve FLOPS\". Typická stolní kalkulačka má výkon pouze několik jednotek či desítek FLOPS.\n\nVýkon počítače ve FLOPS se nejčastěji měří pomocí balíku LINPACK. Dá se měřit i programem SiSoft Sandra.\n\nČerven 2011: Nový superpočítač, jehož označení má na starost pouze jediném písmeno „K“ („Kei“ = deset biliard), je zatím v konfigurační fázi, ale již dnes trhá výpočetní rekordy. Podle oficiálního benchmarku Linpack je jeho současný výkon přesně 8,162 PFLOPS. Tento výkon je nejen několikanásobně vyšší, než u druhého nejvýkonnějšího modelu, ale je také vyšší, než celkový výkon pěti nejrychlejších počítačů dohromady, které jsou umístěny na druhé až šesté pozici v žebříčku TOP500. \n\nV říjnu 2010 byl sestaven v Číně superpočítač \"Tianhe-1A\", který je umístěn v národní laboratoři pro obranné technologie (NUDT) ve městě Tianjin a jeho výkon činí až 2,507 PFLOPS.\n\n9. června 2008 bylo oznámeno, že superpočítač IBM Roadrunner udržel v testu LINPACK rychlost 1,026 PFLOPS, při jeho špičkovém výkonu 1,7 PFLOPS.\n\n4. února 2008 NSF spolu s Texaskou Univerzitou spustili výzkum na superpočítači Ranger (AMD a Sun technologie). Tento superpočítač je schopen konstantně pracovat rychlostí půl PFLOPS.\n\n25. září 2007 japonská firma NEC vydala prohlášení představující jejich SX-9 jako nejrychlejší vektorový superpočítač, který má v plné zátěži výkon až 839 TFLOPS. SX-9 obsahoval první procesor jehož jediné jádro mělo výkon 102,4 GFLOPS.\n\nIBM dne 26. června 2007 představilo druhou generaci svého superpočítače známého jako Blue Gene/P. Ten byl sestaven tak, aby byl schopen neustále pracovat rychlostí přesahující jeden PFLOPS. Při určité konfiguraci je však schopen výkonu blížícímu se třem PFLOPS.\n\nPodle červnové zprávy Top500.org roku 2007 byl v té době nejrychlejší Blue Gene/L s výkonem 596 TFLOPS. Druhé místo patřilo superpočítači Cray XT4 s výkonem 101,7 TFLOPS.\n\nV červenci 2006 byl představen japonský MDGRAPE-3 umístěn ve výzkumném institutu RIKEN. Jeho maximální výkon byl téměř jeden PFLOPS, což bylo skoro dvakrát více než dosahoval Blue Gene/L. MDGRAPE-3 však nebyl určen k běžným výpočtům a tak nebyl uveden v žebříčku Top500.org. Jeho zaměření bylo simulovat molekulární dynamiku pomocí zřetězených výpočtů (pipeliningu).\n\nPro srovnání metoda distribuovaných výpočtů spojuje počítače pomocí internetu. Například BOINC dosáhl 16. března 2008 na celkový výpočetní výkon přes 1000 TFLOPS.\n\nNejvýkonnější soustavou počítačů v Česku disponuje společnost Škoda Auto, která má k dispozici celkový výkon přes 15 petaFLOPS. Tato soustava je využívána k simulacím s virtuálními modely. Týdně se tak řeší stovky až tisíce úloh v různých disciplínách (aerodynamika, crash testy, FEM) a aplikacích (Fluent, OpenFoam, PamCrash, Nastran).\n\n\n"}
{"id": "181841", "url": "https://cs.wikipedia.org/wiki?curid=181841", "title": "Mały Staw", "text": "Mały Staw\n\nMały Staw ( ) je ledovcové jezero, které se nachází na jihozápadě Polska (Dolnoslezské vojvodství) na severní straně Krkonoš na území polského krkonošského národního parku. Toto karové jezero vzniklo v ledovcovém kotli na severovýchodním úbočí hory Smogornia pod planinou Równia pod Śnieżką. Je to druhé největší jezero \"Krkonoš\". Má rozlohu 2,881 ha. Dosahuje maximální hloubky 7,3 m a průměrné hloubky 3,45 m. Leží v nadmořské výšce 1183 m. Objem vody představuje 99 900 m³.\n\nJezerem protéká Łomnica (povodí Bobru), jejíž pramen se nachází pod planinou Równia pod Śnieżką.\n\nVoda v jezeře je čistá a průzračná. Ani v létě nepřesahuje 14 °C. V zimě je více než půl roku pokryto ledem.\n\nVe vodě žije wirek, pozůstatek doby ledové.\n\nNa břehu stoji turistická chata Samotnia. Již od 17. století zde stála pastýřská bouda.\nPřístup je možný po turistické značce:\n\n\n\n"}
{"id": "181848", "url": "https://cs.wikipedia.org/wiki?curid=181848", "title": "Farizeové", "text": "Farizeové\n\nFarizeové (z řec. \"farisajos\", – pruším, \"oddělení\", český singulár je farizej nebo farizeus) byli jedním z teologických, sociálních a politických názorových proudů antického judaismu, který vznikl v polovině 2. stol. př. n. l.. Velký vliv měla škola rabiho Šamaje, která razila přísnější způsob plnění Tóry, a škola rabiho Hilela, jež zastávala liberálnější postoje. Talmud „rozlišuje sedm druhů farizeů“ . Po zničení Druhého chrámu se stoupenci těchto farizejských proudu stali hlavními aktéry při vzniku rabínského judaismu.\n\nV Novém zákoně jsou některé farizejské skupiny nebo jednotliví farizejové kritizováni jako pokrytci. Odtud se pak označení „farizej“ stalo synonymem pro pokrytce, byť neprávem. Například „slavný rabín Gamaliel I. (10-70 obč. l.) – farizej a předseda Sanhedrinu“ – se prvních křesťanů zastával .\n\nFarizeové se pravděpodobně vyvinuli ze skupiny tzv. chasidim (dosl. „zbožní“), která se angažovala za makabejského povstání (167-161 př. n. l.) proti Seleukovcům. Tato skupina vznikla již na počátku 2. století př. n. l., předpoklady k jejímu vzniku však trvaly mnohem déle – spory kněžských rodin se odehrávaly celá dvě předcházející staletí. Tento proud v rámci židovství byl apokalyptický, věřil v brzký Boží zásah a nastolení nového řádu, proto se přidali k Makabejským, byť hnutí samotné pokládali za nedostatečné. Když zůstaly apokalyptické představy nenaplněny, vyvinuly se z chasidim dva hlavní proudy – esejci, kteří u apokalyptických představ zůstali a rozvinuli dualistickou eschatologii, a farizeové, kteří z apokalyptiky vystřízlivěli – z toho také možná vychází jejich pojmenování: farizeové, tj. „oddělení“, se odtrhli od chasidim.\n\nVystřízlivění farizeů bylo z velké části způsobeno nejen tím, že se nedostavil mesiáš, ale také tím, že nová hasmoneovská dynastie brzy opustila ideály makabejského povstání – hasmoneovci tvrdě potírali své odpůrce a podléhali helénizaci. Mimoto opustili zákon oddělenosti postavení velekněze a krále – došlo k jejich splynutí. Farizeové proto hlásali návrat k původním myšlenkám povstání a snažili se (na rozdíl od esejců, kteří se od okolního světa do značné míry izolovali) přenést náboženské ideály do politické praxe, čímž se postavili také proti saduceům (kněžská aristokracie), což dokonce roku 88 př. n. l. vedlo k občanské válce. Své přivržence získávali spíše mezi středními a nižšími vrstvami obyvatelstva.\n\nPrvní židovskou válku (66-74 n. l.) saduceové ani esejci nepřežili, farizeové se proto stali těmi, kteří určili další podobu judaismu, označovaného jako rabínský. Své vyjádření našel rabínský judaismus v Talmudu, který mj. popisuje i hnutí farizeů v období Druhého chrámu.\n\nHlavní myšlenkou farizeismu je, že tradovaný mojžíšovský zákon má být nejen doslovně předáván, nýbrž i neustále vykládán a aktualizován, což odporovalo saducejskému lpění na tradovaném doslovném znění. Zároveň však farizeové připouštěli více možností výkladu, což je zase odlišovalo od esejců, kteří připouštěli jen jednu interpretaci. Tóra tak byla chápána jako imanentní zákon, Moudrost, skrze kterou byl stvořen svět.\n\nDalším prvkem, kterým se farizeové odlišovali, bylo pojetí spásy a vzkříšení. Saduceové možnost vzkříšení odmítali úplně. Naproti esejcům, kteří věřili, že spaseni budou pouze oni sami, farizeové hlásali spásu nejen pro všechny židy (tedy i pro jiné názorové proudy), ale dokonce i pro pohany–„spravedlivé z národů“.\n\nAčkoli v Novém zákoně máme mnoho zmínek o tom, jak Ježíš farizeje kritizuje, přesto mu byli ve skutečnosti „mnohem bližší než kterákoliv jiná skupina v tehdejším Izraeli, ... Ohnisko Ježíšova sporu s farizeji můžeme – zjednodušeně řečeno – vidět ve sklonu farizejů vykládat Zákon jako systém příkazů a závazků, v němž už není místo pro živého Boha, – chápat morálku jako lidský výkon, který nenechává dostatečný prostor pro Boží milost, milosrdenství a lásku.“. Jinými slovy Ježíš odmítal především to, že by Zákon (Tóra) měl být závazný jen sám o sobě či jen proto, že byl stvořitelským nástrojem, a přesunul důraz na etiku a lásku k bližnímu. Farizejské pojetí bylo bezpochyby střízlivější. Když Ježíš požadoval lásku nejen k bližnímu, ale také k nepříteli, byli lidé tímto nárokem mnohem více zatíženi. Když však člověk před tímto přetížením zděšeně neprchl, začínala podle Ježíše pravá blízkost Boží.\n\nKrom kritiky „zákonictví“ je známá také kritika pokrytectví farizeů. Krom výtky, že farizeové nečiní to, co říkají, se však pod pojmem „pokrytec“ skrývalo ještě něco jiného. Tímto výrazem byli apokalyptickými skupinami označováni všichni, kteří nevěřili v brzký příchod Božího království a na jeho příchod se nepřipravovali.\n\nKdyž byla sepisována evangelia, byl obraz v židovství podstatně jiný – saduceové a esejci prakticky zanikli a hlavními odpůrci vznikajícího křesťanství zůstali tedy farizeové. Část biblistů se domnívá, že v důsledku toho Nový zákon směřuje proti farizeům i výtky, které byly původně určeny i jiným skupinám (proti saduceům např. Mt 23,16, proti esejcům Mt 5,43n).\n\nDůležité také bylo to, že spor byl veden ještě v rámci židovství a evangelisté chápali sami sebe jako proroky, nešetřili proto ostrými slovy „slepým vůdcům“ Božího národa. Slova byla tvrdá také proto, že židé vyloučili křesťany z židovské obce, křesťané tak přestali být členy Římem povoleného náboženství, a měli tedy vyznávat císařský kult. K tomu však křesťané nebyli ochotni, vyloučení křesťanů z rámce židovství se proto stalo de facto rozsudkem smrti. Proto Matouš mluví k farizeům, jako by křesťany–proroky zabíjeli přímo oni.\n\nProblém však nastal, když již vzájemné osočování křesťanů a farizeů (resp. židů) opustilo rámec židovství. Ostrá slova, původně určená ne židům obecně, ale jen převažujícímu názorovému proudu v židovství, se totiž stala pro křesťanství osudovou přítěží, neboť byla mnohdy interpretována bez těchto historických souvislostí.\n\nO vzniku hnutí \"perušim\" mluví obsáhleji ve své knize „Evangelium podle Josefa Flavia“ Karol Sidon.\n\n\n"}
{"id": "181850", "url": "https://cs.wikipedia.org/wiki?curid=181850", "title": "STB", "text": "STB\n\nSTB či StB může znamenat:\n"}
{"id": "181858", "url": "https://cs.wikipedia.org/wiki?curid=181858", "title": "Jan XIX. Arnošt z Plattenštejna", "text": "Jan XIX. Arnošt z Plattenštejna\n\nJan XIX. Arnošt (Platejs) z Plattenštejna († 21. srpna 1637, ) byl katolický kněz, a probošt, v letech 1636–1637 zvolený biskup olomoucký.\n\nV roce 1601 se stal kanovníkem v Olomouci, posléze studoval na Germanicu v Římě. Roku 1608 byl vysvěcen na kněze. V roce 1617 byl proboštem olomouckých augustiniánů a poté, co České stavovské povstání zasáhlo Moravu, byl spolu s dalšími kanovníky uvězněn. V roce 1629 se stal proboštem olomoucké kapituly, roku 1630 se jednalo o jeho jmenování biskupem českobudějovickým, ale z vytvoření biskupství v té době sešlo.\n\nPo smrti Františka kardinála z Ditrichštejna jej 12. listopadu 1636 olomoucká kapitula zvolila biskupem. Kapitula se tehdy postavila proti požadavku vídeňského dvora, aby byl biskupem zvolen arcivévoda Leopold Vilém, čímž císaře velmi rozhněvala. Ferdinand II. dokonce odmítl přijmout kanovníky, kteří byli vysláni ke dvoru do Řezna oznámit oficiálně výsledek volby. Dvůr se rozhodl kapitule svého kandidáta vnutit a zabránil potvrzení volby v Římě. K jednání do Říma byl vyslán kardinál Harrach, než však bylo dosaženo výsledku, olomoucký elekt Jan Arnošt Platejs zemřel.\n\n\n"}
{"id": "181859", "url": "https://cs.wikipedia.org/wiki?curid=181859", "title": "Flop", "text": "Flop\n\nFlop je slovo používané ve více významech.\n\n\n"}
{"id": "181860", "url": "https://cs.wikipedia.org/wiki?curid=181860", "title": "Darwin (Austrálie)", "text": "Darwin (Austrálie)\n\nDarwin je sídlo správy Severního teritoria a nejdůležitější přístav Severní Austrálie. Založeno bylo v roce 1869 pod názvem Palmerston. Teprve v roce 1911 byl přejmenován na Darwin podle přírodovědce Charlese Darwina. V průběhu minulého století bylo město dvakrát téměř zničeno. 19. února 1942 na město zaútočilo japonské letectvo. V prosinci 1974 větší část města poničil Cyklón Tracy (v této oblasti se cyklón nazýval \"willy\"). 16. ledna 2004 byl Darwin spojen železnicí s Alice Springs.\n\n\n"}
{"id": "181865", "url": "https://cs.wikipedia.org/wiki?curid=181865", "title": "Solifugy", "text": "Solifugy\n\nSolifugy \"Solifugae\" jsou řádem pavoukovců \"Arachnida\". Tito živočichové, dosahující velikosti až 10 cm, jsou nápadní díky svým velikým klepítkám, kterými uchvacují kořist. Na rozdíl od pavouků nemají však jed. Přední část hlavohrudi \"prosomy\" je pokrytá pevným, klenutým krunýřem, který ji zřetelně odděluje od zbývající části těla s měkkým pokryvem. Toto tzv. \"propeltidum\", nesoucí pár dobře patrných očí, je velmi pohyblivě spojeno se zbývající částí těla.\n\nObývají suché, stepní, nebo pouštní krajiny. Jsou to noční dravci, kteří se přes den ukrývají pod kameny nebo v opuštěných norách různých zvířat. Živí se termity, ale větší druhy jsou schopné ulovit i drobnější obratlovce, jejich kousnutí je velmi bolestivé. Dokážou rychle běhat a při ohrožení vydávat pískavé zvuky. Solifugy jsou agresivní a pro většinu ostatních bezobratlých a některých obratlovců představují smrtelné nebezpečí.\n\nPáření probíhá u solifug velmi bouřlivě. Menší samec se vrhne na větší samici a pevně ji uchopí svými chelicerami, makadly a nohama. Samice upadne do strnulého stavu, během kterého samec rychle vypustí spermatofor a velmi rychle ho vsune do pohlavního otvoru samice. Bezprostředně poté se samice probudí z letargie. Později klade vajíčka do podzemního úkrytu, hlídá je do vylíhnutí mláďat, kterým poté nosí potravu. U solifug dochází často k partnerskému kanibalismu.\n\n\n\n"}
{"id": "181869", "url": "https://cs.wikipedia.org/wiki?curid=181869", "title": "Jiří Hrzán", "text": "Jiří Hrzán\n\nJiří Hrzán (30. března 1939 Tábor – 24. září 1980 Praha) byl český herec, zpěvák a bavič.\n\nNarodil se jako nejmladší ze čtyř dětí známého táborského zahradníka. Od mládí byl aktivním příznivcem sportu a kromě atletiky (běhy na středních tratích) hrál hokej, házenou, volejbal a kopanou. Později hrál za fotbalový klub Amfora, tvořený herci, zpěváky a baviči.\n\nJeho cesta k divadlu začala v Divadle mladých v Táboře (založeno v roce 1954), po maturitě na gymnáziu (1956) nebyl přijat na DAMU, ale jeho talentu si všiml divadelník Emil František Burian a angažoval ho do Divadelního studia v Praze. Na DAMU byl přijat za rok a absolvoval ji v roce 1961.\n\nTalent, píle a vůle jej dovedly na profesionální divadelní dráhu, i když to nebylo snadné – v mládí totiž neuměl dobře vyslovit „ř“ a ještě trpěl mírnou koktavostí.\n\nPo studiu získal angažmá ve Východočeském divadle v Pardubicích (1961–1964), kde se v roli Villona v \"Baladě z hadrů\" prosadil dynamickým herectvím, pak přešel na krátký čas do Ostravy (Divadlo Petra Bezruče 1964–1965) a když se v letech 1964–1965 formovalo složení pražského Činoherního klubu, stal se Jiří Hrzán členem souboru (členy již byli mj. Jan Kačer, Jiří Kodet a Petr Čepek). Jeho první velkou rolí v divadle se stal sluha Syr v inscenaci \"Mandragory\" (Niccolò Machiavelli) a zde svým pohybovým mistrovstvím a klaunstvím vytvořil hlavní postavu. Další role např.: Dobčinskij v \"Revizorovi\" (Nikolaj Vasiljevič Gogol) a ve hře \"Pension pro svobodné pány\" (Seán O'Casey). Pohybové předpoklady a fantazii klauna uplatňoval ve svých dalších zdejších divadelních rolích.\n\n12. 7. 1965 – 31. 7. 1976 (důvod rozvázání pracovního poměru byl záměrně vykonstruován) \n\n\nHrát začal v roce 1967, rolí ve filmu \"Svatba jako řemen\", kdy režisér Krejčík dobře využil naivně dětských rysů jeho tváře a z jeho řečového handicapu udělal přednost. Podobně tak i další režiséři, např. ve filmech \"Pane, vy jste vdova!\", \"Slaměný klobouk\" (zde uplatnil i svoji atletickou průpravu), \"Drahé tety a já\" (v něm i zpíval) atd.\n\nKromě rolí komediálních či tragikomických dostal i role vážné, např. ve filmech \"Nebeští jezdci\" a \"Hlídač\". Hrál také v televizních seriálech, např. \"Byl jednou jeden dům\" nebo \"Píseň pro Rudolfa III.\", kde se projevil jako herec muzikálového typu. Také byla oblíbená jeho role ve filmu \"Homolka a tobolka\" s hláškou: „To bude horor!“\n\nDruhá polovina sedmdesátých let přinesla jeho pozvolný ústup. Politická „husákovská normalizace společnosti“ se ho týkala tím, že byly z repertoáru stahovány některé hry, v nichž také vystupoval. Po incidentu, při němž spadl z římsy hotelu v Ostravě, mu nebyla v roce 1976 prodloužena smlouva v Činoherním klubu a byl bez angažmá. S diváky se pak setkával už jen při televizních nebo zájezdových estrádách jako bavič i zpěvák, ale i zde plně odevzdával, co umí, a jeho výkony hraničily až s klauniádou. Začal mít také stále více problémů s životosprávou, alkoholem a sebekontrolou. Na samém konci 70. let ztvárnil ještě role ve filmech \"Blázni, vodníci a podvodníci\" a \"Prázdniny pro psa\", ale u filmu \"Buldoci a třešně\" v polovině natáčení přišel osudný den. Hrzán 22. září 1980 v noci v pražské Ladově ulici číslo popisné 2042/7 spadl z výšky pátého patra, když riskantně šplhal po budově do bytu za přítelkyní. Zemřel – těžce zraněný – po dvou dnech 24. září 1980 v Praze ve Všeobecné fakultní nemocnici na Karlově náměstí ve věku 41 let. Je pochován v rodinné hrobce v Táboře.\n\nV rodinných hereckých stopách úspěšně kráčí jeho dcera – herečka Barbora Hrzánová. Mladší dcera Tereza Hrzánová je výtvarnice, s hercem Karlem Dobrým má syna Cyrila, který je též hercem.\n\n\n\n"}
{"id": "181872", "url": "https://cs.wikipedia.org/wiki?curid=181872", "title": "Volta", "text": "Volta\n\nVolta ( ) je řeka v západní Africe na území Ghany. Její povodí zasahuje na území dalších čtyř států (Benin, Togo, Pobřeží slonoviny, Burkina Faso). Je 467 km dlouhá, z čehož větší část zabírá největší přehradní nádrž (Volta) na světě. Včetně delší zdrojnice Černé Volty je dlouhá 1819 km. Povodí má rozlohu 388 000 km².\n\nŘeka vzniká soutokem Černé a Bílé Volty. Na horním toku teče převážně v široké dolině. Na dolním toku protéká vysočinou Akwapim, kde vytváří peřeje. Zde byla postavena hráz Akosombo, za kterou vznikla nádrž Volta, největší přehradní nádrž na světě podle rozlohy vodní plochy. Největší přítoky \"Volty\" jsou Oti a Daka zleva a Afram zprava. Řeka ústí do Guinejského zálivu u města Ada, přičemž vytváří deltu.\n\nNejvyšší vodní stavy se vyskytují v období dešťů od září do října. V tuto dobu se řeka široce rozlévá a úroveň její hladiny stoupá až o 14 m. Nejnižší úroveň hladiny je v únoru a březnu.\n\nVodní doprava je možná od ústí v délce 400 km, ale po celý rok je jízda parníků možná jen do Akuse. Na řece funguje 11 přívozů. V povodí žije na 400 druhů ryb. Místa největších trhů jsou Kete-Krači, Kpong, Kpandu. Vodní elektrárna Akosombo dodává elektrickou energii především pro továrnu na zpracování hliníku ve městě Tema.\n"}
{"id": "181873", "url": "https://cs.wikipedia.org/wiki?curid=181873", "title": "Judita Přemyslovna", "text": "Judita Přemyslovna\n\nJudita Přemyslovna (1056/58 – 25. prosinec 1086) byla dcerou Vratislava II. a Adléty Uherské, manželkou polského knížete Vladislava I. Heřmana. Jméno pocházelo od její babičky Jitky ze Svinibrodu. Jejím bratrem byl český kníže Břetislav II.\nJudita byla Vladislavovou druhou ženou, tou první (ale možná jen milenkou) byla Polka neznámého jména, matka jeho prvního syna Zbyhněva, se kterou se mohl oženit někdy před rokem 1073. Svatba Judity a Vladislava, která měl zaručit česko-polský mír, se konala okolo roku 1080 v Polsku.\n\nJak píší kronikáři, manželka Vladislava Heřmana pomáhala potřebným, dbala o poddané i vězně.\nJudita ve skutečnosti nebyla neplodná, svému manželovi porodila dvě děti. Tím prvním byla dcera později provdaná za Vladimirsko-Volyňského vévodu Davida. V roce 1085 byla s manželem přítomná korunovaci jejího otce. V srpnu 1086 se konečně narodil syn – Boleslav III. Křivoústý. Judita zemřela brzy poté, 25. prosince 1086 (někdy se datum její smrti i Boleslavova narození přesouvá o rok dříve).\n\nVladislav se oženil ještě jednou, asi v roce 1089 s Juditou Marií Švábskou (1047- asi 1102), dcerou římskoněmeckého krále a císaře Jindřicha III., vdovou po uherském králi Šalamounovi.\n\n \n"}
{"id": "181875", "url": "https://cs.wikipedia.org/wiki?curid=181875", "title": "Psík mývalovitý", "text": "Psík mývalovitý\n\nPsík mývalovitý, případně mývalovec kuní (\"Nyctereutes procyonoides\") je malá šelma z čeledi psovitých, vyskytující se i na českém území.\n\nPůvodním oblast rozšíření se nachází ve východní Asii, zejména v Japonsku, Koreji a na východní Sibiři. V průběhu 20. století byl pro svou cennou kožešinu opakovaně (ve 30. a znovu v 60. letech) vysazen na území evropského Ruska. Odtud se postupně nekontrolovaně šíří na západ do Evropy. Roku 1955 byl pozorován na Slovensku, později pronikl do Česka, Německa a Polska. V řadě zemí (včetně České republiky) je veden jako invazní druh. Jeho biotopem jsou mokřady a lesy v okolí vodních toků, ale např. v Japonsku se stává synantropním druhem, schopným žít i ve velkoměstech (včetně Tokia).\n\nPsík mývalovitý je robustní, nízkonohé zvíře, připomínající spíš mývala nebo jezevce než psovitou šelmu. Délka těla dospělých jedinců dosahuje 50–70 cm, výška v kohoutku však nepřesahuje 25 cm. Hmotnost se pohybuje v rozmezí 4–10 kg. Ocas je oproti jiným psovitým šelmám krátký (15–25 cm), ale velmi huňatý. Jeho srst je dlouhá, huňatá, hnědá až šedě nazrzlá. Na tvářích srst vytváří výrazné licousy a na hřbetě jakousi hřívu. Krátké, zakulacené boltce jsou téměř skryté v srsti. Na obličeji má černou nebo černobílou kresbu v podobě masky, podobně jako mýval, také nohy bývají černé.\n\nPsík mývalovitý je aktivní v noci, den přespává v noře, kterou si sám vyhrabává, ale častěji využívá opuštěné nory jiných živočichů. Psík mývalovitý je jediná psovitá šelma, která přespává zimu, podobně jako medvěd nebo jezevec (v Česku od prosince do počátku března). V jižních oblastech svého rozšíření (Japonsko kromě ostrova Hokkaidó, Korea) zimu nepřespává. Psík mývalovitý je výrazně samotářský živočich. Své teritorium si značkuje močí a páchnoucími výměšky řitních žláz. Méně výrazná je hlasová komunikace. Jedná se o tiché zvíře. Ozývá se vrčením a kvikáním, hlavně je-li ohrožen nebo chycen, nedokáže štěkat. Psík patří mezi prohnané šelmy, bylo zaznamenáno, že někteří psíci po výstřelu ze sebe dělají mrtvé, i když je střela mine.\n\nPáry se setkávají jen v době rozmnožování, které následuje hned po probuzení ze zimního spánku (u nás březen-duben). Samice je březí 60 - 70 dní, poté vrhá až 8 mláďat. Mláďata se rodí slepá, porostlá jemnou bělavou srstí. Rostou však velice rychle, za 4 měsíce se osamostatňují a už příštího roku se mohou zapojit do rozmnožování. Mohou se dožít až 11 let.\n\nPsík je všežravec. Sbírá různou rostlinnou potravu - bobule, kořínky a hlízy rostlin, ale loví také drobné živočichy. Z živočišné potravy se živí zvláště vejci a mláďaty ptáků, ale také žábami, leklými rybami a mršinami a škeblemi.\n\nPsík mývalovitý, hlavně jeho mláďata, jsou oblíbenou potravou mnoha větších šelem. Loví je vlk, rys ostrovid, liška obecná i charza žlutohrdlá, z ptáků orel skalní a výr velký. Pronásleduje je také člověk, a to pro kvalitní kožešinu, v Asii i pro maso.\n\nV Japonsku je psík mývalovitý známý jako \"tanuki\", což se často nesprávně překládá jako jezevec. V japonském folklóru vystupuje jako zlomyslný skřítek, který se dokáže přeměňovat v různé věci nebo i lidi. Objevuje se ve starobylých japonských pohádkách i v moderních anime seriálech. Podle tradice si mimořádně potrpí na saké a rád hraje na různé hudební nástroje. Šógun Tokugawa Iejasu, vládnoucí Japonsku v 17. století, měl pro svou mazanost přezdívku \"furu tanuki\" - starý \"tanuki\". Do povědomí současných diváků se tanuki (a tím i psík mývalovitý) dostal v souvislosti s anime seriálem Pom poko.\n\nPsík jménem Kuma se také objevuje ve videohře Shadow Tactics: Blades of the Shogun, kde je společníkem starého ostrostřelce Takumy a slouží k odlákání pozornosti.\n\nv jednom mýtu Oročů hraje důležitou roli psík mývalovitý. Je to příběh dívky, které krutý bratr usekl ruku. Poté se vdá, ale tchán jí dělá milostné návrhy, těhotná dívka uprchne do tajgy, kde ji zachrání psík mývalovitý, pomůže jí při porodu a zajistí jí uzdravení. Nakonec se psík postará o to, aby se dívka mohla vrátit ke svému manželovi. Oročové proto psíka neloví.\n\nPsík mývalovitý byl dříve oblíbeným chovancem zoologických zahrad, dnes ustupuje vzácnějším druhům zvířat a chová se poměrně zřídka. V Česku ho v současnosti chovají pouze ZOO Ostrava a Zoopark Chomutov.\n\n\n"}
{"id": "181877", "url": "https://cs.wikipedia.org/wiki?curid=181877", "title": "Peřej", "text": "Peřej\n\nPeřej čili slap je místo v řece, kde proudící voda překonává přírodní překážky, jako jsou balvany a prahy.\n\nZ hlediska vodáckého sportu se rozlišují tři druhy peřejí – vlastní peřej, katarakt a kaskáda. Větší peřeje ztěžují vodáckou sjízdnost řeky; úseky s peřejemi se označují stupni obtížnosti WW I (nejlehčí) až WW VI (nejtěžší).\n\nV peřeji voda přepadá přes kameny, mezi nimiž se vytváří tzv. jazyk, kterým je peřej sjízdná. Voda zde získává charakteristický zpěněný bělavý vzhled. Příklady peřejí v České republice jsou Stvořidla na Sázavě, Hubertus na Ohři, Paraplíčko na Jizeře, Železňák na Vltavě, Ďáblův chřtán na Bystřici, Sv. Martin na Doubravce aj.\n\nKatarakt je stupňovitě rozložený vodopád velkých toků (např. nilské katarakty).\n\nKaskáda stojí z hlediska vodáckého sportu na pomezí mezi peřejí a vodopádem (např. kaskáda na Ostravici, Loučovická kaskáda na Vltavě). Jednoduše lze říci, že útvar, který má větší délku než výšku, nazveme kaskádou, útvar, který má větší výšku, než délku, nazveme vodopádem.\n\nKaskády a peřeje jsou obvykle zbytkem původních vodopádů. Příkladem může být Vysoký vodopád na Studeném potoce v Hrubém Jeseníku, který byl původně tvořen jedním 45 m vysokým stupněm. Při povodni v roce 1880 byl však rozrušen v soustavu kaskád. Peřej (slap) vzniká tam, kde vrstvy nebo pruhy tvrdší horniny probíhají napříč vodním korytem. Erozí říčního dna se vodopád postupně mění ve vodní proud.\n"}
{"id": "181881", "url": "https://cs.wikipedia.org/wiki?curid=181881", "title": "Střezislava", "text": "Střezislava\n\nStřezislava byla manželkou Slavníka, českého šlechtice a zakladatele dynastie Slavníkovců. Někteří historici předpokládají, že pocházela z přemyslovského rodu, pravděpodobně byla dcerou Vratislava I. a Drahomíry. Jinou teorií je, že příbuzným Přemyslovců byl Slavník.\n\nPodle legendisty Bruna z Querfurtu byla Střezislava důstojná a vznešená: „Prospívajíc ve škole ctnosti, nebyla dobrou strážkyní svého muže, neboť zatímco horlila o čistotu a důvěrně se oddávala modlitbě, poskytla mu příležitost hřešit ne s jednou, nýbrž mnohými ženami.“ Podle \"Kosmovy kroniky\" zemřela v roce 987.\n\nStřezislava měla s manželem 6 synů: Soběslava, Spytimíra, Pobraslava, Pořeja, Čáslava a svatého Vojtěcha.\n"}
{"id": "181882", "url": "https://cs.wikipedia.org/wiki?curid=181882", "title": "SMS (rozcestník)", "text": "SMS (rozcestník)\n\nKombinace písmen S, M a S může mít více významů:\n\n"}
{"id": "181887", "url": "https://cs.wikipedia.org/wiki?curid=181887", "title": "Dřevěný chrám", "text": "Dřevěný chrám\n\nDřevěný chrám je specifickým stavebním druhem chrámů, který je symbiózou dvou různých kulturních tendencí: domácí, tradiční a internacionální církevní.\n\nV Evropě jsou čtyři hlavní oblasti dřevěných chrámů:\n\nVe východní a jihovýchodní Evropě jsou chrámy pravoslavné (tzv. \"cerkve\"), ve střední Evropě a na Skandinávském poloostrově jsou dřevěné kostely katolické, tzv. stavkirke a protestantské. Samostatnou skupinu tvoří nizozemské, německé a slezské hrázděné.\n\nŘada dřevěných chrámů figuruje na seznamu světového kulturního dědictví UNESCO. Jedná se o:\n\nTypologie středoevropských dřevěných chrámů souvisí s kostely zděnými. Převládá jednolodní typ chrámu s pravoúhlým či polygonálním závěrem, ale výjimečně se můžeme setkat i s trojlodím (polská Mogila). Baroko typologii dřevěných chrámů obohacuje o centrálu, někdy i na složitém symbolickém půdoryse (kaple na půdoryse mariánské hvězdy u kostela sv. Anny v polském Těšíně) a stále častěji se objevují i vícelodní chrámy, především v Polsku.\n\nCo se týče konstrukcí středoevropských dřevěných chrámů, nejstarší byla pravděpodobně konstrukce kůlová. Další technikou byla drážková konstrukce s výplněmi ze dřeva a pletiva. Záhy se již objevuje tradiční technika roubení, která přetrvala víceméně dodnes. Nejjednodušší variantu roubení tvořil přesah nárožních trámů. Základní dlouhodobě užívanou vazbou bylo roubení na rybinu, kdy protiběžné příčné seříznutí či stesání zabraňuje vyjetí prvku z vazby. Další významnou konstrukcí, která přišla do středoevropského regionu ze západu bylo hrázdění. Jeho princip spočívá v rámové konstrukci s výplní, která se vkládá do tloušťky trámu. V 16. století chrámy získávají po svém obvodu podsíň, která chránila trámy stěn stavby před uhníváním a zároveň i farníky před nepříznivým počasím.\nStropy dřevěných chrámů jsou ponejvíce ploché, záklopové, setkat se ovšem můžeme i se svéráznými imitacemi kleneb (Hervartov, Guty, artikulární chrámy na Slovensku). Důležitou konstrukcí byly také krovy. Nejstarším a nejjednodušším typem krovu je tzv. hřebenová vaznice. V období gotiky se objevuje nový typ krovu a to krov hambalkový. V 16. a hlavně 17. století se objevuje krov, který přetrval až do 19. století, tzv. stolicový.\n\nVěže dřevěných chrámů se objevují až v 16. století, do té doby jejich funkci suplovaly volně stojící zvonice. Věže nejsou tvořeny srubem a mají tedy lehkou, statickou a hospodárnou konstrukci dobře odolávající větru.\n\nSamostatně stojící zvonice se vyskytují běžně takřka po celé Evropě. Zvonice na našem území se dělí dva základní typy – čtyřboké a polygonální. Jejich architektonická forma je v evropském kontextu ojedinělá a nemá ekvivalenty. V jejich konstrukci se uplatňují dva základní systémy s řadou přechodných variant – jedná se o konstrukci štenýřovou a vzpěradlovou.\n\nNejstarší známé dochované dřevěné chrámy, pocházející ze 12. století, můžeme vidět v Norsku. Jedná se o tzv. \"stavkirke\", které mají sloupovou konstrukci. Nejstarší středoevropské dřevěné chrámy pocházejí až z 15. století (Haczów, Broumov, Tvrdošín, Debno) a většina dosud stojících dřevěných chrámů je tedy až ze 16. století (Slavoňov, Gůty, Hervartov). Důvodem je jak nelibost, se kterou se církev nazírala na dřevěné svatostánky, tak i jejich malá reprezentativnost. Kdykoliv k tomu tedy byla příležitost, nahradil se stávající dřevěný chrám zděnou novostavbou. Etnické prvky jsou u dřevěných chrámů druhotné, hlavní zřetel je kladen na konfesijní požadavky. Ač mají výsadní postavení ve vesnické zástavbě, nikdy nejsou tak výraznou dominantou jako chrámy zděné, neboť jsou situovány ponejvíce excentricky na návrších, nebo okrajích sídla.\n\nArchitektonická podoba reaguje na soudobou slohovou architekturu, i když obvykle se značným zpožděním a v rustikalizovaných formách. Přejímány jsou především prvky, které se dají dobře převést tesařským náčiním do dřevěného materiálu (profily, řezané ornamenty apod.). V typologii portálů středověkých dřevěných chrámů ve střední Evropě se můžeme setkat téměř se všemi typy známými ze zděné architektury (oslí hřbet, sedlový portál, baldachýnový, lomený, pravoúhlý) a to zejména v sousedním Polsku. Exteriér dřevěných chrámů je velmi prostý a jednoduchý. O poznání jiná situace je v interiéru chrámů, který je jejich nejreprezentativnější částí. Zejména z Polska známe intaktně dochované gotické kostelní interiéry, pojednané tehdy velmi oblíbenou šablonovou technikou (Debno) a dokonce i figurálními malbami (Haczów). Nejstarší dochované malby na našem území můžeme shodou okolností najít v nejstarším českém kostele z roku 1450, který stojí v Broumově. I zde je užito šablonové techniky a vzorník maleb je téměř identický se šablonovými malbami polskými. V období renesance se více začíná uplatňovat malovaná rostlinná ornamentální výzdoba spolu s figurálními malbami. K velkému rozkvětu dřevěných kostelů dochází v 16. a hlavně v 17. století zásluhou protestantů (tzv. artikulární kostely na Slovensku).\n\nŘada změn se objevuje s příchodem baroka. Obohacuje se typologie chrámů centrály, trojlodí), dochází k prosvětlení interiéru zvýšením počtu oken a chrámy získávají i náročnější podobu, reagující na podněty přijímané ze slohové architektury (zejména v Polsku). Často již také známe stavitele chrámu, nebo je zachován zápis o stavbě. Na druhou stranu je ovšem charakteristickým rysem tohoto období jistá dvoukolejnost, projevující se houževnatým přetrváváním archaického typu jednolodního chrámu s obdélným či polygonálním závěrem, zejména v odlehlejších oblastech (Liberk, Kozojedy, Veliny, Kryštofovo Údolí), vedle staveb reagujících na slohovou architekturu.\n\nPoměrně běžnou praxí v této době, známou i z obytných budov bylo dávání chrámů tzv. do kožichu, tedy omítání dřevěných staveb. Důvodem byla jak protipožární nařízení, tak i snaha přiblížit alespoň vizuálně dřevěné chrámy zděným (Měník, Kozojedy, Vysočany). Dochází i ke kombinaci dřevěné stavby se zděnou, když se ke chrámům přistavují zděné sakristie (Kryštofovo Údolí), pravděpodobně z bezpečnostních důvodů.\n\nNejnáročnější dřevěné chrámy vznikaly rukou školených projektantů a pod dohledem příslušné vrchnosti. Právě v těchto chrámech se v rámci dřevěné architektury projevují nejprogresivnější prvky, přejaté ze slohové architektury a někdy jsou od zděné architektury dokonce k nerozeznání (Loučná Hora).\n\nV interiérech se objevuje soudobé tvarosloví, ale stejně jako v předchozích etapách se jedná především prvky dobře proveditelné ve dřevě. Ve výmalbě chrámů se opět uplatňuje dekorativní ornamentika, ale ve stále větší míře i figurální malba (Kežmarok, Orawka), často rustikálních forem, prováděná místními mistry. Zcela výjimečně mohl mít chrám i vitráže (Kežmarok).\n\n\n"}
{"id": "181888", "url": "https://cs.wikipedia.org/wiki?curid=181888", "title": "Obvod obce s rozšířenou působností Říčany", "text": "Obvod obce s rozšířenou působností Říčany\n\nSprávní obvod obce s rozšířenou působností Říčany je jedním ze správních obvodů Středočeského kraje. Rozkládá se v jižní části okresu Praha-východ a zahrnuje celkem 52 obcí, z toho tři města (Říčany, Kostelec nad Černými lesy a Mnichovice). Rozsah správního obvodu Říčany zahrnuje správní obvody obcí s pověřeným obecním úřadem Říčany a Kostelec nad Černými lesy.\n\nSousedními správními obvody jsou v rámci kraje (od severu po směru hodinových ručiček): Brandýs nad Labem-Stará Boleslav, Český Brod, Kolín, Kutná Hora, Benešov a Černošice. Na severozápadě obvod ORP Říčany hraničí se správním obvodem Praha 22 (v krátkém úseku též se správním obvodem Praha 11) hlavního města Prahy.\n\n"}
{"id": "181894", "url": "https://cs.wikipedia.org/wiki?curid=181894", "title": "Le Rhône 9C", "text": "Le Rhône 9C\n\nLe Rhône 9C byl letecký, vzduchem chlazený, 9válcový, rotační motor o výkonu 80 k (58,8 kW), francouzské firmy Société des Moteurs Gnome et Rhône vyráběný během první světové války. V prvních letech války byl stěžejním leteckým motorem, který byl montován do řady spojeneckých stíhacích letounů.\n\nLicenčně se motory Le Rhône 9C vyráběly např. ve Velké Británii, Itálii, Rusku a USA.\n\nMezi letouny, které létaly s motory Le Rhône 9C, patřily např. Nieuport 10, Nieuport 11, Nieuport 21 či Sopwith Pup.\n\n\n"}
{"id": "181895", "url": "https://cs.wikipedia.org/wiki?curid=181895", "title": "Le Rhône 9J", "text": "Le Rhône 9J\n\nLe Rhône 9J byl letecký motor – rotační vzduchem chlazený devítiválec o výkonu 110 k (80,9 kW). Poháněl mj. letouny Nieuport 17, Nieuport 27, Hanriot HD.1, Avro 504, Sopwith Camel, s motory Oberursel Ur.II Fokker Dr.I, Fokker D.VIII, atd. (V Německu firma \"Oberursel Motoren\" vyráběla kopie motorů Le Rhône 9J pod označením \"Oberursel Ur.II\". Do Německa také byly dodávány motory vyráběné švédskou firmou \"Thulin\".)\n\nPozději byly zavedeny do výroby verze Le Rhône 9Ja, 9Jb a 9Jby, které dosahovaly díky zvýšení maximálních otáček vyššího výkonu.\n\n\n\n"}
{"id": "181899", "url": "https://cs.wikipedia.org/wiki?curid=181899", "title": "Cerekev", "text": "Cerekev\n\nCerekev má více významů:\n\n\n"}
{"id": "181905", "url": "https://cs.wikipedia.org/wiki?curid=181905", "title": "SIS", "text": "SIS\n\nZkratka SIS může znamenat:\n\n"}
{"id": "181908", "url": "https://cs.wikipedia.org/wiki?curid=181908", "title": "Symfonie č. 3 (Beethoven)", "text": "Symfonie č. 3 (Beethoven)\n\nSymfonie č. 3 Es dur, Op. 55 „Eroica“, je symfonie Ludwiga van Beethovena. Byla napsána pro Napoleona, když ještě vyhrával ve jménu Velké francouzské revoluce. Po Napoleonově korunovaci císařem a jeho následném dobývání Evropy Beethoven věnování zaškrtal a napsal nové – „památce hrdinů“.\n\nSymfonii nakonec daroval svému mecenáši, knížeti Josefu Františku Maxmiliánovi z Lobkovic.\n\nCelý název symfonie je \"Sinfonia eroica composta per festeggiare il sovveniere di un grand uomo\", v překladu „symfonie zkomponovaná na počest velkého člověka“. Bývá také nazývaná hrdinská (Eroica).\n\n1. Allegro con brio\n\n2. Marcia funebre: Adagio assai v C moll\n\n3. Scherzo: Allegro vivace\n\n4. Finale: Allegro molto\n\nSymfonie trvá přibližně 50 minut.\n"}
{"id": "181910", "url": "https://cs.wikipedia.org/wiki?curid=181910", "title": "Konvoj HX-84", "text": "Konvoj HX-84\n\nHX-84 byl konvoj ve druhé světové válce, který 28. října 1940 vyplul z Halifaxu v Kanadě a jehož cílem byl Liverpool ve Velké Británii. Konvoj se skládal z 39 obchodních lodí a jeho jedinou ochranou byl pomocný křižník HMS \"Jervis Bay\". \"Jervis Bay\" byl linkový parník, který byl na začátku války vyzbrojen sedmi 152mm děly.\n\nNěmecká kapesní bitevní loď \"Admiral Scheer\", které velel kapitán Theodor Krancke, vyplula z Wilhelmshavenu 14. října 1940. Jejím cílem bylo napadat konvoje a osaměle plující lodě v Atlantiku. O konvoji \"HX-84\" se Krancke dozvěděl od šifrovací služby \"B-Dienst\". 5. listopadu konvoj našlo na pozici průzkumné letadlo z \"Admirala Scheera\".\n\n\"Jervis Bay\" se německé kapesní bitevní lodi postavila na odpor, kterým se snažila dát šanci obchodním lodím, aby uprchly. Po potopení \"Jervis Bay\", zaútočil \"Admiral Scheer\" na lodě konvoje a potopil britské obchodní lodě \"Maiden\", \"Trewellard\", \"Kenbame Head\", \"Beaverford\", \"Fresno\" a poškodil tanker \"San Demetrio\". Ostatní lodě dopluly v pořádku do Liverpoolu. Na \"Jervis Bay\" zahynulo 190 členů posádky včetně kapitána Fegena.\n\n\"Admirál Scheer\" pokračoval ve svých útocích na transatlantickou přepravu a do Kielu se vrátil až 1. dubna 1941. Během plavby potopil celkem 16 lodí a uplul 46 000 námořních mil.\n\nKapitán \"Jervis Bay\" Edward Fegen obdržel posmrtně Viktoriin kříž za ochranu konvoje \"HX-84\".\n"}
{"id": "181912", "url": "https://cs.wikipedia.org/wiki?curid=181912", "title": "BP", "text": "BP\n\nSpojení písmen B a P může mít různé významy:\n\n\n"}
{"id": "181914", "url": "https://cs.wikipedia.org/wiki?curid=181914", "title": "Klasifikace vodácké obtížnosti", "text": "Klasifikace vodácké obtížnosti\n\nPro účely vodní turistiky se sjízdné úseky toků řek hodnotí stupněm obtížnosti, který se zapisuje níže uvedenými zkratkami. Existují dva hlavní systémy hodnocení vodácké obtížnosti: alpský, používaný např. ve střední Evropě, a americký, který organizace American Whitewater prohlašuje za mezinárodní. Alpský systém dělí toky do dvou hlavních skupin na mírné (ZW) a divoké (WW) a ty pak dále člení, americký „mezinárodní“ systém rozlišuje šest tříd obtížnosti tekoucí vody, které přibližně odpovídají alpským stupňům WW I až VI, ale ne zcela přesně.\n\nStupeň obtížnosti se stanovuje podle nejtěžších míst na daném úseku, ale mezi ně se nezapočítávají ojedinělé krátké překážky, které lze překonat jinak (přenést), jako typicky jezy. Pokud na daném úseku významně převládá obtížnost nižší, jen s několika těžšími úseky, je možno uvést nižší stupeň obtížnosti odpovídající většině toku a stupeň těžších úseků uvést za něj do závorky. Pokud se v úseku obtížnost často střídá, takže není účelné rozdělit hodnocení na kratší úseky podle jednotlivých obtížností, uvádí se rozmezí stupňů oddělené pomlčkou, nejprve nižší, poté vyšší.\n\nObtížnost vodního toku je velmi závislá na vodním stavu (průtoku). Stupeň obtížnosti se obvykle uvádí pro průtok, který je pro danou řeku typický v její vodácké sezóně, což většinou odpovídá stavům těsně nad limitem sjízdnosti. Za vyššího stavu obtížnost vzrůstá, často i o několik stupňů nebo za hranici sjízdnosti. Za extrémně vysokých stavů může obtížnost splutí opět klesat, protože obvyklé překážky jsou hluboko pod hladinou (mohou se ale vyskytnout jiné, např. mosty, stromy). Jiná věc je nebezpečí pohybu na řece, které je výšce hladiny víceméně přímo úměrné.\n\nObecně platí, že informace o vodácké obtížnosti (ve vodáckých průvodcích a mapách) je orientační a pro zhodnocení skutečné obtížnosti plavby je třeba vzít v potaz momentální stav vody, případně předem prohlédnout problematické pasáže ze břehu.\n\nV alpském systému se značuje se zkratkou ZW (z německého \"Zahmwasser\", tj. „mírná voda“). V novější literatuře se tato kategorie často již nijak nedělí s odůvodněním, že obtížnost všech stupňů mírné vody je v podstatě stejná. Značná část autorů se ovšem drží starého systému a proudící vodu dělí do tří stupňů, neboť toto nese podstatnou informaci například pro odvození rychlosti plavby.\n\nZW nevyžaduje větší vodácké dovednosti nežli v případě potřeby být schopen včas přistát před překážkou, popř. uhnout z plavební dráhy. Znalost plavání není nutná, ale neplavci by měli být vybaveni plovací vestou. Ta je v některých případech vhodná i pro dobré plavce, např. při velké vzdálenosti ke břehu na širých vodních plochách. \n\nPřestože přehrady a jiné vodní plochy spadají z definice do nejlehčí kategorie ZW A, při mimořádných povětrnostních podmínkách (např. vichřice) zde mohou vznikat i metr a více vysoké vlny a taková voda se může stát naopak velmi nebezpečnou.\n\nOznačuje se zkratkou WW (z německého \"Wildwasser\", tj. „divoká voda“) a římskými číslicemi se rozlišují stupně:\n\n\"(Doporučení v této tabulce jsou pouze orientační, podmínky v rámci jednoho stupně se mohou velmi lišit, například podle velikosti toku.)\"\n\nV současnosti se často používá doplňující označení znaménky plus a minus uváděnými za číslem stupně, kdy toto značí obtížnost přesahující průměr ve své kategorii, resp. obtížnost nižší než průměr.\n\nNesjízdné úseky toků, obvykle jen jednotlivé překážky, se označují křížkem nebo v textu písmenem X.\n\nVzhledem k vývoji nových materiálů, konstrukcí lodí a dalších pomůcek se náhled na hodnocení jednotlivých toků postupem času mění. Je proto možné, že stejný úsek bude v novější literatuře hodnocen nižším stupněm nežli v literatuře starší, zejména pokud jde o místa dříve považovaná za nesjízdná. Ale mění se i jednotlivé toky, a to jak přirozenou cestou, tak především zásahy člověka.\n\nCelkově je tato stupnice zaměřena spíše na míru rizika pohybu na řece nežli na obtížnost splutí. Tomu odpovídá i zahrnutí dalších faktorů, jako dostupnost koryta apod. Proto je přirovnání ke stupňům podle alpského systému jenom velmi přibližné.\n\n\n"}
{"id": "181915", "url": "https://cs.wikipedia.org/wiki?curid=181915", "title": "Letní olympijské hry 1984", "text": "Letní olympijské hry 1984\n\nXXIII. letní olympijské hry se uskutečnily v době od 28. července až do 12. srpna 1984 v Los Angeles v USA. Zúčastnilo se jich 6 797 sportovců (5 230 mužů a 1 567 žen) ze 140 zemí. Soutěžilo se v 221 disciplínách 23 sportů.\n\nPořadatelské město bylo vybráno v roce 1978. Tyto hry byly bojkotovány Sovětským svazem i ostatními státy východní Evropy (kromě Rumunska a Jugoslávie), stejně jako Kubou, Etiopií a KLDR – náhradou byla sportovní akce Družba 84. To se týkalo také Československa, které na této olympiádě chybělo. Uváděným oficiálním důvodem neúčasti bylo údajné „nedostatečné zajištění bezpečnosti a nerespektování důstojnosti sportovců“. Pravou příčinou byla odveta za bojkot předchozích OH v Moskvě, kam na výzvu USA nepřijelo 65 zemí na protest proti invazi Sovětského svazu do Afghánistánu. Naproti tomu se olympijských her 1984 poprvé po mnohaleté pauze zúčastnila Čínská lidová republika.\n\nZřejmě nejslavnějším účastníkem her se stal domácí atlet Carl Lewis, který podobně jako 48 let před ním Jesse Owens zvítězil hned ve čtyřech disciplínách: v běhu na 100 m, 200 m, štafetě na 4 x 100 m a ve skoku do dálky. Nikdo další už po Lewisovi podobného výkonu až dodnes nedosáhl.\n\n\nHer se zúčastnili sportovci ze 140 zemí. Následující země vyslaly své sportovce poprvé v historii: Bahrajn, Bangladéš, Bhútán, Britské Panenské ostrovy, Džibutsko, Gambie, Grenada, Katar, Mauritánie, Mauricius, Omán, Rovníková Guinea, Rwanda, Samoa, Severní Jemen, Spojené arabské emiráty, Šalamounovy ostrovy a Tonga.\n\nSovětský svaz inicioval bojkot her ze strany zemí Varšavské smlouvy jako odplatu za bojkot minulých olympijských her v Moskvě ze strany západních zemí. I přesto se tři komunistické země zúčastnily, a to Čína, Jugoslávie a Rumunsko.\n\nČísla v závorkách udávají počty sportovců zastupujících zemi.\n\n"}
{"id": "181917", "url": "https://cs.wikipedia.org/wiki?curid=181917", "title": "Hrázděný kostel", "text": "Hrázděný kostel\n\nOblast hrázděných kostelů se táhne Evropou od Nizozemí přes severní a střední Německo až do východního Pruska a do jisté míry kopíruje tzv. izoglosu hrázděné architektury. Ojedinělá koncentrace hesenských hrázděných kostelů, zejména v oblasti Vogelbergu souvisí s reformací. Za hesenského lanckraběte Filipa Velkodušného byla na synodě v Homburku zahájena roku 1526 reformace a díky tomu mnoho vesnic, které neměly vlastní kostel, dostalo povolení postavit si vlastní. Tak se vyvinula jedinečná kulturní krajina s množstvím hrázděných kostelů.\n\nPro jejich nejstarší vrstvu z doby kolem 1500 - 1650 jsou charakteristické příkré proporce, obvykle pravoúhlé kněžiště a horní patro, často využívané čistě k profánním účelům, ponejvíce jako sýpky (např. kostel ve Wagenfurthu). Až kolem roku 1700 se začínají pravidelně objevovat polygonální kněžiště.\nDalší velkou oblastí, kde se můžeme setkat s hrázděnými kostely je polská část Slezska, kde je velká řada evangelických hrázděných kostelů, často úctyhodných rozměrů, jak je tomu např. u luteránského kostela ve Svídnici. I na českém území jsou dochovány tři hrázděné sakrální stavby a to v severozápadních Čechách. Všechny souvisí s německým etnikem - jedná se o hřbitovní kapli sv. Václava v Žatci z roku 1520 (v roce 1720 došlo k dalším úpravám objektu), o špitální kostel Všech svatých v Jáchymově z roku 1516 a o kapli Nejsvětější Trojice (hrázděná část pochází z roku 1753) ze zaniklých Žichlic u Modlan, dnes přenesenou do skanzenu v obci Zubrnice.\n"}
{"id": "181918", "url": "https://cs.wikipedia.org/wiki?curid=181918", "title": "Stranka za Bosnu i Hercegovinu", "text": "Stranka za Bosnu i Hercegovinu\n\nStranka za Bosnu i Hercegovinu, česky přeložitelné jako \"Strana pro Bosnu a Hercegovinu\" je politická strana v Bosně a Hercegovině. Předsedou je Haris Silajdžić. \n\nProfiluje se jako multietnická a liberální; přesto většinu jejích členů tvoří Bosňáci. Tomu také odpovídá paradoxně i její úspěch; ve volbách v roce 2006 získala v Poslanecké sněmovně \"(Predstavnički dom)\" 8 z celkových 42 křesel a též i post jednoho ze tří členů Předsednictva. Celkem skončila ve volbách třetí a zamíchala tak s několik let zaběhlým systémem, kdy vítězícími stranami byly SDS (srbská), SDA (bosňácká) a HDZ (chorvatská). Přestože SDA i SDS obsadily dvě čelní pozice, v porovnání s některými minulými volbami začaly tyto strany na etnickém základu ztrácet. SBiH s nimi však již dlouhodobě spolupracuje a také to mohlo ovlivnit její relativní vzestup v posledních volbách.\n\n"}
{"id": "181922", "url": "https://cs.wikipedia.org/wiki?curid=181922", "title": "Ruggero Leoncavallo", "text": "Ruggero Leoncavallo\n\nRuggero Leoncavallo (také Ruggiero) (23. dubna 1857, Neapol- 9. srpna 1919, Montecatini) byl italský operní skladatel. Je považován za předního představitele italského verismu v opeře.\n\nNarodil se v Neapoli jako syn soudce. Hudební vzdělání získal na neapolské konservatoři (\"Conservatorio San Pietro a Majella\"). Po absolvování konservatoře se živil výukou hudby a snažil se o uvedení svých prvních oper „\"Tommaso Chatterton\"“ a „\"Songe d'une nuit d'été\"“, leč narážel na naprostý nezájem. V roce 1890 byl svědkem triumfálního úspěchu Mascagniho jednoaktovky Cavalleria rusticana (\"Sedlák kavalír\") a podle tohoto vzoru zkomponoval veristickou operu \"Pagliacci\" (Komedianti). Libreto opery údajně vzniklo na základě skutečné události, podle kriminálního případu, který soudil jeho otec.\n\nOpera Komedianti byla provedena v Miláně v roce 1892, měla okamžitý úspěch a stala se trvalou součástí světového operního repertoáru. Nahrávka árie \"Vesti la giubba\" v podání Enrica Carusa se stala první gramofonovou deskou na světě, která přesáhla milion prodaných výlisků.\n\nDalší opera \"I Medici\" provedená v Miláně o rok později ani revidovaná verze jeho dosud neuvedené prvotiny \"Tommaso Chatterton\" se nijak neprosadily. Na srovnatelný úspěch musel počkat až do roku 1897.\n\nVe francouzském časopise s přitažlivým názvem \"Satanův korzár (Le Corsaire de Satan)\" vycházela na pokračování novela ze života pařížské bohémy spisovatele Henriho Murgera. V roce 1872 byla přeložena do italštiny a ve stejné době si ji jako základ libreta zvolili dva přední italští skladatelé Giacomo Puccini a Ruggero Leoncavallo. Oba skladatelé si byli vědomi, že vstupují do jakési veřejné soutěže - ostatně tehdejší doba si na soupeřivé srovnávání potrpěla. Soutěžení rozdmýchávali také oba nakladatelé Ricordi a Sonzongo, neboť si slibovali finanční úspěch vítězného díla. Puccini, jenž spolupracoval s libretisty, měl náskok před Leoncavallem, který si libreto psal sám. Obě díla se nakonec dávala ve stejnou dobu a ve stejném městě, v Benátkách. Leoncavallova opera se hrála ve slavném Teatro La Fenice, zatímco Puccini uvedl Bohému jen pár metrů vedle v Teatro San Benedetto. Obě opery jsou si po hudební stránce velmi podobné, krásný italský zpěv, velká gesta a zjitřené emoce. Nicméně, zatím co Leoncavallo akcentoval psychologickou stránku příběhu, Pucciniho opera je spíše sociologickou studií života pařížských umělců. Okamžitý úspěch měl tenkrát Leoncavallo, zejména poté co jeho operu uvedl Gustav Mahler ve Vídni. S postupem času se však do diváckého povědomí dostala opera Pucciniho a postupně se stala jedním z jeho nejoblíbenějších děl.\n\nLeoncavallo napsal ještě řadu oper a operet, ale snad s výjimkou opery „\"Zaza\"“ se žádná nedočkala výraznějšího úspěchu a v současné době se provádějí sporadicky spíše jako historická kuriozita.\n\nPozoruhodné je, že Leoncavallo si psal libreta ke svým operám sám a nejen to, psal je i na zakázku pro jiné skladatele. Někteří znalci tvrdí, že byl ve své době nejlepším italským libretistou po Arrigo Boitovi. Že umělecké soupeření s Puccinim nezanechalo na jejich osobním vztahu žádné stopy svědčí i to, že jedno z nejkrásnějších operních libret, libreto k opeře Manon Lescaut, napsal Leoncavallo právě pro Giacoma Pucciniho.\n\nMimo opery a operety není Leoncavallova tvorba příliš rozsáhlá. Za zmínku stojí písně a písňové cykly, které jsou zejména italskými interprety dodnes prováděny a občas znějí v různých moderních úpravách.\n\nRuggero Leoncavallo zemřel v Montecatini v Toskánsku 9. srpna 1919.\n\n\n\n"}
{"id": "181923", "url": "https://cs.wikipedia.org/wiki?curid=181923", "title": "Javier Solana", "text": "Javier Solana\n\nDr. Francisco Javier Solana de Madariaga (* 14. července 1942, Madrid) je španělský politik, bývalý generální tajemník NATO a Vysoký představitel Evropské unie pro společnou zahraniční a bezpečnostní politiku. Vystudoval fyziku ve Velké Británii a USA a stal se profesorem fyziky na Universidad Complutense de Madrid ve Španělsku.\n\n"}
{"id": "181931", "url": "https://cs.wikipedia.org/wiki?curid=181931", "title": "Kristýna I. Švédská", "text": "Kristýna I. Švédská\n\nKristýna I. Švédská (18. prosinec 1626 Stockholm – 19. duben 1689 Řím), druhá dcera švédského krále Gustava II. Adolfa (1594–1632) a jeho manželky Marie Eleonory Braniborské (1599–1655). Byla švédskou královnou v letech 1632 až 1654. Po své abdikaci odešla ze Švédska a konvertovala ke katolicismu.\n\nKrálovna Kristýna byla výstřední panovnicí i ženou. Je popisována jako nežensky vyhlížející, poměrně štíhlé postavy a malého vzrůstu, o výšce 150 cm. Svůj malý vzrůst ještě zvýrazňovala nošením bot s nízkou podrážkou. Následkem úrazu páteře v dětství měla deformaci trupu a vychýlení ramene. Mluvila hlubokým hlasem, potrpěla si na drsné žerty a její oblíbenou zábavou byly lov a také vojenské strategie, stejně jako sběratelství umění a kultura.\n\nSnažila se o rozvoj Švédského království, měla mnoho plánů, které však nedovedla ke zdárnému konci. Plánovala například založení univerzity po vzoru francouzské univerzity kardinála Richelieu. Proto zvala do Švédska umělce (jako byl malíř Sébastien Bourdon, který ji dvakrát portrétoval) a vzdělance, jako byl René Descartes nebo Blaise Pascal. Objednala si uloupení a přivezení cenných částí uměleckých sbírek císaře Rudolfa II. z Pražského hradu a malostranských paláců po krátkém obsazení Prahy švédskými vojsky v roce 1648, ale i z jiných českých měst.\nKdyž královna Marie Eleonora čekala koncem roku 1626 svého čtvrtého potomka, doufala celá země stejně jako král Gustav II. Adolf, že se narodí syn (z předchozích tří dětí se dvě, děvče a chlapec narodily mrtvé a jedno děvče zemřelo v necelém roce věku). Protože se tak nestalo, dal si král roku 1627 potvrdit, že v případě jeho smrti a absence mužského potomka se jeho dědičkou stane Kristýna. Od roku 1604 mohli ve Švédsku dědit trůn také potomci ženského pohlaví. Toto usnesení za své vlády Kristýna opět zrušila.\n\nProtože se matka Kristýny zřekla, vyrůstala u své tety Kateřiny Švédské a jejího manžela Kazimíra Falcko-Zweibrückenského na hradě Stegeborgu, jižně od Stockholmu. Její otec se zatím snažil dohodnout pro ni sňatek s jejím bratrancem Fridrichem Vilémem Braniborským, aby tak podpořil svou vizi – Corpus Evangelicorum – vznik německo-švédského protestantského bloku proti katolickým Habsburkům.\n\nKdyž roku 1632 král Gustav II. Adolf padl v bitvě u Lützenu, přesídlila šestiletá Kristýna ke své matce Marii Eleonoře do Nyköpingu a později do hradu Tre Kronor ve Stockholmu, kde královna truchlila pro svého manžela. Nad postelí měla ve zlaté truhličce zavěšené královo srdce, pod kterým musela Kristýna s matkou spát, a celý hrad byl potažen černým suknem.\n\nJeště téhož roku přijala královna matka poselstvo dánského krále Kristiána IV. s žádostí o ruku princezny pro králova dvacetiletého syna Oldřicha. Dánský princ nebyl ale vhodný ženich, protože Švédové trpěli dlouhá léta pod dánskou nadvládou (\"stockholmská krvavá lázeň\").\n\nV březnu 1633 se sešel \"riksdag\" (švédský parlament, skládající se ze čtyř stavů = zástupců církve, šlechty, měšťanů a sedláků), aby se zabýval otázkou následnictví. Švédský trůn si nárokovala polská větev dynastie Vasa, ti však nebyli žádoucí, protože polští králové byli katolíci a Švédové luteráni. Kromě Kristýny měl na trůn nárok ještě její bratranec, plánovaný manžel a později skutečný švédský král Karel X. Gustav, neboť jak Kristýna, tak i Karel X. Gustav byli potomky švédského krále Karla IX. V parlamentu se proti přijetí Kristýny za švédskou královnu ozval zástupce sedláků, ale když byla sotva šestiletá plavá holčička předvedena před parlament, její podoba s královským otcem byla natolik zřejmá, že byla jednomyslně prohlášena dědičnou švédskou princeznou a zvolenou královnou.\n\nKristýna se tak stala v šesti letech věku královnou Švédů, Gótů a Vandalů, vévodkyní Finska, vévodkyní Estonska a Karélie a paní Ingrie (poslední titul na základě míru s carským Ruskem ve Stolbově roku 1617).\n\nPo dobu princezniny nezletilosti byla určena regentská rada a dva opatrovníci, kteří byli přáteli zemřelého krále:\n\nČlenové regentské rady:\n\nZesnulý král si přál, aby se na výchově jeho dcery nepodílela její matka Marie Eleonora. Princezna měla být vychována jako „korunní princ“. Učila se jízdě na koni, lovu i šermu v oborách Djurgardenu, které se rozkládaly za jezerem u jejího domu. Z ženských dovedností se měla naučit pouze skromnosti a cudnosti.\n\nRoku 1636 na popud kancléře přesídlila zpět ke své tetě Kateřině, kde vyrůstala spolu se svým bratrancem Karlem Gustavem (1622–1660) a sestřenicemi, starší Marii Eufrozýnou (1625–1687) a mladší Eleonorou Kateřinou (1626–1692). Bylo také dohodnuto, že se budoucí panovnice musí naučit základním dovednostem („dobře hovořit o svých poddaných, o stavu země a regentství“, naučit se jak cizím, tak domácím mravům a zvykům a správnému stolování).\n\nZa jejího učitele byl vybrán mladý luteránský kněz Jan Matthiae, který princeznu vyučoval až do jejího šestnáctého roku života. Matthiae se narodil v dobré rodině, studoval na univerzitách v Německu, Anglii, Francii, Nizozemí a také na domácí univerzitě v Uppsale. Stal se teologem (liberálním), učitelem a také kaplanem krále. Jeho úkolem bylo princeznu zasvětit do historie, literatury, jazyků a filozofie. Knihovník Jan Freinsheim učil princeznu římské historii a řečtině. Kristýna obdivovala starověké hrdiny Alexandra Velikého, měla v pokoji tapiserie s výjevy z jeho života a ze života Caesara či perského krále Kýra. Později o nich i sama psala. Kristýna ovládala oba jazyky rodičů – švédštinu a němčinu. Naučila se také francouzsky, což byl její oblíbený jazyk. Od svých 11 let se s Matthiaem učila také latinsky, pro zdokonalení tohoto jazyka Matthiae vyžadoval, aby s ním princezna mluvila pouze latinsky. Úkolem hlavního regenta Axela Oxenstierny bylo zasvětit princeznu do praktické politiky, kterou Kristýna přirovnávala ke hře v šachy, a vedení státu. Oxenstierna byl vynikajícím znalcem síly a slabosti každého státu Evropy.\n\nRoku 1641 se ze studií vrátil Kristýnin bratranec Karel Gustav a stal se pro patnáctiletou dívku první láskou. Mladík byl velmi pohledný a smýšlel liberálně, rodina by takový sňatek uvítala. Jediným, kdo tomu mohl stát v cestě, byl kancléř Axel Oxenstierna, který měl jako předseda regentské rady právo sňatek zakázat. Slibného mladého muže navíc navrhli senátoři za nástupce po Gabrielu Oxenstiernovi na uvolněné místo správce pokladu. Kristýna se však postavila proti této nominaci s odůvodněním, že by Karel Gustav byl regenty považován za špeha. Ve skutečnosti se pouze snažila zalíbit kancléři, kterého si i přes pozdější rozpory po celý život vážila. Rozčarovaný Karel Gustav se přidal k vojsku v Evropě a jeho přítelem se stal alkohol. Království však potřebovalo následníka, a tak bylo nutné královnu přesvědčit, aby se vdala. Kristýna označila Karla Gustava za svého vyvoleného, neměla ale v úmyslu se za něj opravdu vdát. Jejím cílem bylo prosadit, aby senátoři uznali jejího bratrance za následníka švédského trůnu i bez sňatku a to se jí nakonec podařilo.\n\nV souvislosti se svým plánovaným sňatkem vyjádřila Kristýna nesouhlas s vyjádřením církevního reformátora Martina Luthera o postavení žen, když prohlásila: \n\nKristýniným prvním politickým činem bylo uzavření míru s Dánským královstvím roku 1645. Válka o obchod v Baltském moři byla rozpoutána na popud kancléře Oxenstierny a jako záminka posloužil útěk královny matky Marie Eleonory z Gripsholmu za pomoci dánského krále. Kristýna přijala francouzského vyslance kardinála Mazarina a nechala se přesvědčit, aby s Dánskem uzavřela příměří, bez porady s kancléřem Oxenstiernou.\n\nPo vyřazení Dánska z války obrátil švédský velitel Torstenson pozornost na rakouskou císařskou armádu vedenou generálem Gallasem, kterou vytlačil z německých zemí do Čech a v březnu 1645 porazil v bitvě u Jankova. Na Moravě se Švédové spojili s vojskem sedmihradského knížete Rákocziho, ale švédský postup na Vídeň byl zastaven po neúspěšném obléhání Brna. \n\nRoku 1648 zasedali vyjednavači ve vestfálském městě Münsteru, aby dojednali mír a ukončení třicetileté války. Tehdy se Švédové pustili do poslední epizody této pro značnou část Evropy katastrofální války, která začala v důsledku defenestrace královských místodržitelů v Praze, následného povstání proti násilné rekatolizaci zemí Českého království a proti snahám dosadit na český královský trůn opět katolíka z rodu Habsburků a nakonec také bitvy na Bílé hoře v roce 1620. Velký švédský vojenský kontingent vedený generálem Königsmarckem prošel nezastaven až do nitra Čech a obsadil Prahu. Po jednodenním ostřelování Prahy přišla tajná zpráva od královny Kristýny, aby vojsko obsadilo Pražský hrad a zaměřilo se na uloupení tehdy proslulé umělecké sbírky císaře Rudolfa II. jako válečné kořisti. Před Švédy již odvezl Maxmilián I. Bavorský do Mnichova 1500 vozů s předměty z Rudolfovy sbírky a protestantští Sasové 50 vozů. Švédské vojsko získalo rabováním pro Kristýnu 500 obrazů, 70 bronzových soch, 370 vědeckých přístrojů, 400 indických kuriozit, stovky korálů, slonoviny, drahých kamenů, jantaru apod. To však královně Kristýně nestačilo, napsala si ještě o Rudolfovu knihovnu. 24 hodin poté byl podepsán vestfálský mír o ukončení třicetileté války.\n\nZejména v období své vlády, ale i později v Římě, se Kristýna obklopovala prospěchářskými muži, jimž poskytovala výhody, finance i úřady. Rozprodávala či rozdávala půdu a tituly, což mělo za následek mnoho nepříjemností se švédskou šlechtou a zadlužování země. K jejím favoritům patřil např. španělský vyslanec Don Antonio Pimentel de Prado (1604–1671/72).\n\nJejí korunovace na královnu se konala 20. října 1650 ve Stockholmu, což neodpovídalo tradici, protože králové byli vždy předtím korunováni ve městě Uppsala. Po zajištění nástupnictví pro svého bratrance Karla X. Gustava se Kristýna v roce 1654 vzdala švédského trůnu a vydala se na cestu do Říma. V prosinci 1654 konvertovala v Innsbrucku s velkou slávou ke katolicismu a přijala jméno \"Marie Alexandra\".\n\nJe hlavní postavou dramatické hry \"Královna Kristýna\", kterou sepsal v roce 1901 švédský spisovatel August Strindberg. \n\n\n\n"}
{"id": "181935", "url": "https://cs.wikipedia.org/wiki?curid=181935", "title": "Letňany (stanice metra)", "text": "Letňany (stanice metra)\n\nLetňany (zkratka LT) je stanice metra v Praze, která leží cca jeden kilometr jižně od Letňan, na hranici katastrálních území Letňany a Vysočany blízko trojmezí se Kbely, a je součástí úseku IV.C2 z Ládví do Letňan. Stanice je otevřena veřejnosti od 8. května 2008.\n\nStanice Letňany je dlouhodobě koncová stanice linky C. Je umístěna do zatím volného prostoru východně od okružní křižovatky spojující ulice Beranových a Prosecká a jižně od plánovaného prodloužení Tupolevovy ulice.\n\nStanice je hloubená, má ostrovní nástupiště a dva vestibuly, každý z nich je propojen s nástupištěm pevným schodištěm, dvojicí eskalátorů a výtahem. Severní vestibul obsluhuje Pražský veletržní areál (PVA EXPO PRAHA) a část parkovišť spolu s končící návaznou autobusovou dopravou, jižní je zatím pro veřejnost uzavřen. Zde je ukončeno cca 10 linek PID a 8 linek přes stanici projíždí. K dispozici je i záchytné parkoviště P+R.\n\nNástupiště stanice je v hloubce 10,3 m pod úrovní terénu. Nosnou konstrukci tvoří uzavřený monolitický železobetonový rám.\n\nStanice byla navrhována v době, kdy Praha uvažovala o kandidatuře na Olympijské hry. V okolí stanice měl být postaven hlavní stadion a další sportoviště. Proto byl autobusový terminál velkoryse dimenzován a z metra ústí mnoho východů. Praha s počátkem světové hospodářské krize, v první polovině roku 2009, svou kandidaturu stáhla.\n\nJelikož metro končí v polích, kde žila početná populace syslů, bývá stanice označována za Syslov.\n\nStanice kvůli nevhodnému umístění nutí obyvatele letňanského sídliště docházet na stanici minimálně 600 metrů. Pro většinu z nich je to však více než kilometr. K dispozici mají pochopitelně autobusové linky, které je ke stanici dovezou, ale málokdo chce jít na autobus, čekat na něj, svézt se pár minut, poté slézt na nástupiště a opět čekat, tentokráte na metro. Samotná trasa metra C se do centra města klikatí a tak část obyvatel jedoucí z letňanského sídliště na zastávku Letňany míří dále na nedaleké Vysočany, kde se nachází do centra mnohem lépe vedená linka B.\n\n"}
{"id": "181944", "url": "https://cs.wikipedia.org/wiki?curid=181944", "title": "Eroica", "text": "Eroica\n\nEroica má více významů:\n\n"}
{"id": "181949", "url": "https://cs.wikipedia.org/wiki?curid=181949", "title": "Asociace", "text": "Asociace\n\nSlovo asociace (z lat. \"ad\"-, k, a \"socius\", společník) má více významů:\n\n"}
{"id": "181952", "url": "https://cs.wikipedia.org/wiki?curid=181952", "title": "Q horečka", "text": "Q horečka\n\nQ horečka je onemocnění způsobené mikroorganismem \"Coxiella burnetti\". Nejrozšířenější je mezi ovcemi, kozami a dobytkem. Uplatňuje se především inhalační přenos, tedy vdechnutí částic kontaminovaných mikroorganismem. Onemocnění poprvé popsal v roce 1937 Edward Holbrook Derrick (1898–1976) u zaměstnanců jatek v Brisbane v australském Queenslandu.\n\nPo inkubační době 10-20 dní se akutní Q horečka projeví zvýšenými teplotami, trvajícími dva dny až dva týdny. Často dochází k rozvoji pneumonie bez výrazného klinického obrazu, ale s pozitivním nálezem na rentgenovém snímku plic. Bolesti hrudi, kašel se objevují jen u čtvrtiny pacientů. Zotavení probíhá vcelku bez komplikací.\n\nK léčbě se doporučuje tetracyklin nebo doxycyklin po dobu 5-7 dnů, nebo kombinace eryhtromycinu a rifampicinu. Léčba tetracyklinem v inkubační době oddálí nástup nemoci, ale nedokáže jí zabránit.\n\nVakcinace probíhá jednou dávkou usmrcených organismů \"Coxiella burnetti\" a zaručuje kompletní ochranu proti normálně se vyskytující horečce Q a na více jak 90 procent i proti aerosolovém použití v případě biologického útoku. Ochrana trvá 5 let. Podávání vakcíny může být provázeno reakcí, včetně nekrózy očkované oblasti.\n"}
{"id": "181958", "url": "https://cs.wikipedia.org/wiki?curid=181958", "title": "Vetřelec", "text": "Vetřelec\n\nVetřelec (angl. \"Alien\" [ˈeiliən]; též \"Xenomorf\", angl. \"Xenomorph\" [ˈzenəˌmoːf]) je fiktivní mimozemský tvor se silnou kyselinou místo krve.\n\nPoprvé se objevil ve filmu \"Vetřelec\" (1979), dále ve filmech \"Vetřelci\" (1986), \"Vetřelec 3\" (1992), \"\" (1997), \"Vetřelec vs. Predátor\" (2004), \"Vetřelci vs. Predátor 2\" (2007), ve filmu \"Prometheus\" (2012) a také v nejnovějším \"\" (2017). Také se objevuje v komiksech, knihách a v několika počítačových hrách, například v sérii \"Aliens versus Predator\", ve hře \"\" nebo v nejnovějším \"Alien: Isolation\". Tvůrcem samotného vetřelce je švýcarský umělec Hans Ruedi Giger.\n\nVetřelci žijí podobně jako mravenci. Jejich vůdcem je královna, která klade vejce. Z vejce se líhne facehugger ([ˈfeisˌhagə]), který se snaží najít nedobrovolného hostitele, do kterého by nakladl vetřelčí embryo. Po úspěšném nakladení embrya \"facehugger\" umírá. V těle hostitele se mezitím embryo vyvíjí ve stadiu zvaném chestburster ([ˈčestˌbəːstə(r)]); tento se následně vykouše z hrudi hostitele, čímž jej usmrtí. Po určité době se z \"chestburstera\" stává dospělý jedinec. Speciální schopností vetřelců je šplhání po stěnách. Vetřelci také mají unikátní organismus, díky kterému přežijí nepříznivé podmínky, jako například pobyt ve vesmíru (vakuu). Vetřelci také staví svá hnízda – většinou jsou to stěny komplexů; ty vetřelci pokryjí černohnědým sekretem – který sami vylučují – a ten poté ztuhne.\n\nVejce (někdy zvané jako „Ovomorph\") má klasický vejčitý tvar, šedozelenou barvu, je kožovité a je vysoké asi jeden metr.\nKlade jej pouze královna hnízda, a protože je nejvíce zranitelné, dospělí jedinci je ochraňují a dle pokynů královny přenášejí na bezpečná místa.\n\nNa vrcholu má čtyři chlopně, které se otevírají až ve chvíli, kdy se z něj líhne \"facehugger\". Ten se líhne tehdy, když je v blízkosti jeho vejce oběť a cizí životní forma, která je vhodným hostitelem. Z vejce se vylíhne \"Facehugger\", přisaje se oběti na obličejovou část hlavy (\"splanchnocranium\") a naklade embryo. Líhne se i se změnou okolních podmínek, jako např. otřesy, změna teploty apod.\n\n\"Facehugger\" (v překladu „\"objímač obličeje\"“) je druhé vývojové stádium vetřelce. Rodí se z vajec, které předtím nakladla královna. Stejně jako dospělý jedinec umí lézt po zdech/stropech a zvládne i několikametrový skok. Své oběti útočí na obličej, protože jeho jediným cílem je naklást zárodek do hrudního koše. Má celkem osm nohou, každou o třech kloubech, které slouží pro udržení se na hlavě oběti. Za nohama je dvojice dýchacích vaků, které \"facehugger\" používá pro saturaci kyslíkem své oběti. Za vaky je ocas z obratlů, který slouží k uchycení hostitele kolem krku.\n\n\"Facehugger\" prostrčí do hrdla hostitele dva vývody, z toho jeden nosem. Jedním klade zárodek vetřelce a druhým reguluje saturaci kyslíku. To ve spolupráci s jeho ocasem, omotaným kolem krku oběti, funguje jako obranný systém proti případnému odstranění z obličeje hostitele. Případnému chirurgickému odstranění zabraňuje jeho krev, která má vlastnosti enormně silné kyseliny. Samotný proces nakladení zárodku trvá neurčitě dlouhou dobu. Následně \"facehugger\" umírá.\n\n\"Chestburster\" (v překladu „\"prorážeč hrudníku\"“) je třetí stádium vývoje vetřelce. Vyrůstá ze zárodku v těle hostitele, který naklade \"facehugger\". Proměna ze zárodku do doby, než je schopný se prokousat hrudníkem oběti ven, trvá neurčitě dlouhou dobu (\"Vetřelec\" – nedlouho po nakladení, \"Vetřelec 3\" – řádově dny).\n\nStejně jako každý parazit i vetřelec v tomto stádiu potřebuje přísun potravy od hostitele. Při svém vývoji v jeho těle vstřebává jeho informace o DNA a proto se v tomto stádiu rozhoduje jeho finální podoba v dospělosti (viz Druhy vetřelců).\n\nPo opuštění těla oběti vzdáleně připomíná pulce. V tomto stádiu je velmi zranitelný a tak se snaží ukrývat a vyhledává potravu potřebnou pro další růst. Ideálně malé živočichy a tvory, které jej nemohou zásadně ohrozit. V tomto stádiu neumí skákat jako facehugger a ani není schopen lézt po kolmých stěnách nebo po stropech.\n\nČas, po jaký zůstává vetřelec ve stádiu chestburstera, není přesně určen a v každém filmu/hře je tato doba jiná. Pak následuje dospívání v dospělce. Když chestburster najde potřebnou potravu, začne velmi rychle růst. Při růstu ze sebe svlékne bílou kůži.\n\nTrubec (\"anglicky: Drone\") je z člověka vyvinutý \"chestburster\". Trubec je typický dospělý jedinec známý z filmu Vetřelec. Je vyšší než dospělý člověk, má čtyři končetiny a pohybuje se vzpřímeně, jde o humanoida. Nemá oči, stejně jako ostatní druhy vetřelců. Celé tělo má pokryté černou kůží, vyjma temene hlavy, kde je vidět lebka, nepodobná té lidské.\n\nJako zbraně používá své pařáty na předních nebo všech čtyřech končetinách při skoku, ocas s ostrým bodcem. Na svou oběť útočí skokem, případně je-li oběť paralyzována v momentu překvapení, útočí vnitřní, výsuvnou čelistí, kterou prorazí lebku, čímž dojde k okamžitému usmrcení.\n\nUmí se pohybovat velmi rychle a bravurně dokáže lézt po stěnách nebo stropech. V hnízdě plní také funkci dělnice, tedy přenáší vejce a brání je.\n\nPokud nastane situace, v níž v hnízdě není královna nebo není možnost, jak královnu obstarat, dokáže se postupným procesem jeden z trubců nějakým nespecifikovaným způsobem přeměnit v královnu.\n\nBěžec (\"anglicky: Runner\") je vetřelec, jehož zárodek byl \"facehuggerem\" nakladen do psa nebo kočkovité šelmy. Byl k vidění pouze ve filmu Vetřelec 3 a v počítačových hrách. Nepohybuje se vůbec vzpřímeně, ale výhradně po všech čtyřech končetinách. To mu zajišťuje velmi vysokou rychlost i oproti ostatním vetřelcům. \n\nJeho kůže není klasicky černá, ale tmavě písková. Stejně jako trubec má hbitý ocas, se kterým může poranit nepřítele. Jeho dominantou je však skok, kterým je schopen překonat značnou vzdálenost.\n\nBojovník (\"anglicky: Warrior\" [woriə(r)]) plní v hnízdě funkci bojovníka a obránce hnízda. Pohybuje se vzpřímeně a ačkoliv jde o humanoida, jako tomu je u trubce, již nemá typické lidské rysy jako drobnější paže nebo nohy. Zatímco trubec má na rukou prsty, vetřelec – bojovník disponuje typickými pařáty, které jsou lépe uzpůsobené k boji na blízko. Má také delší ocas, kterým může útočit proti narušiteli hnízda. Avšak nejnápadnější je jeho hlava: Místo hladkého povrchu hlavy, jakou má trubec, má bojovník hlavu s jakýmisi vroubky.\n\nMezi fanoušky byly časté dohady o tom, jak tento typ vetřelce vzniká. James Cameron (tvůrce vzhledu vetřelců bojovníků a režisér filmu Vetřelci) nakonec přišel s tím, že vetřelec bojovník je dospělý (dorostlý) trubec.\n\nKrálovna, nebo také Matka (\"anglicky: Queen, Mother\") je vůdkyní celého hnízda. Všichni vetřelci ji bez výjimky poslouchají a samozřejmě brání vlastním životem. Jejím hlavním smyslem, kromě řízení hnízda, je kladení nových vajec, které sama ochraňuje. Je vysoce inteligentní. Několika lidem ztroskotaly jakékoliv plány na její ochočení, nebo dokonce zotročení.\n\nZe všech vetřelců je stavbou těla největší. Její hlava vypadá proti ostatním trochu rozdílně. Místo dlouhého, trubkovitého temene se jí od čela rozšiřuje do stran a vytváří tvar podobný štítu. Vůči tělu má poměrně zakrnělé přední končetiny. Velikost hlavy a slabší stavba těla není určena pro častý pohyb nebo běh. Královna se zpravidla prakticky nepohybuje, protože její rolí je především klást vejce. Zadeček královny je oproti ostatním vetřelcům velmi výrazně rozšířený, vzhledem vypadá jako zadeček termití královny. Tento zadeček si dokáže královna v případě nouze odtrhnout od těla, například aby mohla zaútočit na vetřelce v jejím hnízdě.\n\nV tomto vejcovodu se tvoří tzv. „\"mateří kašička\"“, která je nesmírně cenná, především pro oblast farmaceutického průmyslu, a proto se v několika knížkách stala důvodem výpravy na planetu osídlenou vetřelci.\n\nPredalien se vyvine, pokud jeho hostitelem byl Predátor (mimozemšťan ze stejnojmenného filmu). Po predátorovi navíc zdědil větší odolnost a sílu, tyto vlastnosti jsou ovšem opět vykompenzovány, a to o něco menší rychlostí a mrštností. Krom toho má na čelistech predátorská klepeta. Pohybuje se vzpřímeně na zadních končetinách. Nedokáže lézt po zdech nebo po stropě jako ostatní vetřelci.\n\nPredalien také dokázal implantovat vetřelčí embrya svou čelistí (konkrétně tou vnitřní, vysunovací), a to ve velkém počtu (několik najednou). Není známo, jestli má tuto schopnost každý predalien, ale v tomto případě se zřejmě jednalo o královnu.\n\nDeacon je vetřelci ne moc podobný tvor. Též se jedná o humanoida s vetřelčími rysy, nicméně celé jeho tělo má namodralé zbarvení, hlavu má zakončenou netypickou špičkou a chybí mu ocas. Podobnost s klasickým vetřelcem je však ta, že má též vnitřní vysunovací čelist s ostrými zuby. Z jeho vzhledu je očividné, že se nejedná o zrovna rychlého a hbitého tvora.\n\nJeho původ je trošku komplikovanější. Celý proces vzniku Deacona byl vysvětlen takto - Charlie Holloway, jeden z posádky lodi \"Prometheus\", se infikoval mimozemskou biologickou zbraní ve formě černé kapaliny. Po následném pohlavním styku s dalším členem posádky, Elizabeth Shawovou, se infekce mimozemské látky přenesla na zárodečný plod. Během několika hodin Elizabeth porodila hlavonožci podobné stvoření, „Trilobita\". Ten během dalších pár hodin dorostl do dospělé velikosti a infikoval zárodkem jednoho z živých Tvůrců obdobně jako Facehugger. Následně se z Tvůrcova hrudníku protrhl na svět právě Deacon.\n\nNeomorf (anglicky Neomorph) má s typickým Xenomorfem už co dočinění. Jeho vzhled už se přece jen podobá plnohodnotnému vetřelci. Jeho vzhled je jakási kříženina mezi Xenomorfem a Deaconem. Má bílé zabarvení kůže, podobnou hlavu jako Deacon, ale vlastnosti, jako dravost a hbitost, a celkovou stavbu těla má spíše jako Xenomorf, a to včetně ocasu zakončeného bodcem. Stejně jako Xenomorf, tak i Neomorf se vyhýbá ostrému světlu.\n\nVzniká tak, že černé spóry vypuštěné z houbovitě vzhlížejícího organismu, vzniklého díky Davidovým experimentům s biosférou a černou kapalinou, infikují člověka, z něhož se za pár hodin protrhne na svět právě mládě Neomorfa. To do dospělosti vyroste během pouhých pár desítek minut.\n\nNovorozeně (anglicky Newborn), je velmi zvláštní typ vetřelce - hybrid člověka a vetřelce. Svým vzhledem připomíná už spíše člověka, nežli vetřelce, nicméně do plnohodnotného člověka má stále daleko. Jeho vlhká, šedivá kůže, obličejové rysy a stavba těla ukazuje, že má DNA alespoň z půli lidské. Nemá typické schopnosti vetřelce, jako lézt po zdech či hbitě běhat, zato však jeví známky citů.\n\nJakmile na lodi Auriga naklonovali vetřelčí královnu společně s Ripleyovou, vetřelčí královna měla i svůj podíl DNA Ripleyové v těle. Po několika dnech královně vyrostl jakýsi kokon, z něhož se hybrid královny a Ripleyové zrodil. Následně zabil královnu, jelikož jako svou matku bral právě Ripleyovou.\n\nTento proces byl vysvětlen ve filmu \"\". Po událostech z filmu \"Prometheus\", kdy android David a Elizabeth Shawová dorazili k planetě Tvůrců, začal David vlastní experimenty s biologickou zbraní ve formě černé kapaliny vytvořenou samotnými Tvůrci. Veškerou zdejší živočišnou biosféru začal pomocí oné kapaliny buď hubit, nebo rapidně mutovat v nová stvoření. Jeho konečným výsledkem po deseti letech práce bylo dosažení „perfektního organismu“, což bylo právě několik vetřelčích vajec s \"facehuggerem\" uvnitř.\n\nNení známo, jak se dostala loď Tvůrců s vetřelčími vejci na palubě na LV-426, nicméně se zřejmě jedná o souvislost s alternativním zakončením Promethea.\n\nVetřelci mezi sebou dokáží komunikovat, avšak není známa metoda jejich neverbální komunikace. Královna je schopna bez vydání hlasu korigovat Drony, coby dělnice hnízda nebo válečníky pro jeho obranu a to i na větší vzdálenost. Ve filmu byla schopna jejich řeč zachytit i Ellen Ripleyová, protože měla zkombinovanou svou DNA s DNA královny. S největší pravděpodobností komunikují jakousi formou telepatie.\n\nVetřelec nebo některá z jeho podob se objevují také v různých jiných filmech, převážně parodiích na původní film.\n\nSeznam dalších filmů, kde se vyskytuje vetřelec:\n\n\n"}
{"id": "181960", "url": "https://cs.wikipedia.org/wiki?curid=181960", "title": "Karel IX. Švédský", "text": "Karel IX. Švédský\n\nKarel IX. Švédský (4. října 1550, Stockholm - 30. října 1611, Nyköping) byl švédský král v letech 1599 až 1611.\n\nKarel IX. se narodil jako nejmladší z osmi dětí švédského krále Gustava I. a jeho druhé manželky Markéty Leijonhufvud. Jeho staršími bratry a předchůdci na švédském trůně byli Erik XIV. Švédský (nevlastní bratr – jediné dítě z otcova prvního manželství) a Jan III. Švédský. Na trůn se dostal v době napjaté náboženské atmosféry v Evropě i v protestantském Švédsku. Jeho synovec a předchůdce na švédském trůně Zikmund III. Vasa byl římský katolík a spojenec Habsburků. Riksdag zvolil Karla regentem v roce 1595. Aby vylepšil svoji pozici, snažil se přinutit Klause Flemminga, guvernéra Österlandu (Finska), aby se podřídil jeho autoritě. Zikmund o trůn definitivně přišel ve prospěch svého strýce v roce 1599. To vedlo k téměř sedmi desetiletím sporadických konfliktů mezi rozděleným rodem Vasa. Obě strany se pokoušely obnovit polsko-švédskou unii.\n\nOficiálně byl Karel IX. švédským králem od roku 1604 a korunován byl až v roce 1607. Jeho několikaletá vláda byla v podstatě nepřetržitým konfliktem s Polskem, Ruskem a v posledním roce vlády i s Dánskem (boj o Laponsko). Zemřel v roce 1611.\n\n11. května 1579 se v Heidelbergu oženil s Marii Kristýnou Falckou, s níž měl šest dětí; z nich pouze jediná dcera se dožila dospělého věku:\n\n\nKarlovou druhou ženou se 27. srpna 1592 stala Kristina Holštýnsko-Gottorpská (1573-1625). Kristina porodila Karlovi šest dětí, z nich však pouze tři dosáhly dospělosti:\n\nNemanželským Karlovým synem byl Karel, hrabě z Gyllenhielmu.\n\n"}
{"id": "181961", "url": "https://cs.wikipedia.org/wiki?curid=181961", "title": "Milan Maryška", "text": "Milan Maryška\n\nMilan Maryška (23. března 1943 Žamberk – 4. prosince 2002 Izrael) byl český filmový dokumentarista, režisér a fotograf.\n\nŽamberský rodák, v době totality byl vyloučen ze studií na FAMU, za natočení dokumentu o Janu Palachovi. V 80. letech nesměl točit, teprve koncem 80. let vznikly ceněné dokumenty z tehdejšího Sovětského svazu – např. cyklus \"Jenisej, člověk a řeka\". Po roce 1989 několikrát vystoupil se svými filmy na podvečerech Masarykova demokratického hnutí v divadle Kolowrat (v pořadech o československých legiích) spolu s režisérem Vlastimilem Venclíkem. V letech 1990 až 1995 také vystupoval v doprovodných programech na výstavách (Herbert Masaryk, T. G. Masaryk - člověk a umění), které uspořádalo Masarykovo demokratické hnutí, zejména s filmy o československých legionářích. V roce 1994 natočil dokument \"Zapomenutí krajané\" o Češích žijících v kazašské stepi. V roce 1996 se do bývalého Sovětského svazu vydal s cestovatelem Miroslavem Zikmundem. Na Sibiři pak natočil také čtyřdílný cyklus \"Sibiř peklo, nebo ráj\".\n\nS jeho jménem jsou spojeny významné dokumentární cykly zachycující historii Československa:\n\nBěhem natáčení závěrečného dílu \"Českého holocaustu\" v Izraeli Milan Maryška zemřel. Byl spoluzakladatelem nadace Člověk v tísni, pro kterou také natočil řadu snímků. Je držitelem celé řady cen a uznání, např. za rok 2001 získal Cenu Ferdinanda Peroutky.\n\n"}
{"id": "181965", "url": "https://cs.wikipedia.org/wiki?curid=181965", "title": "Tumba", "text": "Tumba\n\nPojem tumba může mít více významů:\n"}
{"id": "181970", "url": "https://cs.wikipedia.org/wiki?curid=181970", "title": "Gabry Ponte", "text": "Gabry Ponte\n\nGabry Ponte, vlastním jménem Gabriele Ponte, (* 20. dubna 1973, Turín, Itálie) je italský DJ.\n\nV 17 letech začal pracovat jako DJ na diskotékách ve svém rodném městě. Hudba ho začala bavit a později se jeho koníček stal i jeho zaměstnáním. Začal spolupracovat s lidmi, kteří se také zajímali o hudbu a na základě demo nahrávky se o něm dozvěděli lidé z Blisscorporation.\n\nNejprve pracoval v projektu DaBlitz, který otočil jeho život o 180 stupňů. Během osmi let v Blisscorporation vytvořil více než 100 skladeb. Jako nejznámější lze jmenovat: „Let Me Be“ (1994), „Stay With Me“ (1994), „Movin' On“ (1995) a „I Believe“ (1996).\n\nV roce 1999 založil společně s Maurem Lobinem Jeffreym Jeyem skupinu Eiffel 65. Mezi největší hity patří „Blue (Da Ba Dee)“ (1999) a „Move Your Body“ (1999).\nV listopadu 2001 Gabry vydává svůj první song „Got To Get“ jako sólový DJ a zajišťuje si tím 1. místo v italských hitparádách a rádiích.\n\nO dva měsíce později vydává svůj druhý song „Time To Rock“, který byl ještě lepší a úspěšnější než předchozí. Song byl ve velkých rotacích jak v rádiích, tak i na diskotékách.\n\nDalším populárním songem se stala „Geordie“, kterou vynesl na povrch v listopadu 2002. V témž měsíci vydává Gabry i své 1. sólové album s podtitulem „Gabry Ponte“.\n\nV létě roku 2003 udělal snad svůj nejslavnější remix - „Dj Lhasa vs. Gabry Ponte - Giulia“, ke konci roku vydává „La Danze Delle Streghe“ a na přelomu dalšího remixuje Haiducii a song „Dragostea Din Tei“. Krátce po tom vydává singl „Figli Di Pitagora“, jenž vyšlo později i na druhém albu.\n\nV létě 2004 je na světě jeho druhé album „Dottor Jekkyl & Mister DJ“, z nějž vyšly songy „Depends on You“, zmíněné „Figli di Pitagora“ a „Dr. Jekyll and Mister DJ (Roberto Molinaro Concept)“.\n\nNa jaře roku 2005 vydává tentokrát mixované album s názvem „DJ Set Compilation“. V té době také Gabry po 6leté spolupráci odchází od Eiffel 65. Během léta 2004 Gabry ještě stihne zremixovat Ilonu a její Un Monde Parfait, Paola Meneguzziho - Sara, Elenu - Lumea Ta a Liquido - Ordinary Life. Na konci roku pak zavítá dvakrát do Česka, a to do pražského Hany Bany a olomoucké Dance Hall Envelopa.\n\nNa začátku léta roku 2006 Gabry po více než roční přestávce přichází s novým singlem „La Liberta“, který je zmixovanou italskou operou. O prázdninách končí na rádiu Deejay a od 7. října vysílá každou sobotu mixovaný set v rámci pořadu Tribe na italském rádiu m2o. Hned od počátku vysílání tohoto pořadu bylo jasné, že Gabry po zmíněné roční přestávce nezahálel. V pořadu Tribe totiž začal hrát spoustu nových songlů a remixů. Některé pak vydal na konci roku na vinylu „Modern Tech Noises According To Gabry Ponte“, a to „U.N.D.E.R.G.R.O.U.N.D.“ a „Elektro Music is Back“. Druhý jmenovaný song byl dle Gabryho slov jen takový pokus; jednalo se o nepříliš povedený elektro-houseový song. Téměř po roce, v prosinci, také opět navštěvuje Česko, tentokrát jen Prahu, a to v klubu Karlovy Lázně.\n\nSpolečně se začátkem dalšího roku pak Gabry vydává další vinyl a maxi singl s návem „Love Songs In The Digital Age According To Gabry Ponte“. Ten obsahuje další novinky a hity, které hrává v pořadu Tribe: „Now & Forever“, „The Point of No Return“, „La Liberta“ v novém Hard Love remixu a nový Eurotrance remix slavného hitu „Geordie“. Na začátku března se Gabry přestal objevovat v pořadu Tribe a přišel s vlastním pořadem, který je vysílán od pondělí do pátku v 18 hodin na rádiu m2o s názvem Gabry2o. O letních prázdninách 2007 pak začal vysílat i sobotní „našláplejší“ verzi tohoto pořadu v 10 hodin večer. Na začátku června vydává další singl z jeho rádiových pořadů; „I Dream of You“. O měsíc později vychází na kompilaci Italo Mega Dance vol. 7 nová verze 12 let starého hitu Movin' On od Da Blitz v podání Gabryho.\n\n\n\n\n\n"}
{"id": "181971", "url": "https://cs.wikipedia.org/wiki?curid=181971", "title": "Skákavka pruhovaná", "text": "Skákavka pruhovaná\n\nSkákavka pruhovaná (\"Salticus scenicus\", Clerck 1757) je nápadně zbarvený pavouk z čeledi skákavkovitých (Salticidae). Dosahuje délky 5–7 mm. Na široce seřízlém okraji hlavohrudi má umístěnou soustavu osmi nápadně velkých očí. Největší z nich je střední pár, postranní oči jsou o něco menší. Velice dobře vidí a živě reaguje na vizuální podněty ve svém okolí. Tělo je velmi kontrastně černo-bíle pruhované, nohy jsou zřetelně světle a tmavě skvrnité. Samec má velmi dlouhé, šikmo dopředu směřující chelicery. Samec bývá mnohdy tmavší než samice, ale není to pravidlem, neboť zde hraje roli prostředí, ve kterém pavouk žije.\n\nSkákavka pruhovaná je velmi hojný druh, vyskytuje se v blízkosti lidských sídel v Evropě, Severní Americe a vůbec celé holarktické oblasti. Často ho můžeme nalézt na fasádách domů a zdech, kde se sluní a vyhledává kořist. Lze se s ním také setkat na plotech a někdy i na stromech. V chladnějších dnech se ukrývá ve své pavučinové rource, kterou si buduje například ve spárách zdí. Nejvíce aktivní bývají skákavky kolem 11. hodiny dopolední. V této době lze nějakou tu skákavku nalézt poměrně snadno.\n\nZajímavý je způsob lovu skákavky pruhované. Usedne-li v blízkosti pavouka moucha, zaregistruje jí skákavka postranníma očima a natočí se k ní čelně, aby ji mohla sledovat svýma hlavníma očima, které umožňují velmi přesné vidění. Pak se pomalu přibližuje – plíží a když se dostane do dostatečné blízkosti (cca 1 až 2 cm), vyskočí a zmocní se kořisti. Před skokem se vždy připevní jistícím vláknem, takže při chybném skoku nemůže spadnout.\n\nPři námluvách využívá samec svých dlouhých chelicer, kterými dává optické signály. Tančí před samicí sem a tam, s široce roztaženými chelicerami a zvednutýma předníma nohama, nato se samice obvykle stáhne zpět do své pavučinové rourky, kde následně dojde ke spáření, které probíhá jako u většiny ostatních pavouků. Ještě před námluvami si uplete sameček drobnou síťku připomínající malý ubrousek a následně o ni tře své bříško. Následně vypouští přímo z pohlavních žláz sperma, které hned nabírá do útvaru zvaného bulbus, který se nachází na konci každého makadla (díky těmto útvarům lze od sebe u většin druhů pavouků dobře rozlišit samce a samici, poněvadž samice bulby nemá). Samec tak činí, protože jeho pohlavní žlázy neústí, na rozdíl od většiny samců v živočišné říši, v žádný pohlavní orgán, který by vedl sperma přímo do samičích pohlavních orgánů. Výsledný akt probíhá tak, že sameček vsouvá svá makadla do samiččiny epiginy, kde jsou samičí vajíčka oplodňována samčími spermiemi.\n\nKdyž se potkají dvě skákavky (více je patrný tento jev u dvou samců), roztáhnou do široka své chelicery a začnou kolem sebe kroužit. Jedna zastrašuje druhou a i když se může zdát, že souboj je nevyhnutelný, obě skákavky od sebe nakonec „odskočí“ a každá si jde dál svou cestou.\nSkákavky většinou nevyhledávají šarvátky, poněvadž v takovém souboji by šance výhry byla pouze 50 %, což není výhodné pro přežití. Proto skákavky téměř nebojují a přesunou se raději jinam, kde budou mít více soukromí.\n\n\n"}
{"id": "181972", "url": "https://cs.wikipedia.org/wiki?curid=181972", "title": "Zvonice", "text": "Zvonice\n\nZvonice je stavba sloužící výhradně nebo převážně k zavěšení zvonů. Podle definice Karla Kuči je zvonicí pouze soliterní stavba funkčně související s kostelem, na rozdíl od kostelní věže s ním však není stavebně spojená. Menší stavby se označují jako zvoničky, přičemž někteří autoři rozlišují zvoničky od zvonic nejen podle velikosti a typu (stavebního provedení), ale i podle toho, jestli mají spojitost s kostelem.\n\nV obecném smyslu se ovšem zvonicí často nazývá i kostelní věž nesoucí zvony, či dokonce jen zvonové patro kostelní věže. K nepřesnostem ve vztahu ke Kučovu rozlišení zvonice a zvoničky může vést také fakt, že některé velké kaple jsou rozměrově, konstrukcí a funkcí podobné kostelům, popřípadě se může kaple změnit v kostel či kostel v kapli, aniž by se změnily stavebně. Také v některých případech je zvonice původně samostatná, ale druhotně je stavebně spojena s kostelem a stane se z ní kostelní věž (Bystřec, Ostrava), nebo naopak je původní kostel zbořen, je z něj ponechána pouze původní kostelní věž a ta pak slouží jako samostatná zvonice nového kostela (taková zvonice bývala např. v Uherčicích).\n\nNejstarší zvonice jsou v českém prostředí doloženy v 15. století.\n\nVůbec nejstarší zmínka o zvonici pochází z roku 1407, kdy zvonice v Hradci Králové vyhořela. Původně tedy mohla být přinejmenším z 2. poloviny 14. století, jde však o ojedinělý případ; není ale vyloučeno, že k nalezení dalších zvonic mohou přispět výzkumy středověké archeologie. Další zvonice pocházejí až ze 16. století, kdy došlo k jejich značnému rozšíření v souvislosti s tím, že v té době přišly do módy zvony velkých rozměrů, kterým kostelní sanktusníky nepostačovaly. Výskyt zvonic se neomezoval jen na dřevěné kostely (i když pro ně byly nejcharakterističtější), ale objevovaly se i u kamenných kostelů ve městech a městečkách (Rovensko pod Troskami, Rakovník, Lomnice nad Popelkou).\n\nDochované zvonice dřevěných kostelů na českého území tvoří klíčovou složku středověkého rázu některých vesnic, zejména ve východních Čechách (Slavoňov, Měník, Kozojedy). Jejich architektonická forma je v evropském kontextu ojedinělá a nemá ekvivalenty, ač je jinak výskyt zvonic běžný v celé zaalpské části Evropy. Tyto zvonice však mají jiné typy konstrukce a mnohdy výrazný obranný charakter (Ukrajina, Rusko). Na českém území není znám případ, že by zvonice stála ve vsi, kde nebyl kostel, a pokud někde vidíme samotnou zvonici bez kostela, jedná se o situaci, kdy zvonice kostel přetrvala (např. Skůry u Slaného).\n\nV současnosti (podle knohy z roku 2001) se v České republice nachází 388 zvonic a bylo doloženo dalších 305 zvonic zaniklých. Z tohoto počtu 693 zvonic jich je na Moravě pouze 81, v české části Slezska prozatím nebyla doložena ani jediná.. Zato je ovšem v těchto částech republiky více obecních zvoniček.\n\nPři stavbě nových moderních kostelů dochází k postupnému návratu ke zvonicím namísto kostelních věží, zejména počítá-li se s velkými zvony, protože zvonice je od kostela oddělena, a nemůže tak při rozhoupávání zvonů dojít k rozvibrování celé stavby. Pokud se dnes staví kostelní věž, i u té se dohlíží, aby byla od zbytku stavby oddělena dilatační spárou, a pokud nese hmotnější zvony, bývá zvonová stolice situována tak, že se zvony houpou ve směru kostela.\n\nKromě toho je třeba, aby poloha zvonů převyšovala okolní zástavbu, jinak jejich hlas není slyšet do dostatečné vzdálenosti – a zde se také lépe uplatní zvonice, které mohou stát na výše položeném místě než kostel.\n\nU našich zvonic rozlišujeme dvě základní konstrukce, které se užívaly i při stavbě dřevěných kostelních věží, s řadou přechodných variant:\n\nVe štenýřové konstrukci jsou hlavním nosným prvkem čtyři rohové sloupy, tzv.štenýře, zpevněné křížovým zavětrováním. Zvony bývají umístěny na trojúhelníkové zvonové stolici (též zvonové hranici) ve zvonovém patře (např. Železný Brod). Zvonová stolice nemá vliv na architekturu a není stavebně spojena se zvonicí.\n\nZákladním prvkem konstrukce vzpěradlové jsou trámy sestavené do trojúhelníků, které nesou jak zvon, tak i obvodový, ponejvíce polygonální plášť zvonice (Rtyně v Podkrkonoší). Výhodou polygonálních zvonic jsou jejich vynikající akustické vlastnosti.\n\nZvononosná konstrukce má z boku trojúhelný tvar, což umožňuje statické i dynamické upevnění zvonu, a je vyrobena z odolného jedlového nebo dubového dřeva. Musí být vystavěna velmi stabilně, aby vzdorovala silám pnutí, převrácení, torze aj.\n\nZvony na ní bývají zavěšeny nejčastěji vedle sebe, při větším počtu též v patrech nad sebou (zpravidla tak, že v nižších patrech jsou větší zvony, ve vyšších menší, i když toto neplatí obecně), výjimečně - u zvonic s úzkým půdorysem - za sebou.\n\nU přechodného typu zvonic je nejčastější varianta vzpěradlovo-štenýřová (např. Rovensko pod Troskami).\n\nZvláštním druhem zvononosné konstrukce je tzv. zvonová kostra, která nemá žádné stěny, stojí zpravidla vedle kostela či zvonice a slouží k provizornímu zavěšení zvonů.\n\nKromě zvononosné konstrukce, která rovněž může značně ovlivňovat architektonické zpracování zvonice (zejména u nezděných zvonic), je pro typologii zvonic důležitá konstrukce stavební.\n\nPodle materiálu rozlišujeme zvonice:\n\nDřevěné zvonice jsou pro kampanology architektonicky nejzajímavější, neboť jejich konstrukce je závislá také na rozmístění zvonů, takže je s nimi v úzké souvislosti. Dřevěné zvonice se v českých zemích objevují ve dvou základních typech; jsou to:\n\nV Česku se nachází pouze jediná hrázděná zvonice, a sice v Církvicích.\n\nZděné zvonice někdy mohou sloužit i jinému účelu než jen výhradně ke zvonění, proto bývají stavebně spojeny např. s bránou, hláskou, fortifikací apod. a také se v nich více odráží slohové a regionální diference. Zděné zvonice se tradičně vyskytují v Polabí (např. Choceň, Křemýž, Teplice), v 16. a 17. století se ovšem (zejména s nedostatkem dřeva) rozšířily i do jiných oblastí (Davle, Hvožďany).\n\nPolozděné zvonice mají zděné přízemí a dřevěné zvonové patro. Najdeme je třeba v Krupce, Bechlíně či Hronově.\n\n\n\n\n"}
{"id": "181975", "url": "https://cs.wikipedia.org/wiki?curid=181975", "title": "Stavkirke", "text": "Stavkirke\n\nStavkirke jsou dřevěné sloupové kostely typické pro Skandinávii. Jsou nejstaršími dochovanými dřevěnými kostely, pocházejí z 12. století. Jedná se mj. o kostely v Urnes, Borgund, Mære, Torpo, Hylestad, Kinsarviku, Lomu, Kaupangeru, Hopperstad a oblasti Sogn. Nejstarší dochovaný kostel typu stavkirke byl vystavěn roku 1150 a nachází se ve zmíněném Urnes.\n\nKonstrukční podstatou stavkirke je sloupová konstrukce, ve které se pero i drážka vyskytují ve výplni stěnových „panelů“ a mezi rohové nosné sloupy byl v podlaze vložen nosný práh, na kterém stojí celá stěna. Půdorysná forma kostelů je centrální. Stejně jako dřevěné kostely z ruské oblasti jsou velmi bohatě pojednány dekorativními řezbami rozvilin a zvěrných motivů, které jsou odborníky označovány jako „vikinský styl“, neboť ornamentika pohanských Vikingů byla dodatečně christianizována a zároveň opatřena novým výkladem dobových církevních autorit. Některé kostely měly dokonce i figurální dřevěné tympanony.\n\nSkandinávské dřevěné kostely také byly polychromovány a opatřeny nástěnnými malbami, např. v Kostele Wang (někdy taky Vang), který byl přenesen ze stejnojmenné norské vesničky – Vang – do krkonošského městečka Karpacz, byly archivně doloženy nástěnné malby ze 13. až 14. století provedené na dřevěném obložení stěn lodi a presbyteria, kruchtě a triumfálním oblouku. Nevyhovovaly vkusu 19. století a byly předány do Královského muzea v Berlíně pro svou „hrubost a nízkou uměleckou hodnotu“. Dvě řady maleb představovaly legendu svatého Halvarda, pět řad pašijové scény a Krista jako soudce světa a na samotném tympanonu bylo Ukřižování.\n"}
{"id": "181977", "url": "https://cs.wikipedia.org/wiki?curid=181977", "title": "Kostel Wang", "text": "Kostel Wang\n\nKostel Wang (, , ) je dřevěným protestantským svatostánkem, který stojí na polské straně Krkonoš v městě Karpacz (dříve německý \"Krummhübel\"). Původně stál v norské vesnici Vang (oblast Valdres), podle které dostal jméno. Na severní úbočí Krkonoš byl přestěhován v polovině 19. století. V současnosti jej každoročně navštíví více než dvě stě tisíc turistů.\n\nPůvodně vikinský kostel stál v norské rybářské obci Vang již od roku 1175. Roku 1841 se její obyvatelé rozhodli, že si postaví větší zděný kostel. Aby získali peníze na novostavbu, rozhodli se starý kostel prodat jako dřevo na otop.\n\nShodou okolností se na dražbě objevil norský malíř Johan Christian Dahl, profesor Akademie výtvarných umění v Drážďanech. Přemluvil obyvatele obce k pečlivému rozebrání stavby, a k očíslování všech jednotlivých dílů. Nejprve usiloval o zachování kostela v Norsku, to se mu však nezdařilo. Selhal i pokus umístit kostel na Pavím ostrově v Berlíně. Pro přestěhování kostela získal podporu pruského krále Fridricha Viléma IV.; rozebraná stavba byla díky tomu převezena do Královského muzea v Berlíně. O jejím dalším osudu rozhodla korespondence mezi panovníkem a hraběnkou Friderikou von Redern z Bukovce, která potřebovala pro evangelické obyvatelstvo horských vesnic na svém panství nový svatostánek. Pozemek poskytl hrabě Christian Leopold von Schaffgotsch.\n\nNa jaře 1842 byly bedny na vorech přepravovány proti proudu Odry do Lehnice (\"Liegnitz\"), a odtud již na vozech přes Jelení Horu (\"Hirschberg\") do obce Brückenberg [dnes \"Karpacz Górny\"]. Hraběnce byla předána příslušná dokumentace kostela i s královým osobním návrhem na novou věž kostela, která pak byla přistavěna.\n\n2. srpna 1842 byl králem položen základní kámen, a 28. července 1844 bylo provedeno slavnostní vysvěcení za účasti královské rodiny. Bohužel funkčnost kostela podmínila řadu změn proti původnímu stavu, takže se z kostelíku stala svým způsobem novostavba s autentickými výzdobnými prvky.\n\nKostel Wang je tzv. stavkirke – sloupovým kostelem, jehož krov nenesou obvodové zdi, ale vysoké sloupy. Ty jsou dvanáct let ponechané v opracované podobě na dešti a větru a následně naimpregnované dehtem z dřevěného uhlí. Takto upravené sloupy vydrží více jak 800 let.\n\nKostelů tohoto typu byly kdysi v Norsku tisíce, do současnosti se jich však dochovalo jen třicet. Pro tuto severskou zemi se jedná o památky prvořadého významu.\n\n"}
{"id": "181983", "url": "https://cs.wikipedia.org/wiki?curid=181983", "title": "Habartice (rozcestník)", "text": "Habartice (rozcestník)\n\nNázev Habartice má více sídel:\n\n"}
{"id": "181988", "url": "https://cs.wikipedia.org/wiki?curid=181988", "title": "Plnovous", "text": "Plnovous\n\nPlnovous je útvar tvořený vousy nalézající se na spodní části hlavy mužů. Často bývá označován jako symbol mužnosti a v některých kulturách měl (Rusko) či stále mívá (některé východní národy) velký význam. Naopak v západních kulturách současné doby nejsou plnovousy populární. Ženy s plnovousem jsou poměrně vzácné, vyskytují se však vzhledem k dysfunkci sekrece pohlavních hormonů.\n"}
{"id": "181991", "url": "https://cs.wikipedia.org/wiki?curid=181991", "title": "Oleška (rozcestník)", "text": "Oleška (rozcestník)\n\nOleška může znamenat:\n"}
{"id": "181992", "url": "https://cs.wikipedia.org/wiki?curid=181992", "title": "Kozovazy", "text": "Kozovazy\n\nKozovazy jsou částí obce Vyšehořovice v okrese Praha-východ. Nachází se 1 km severně od Vyšehořovic a 2 km jihozápadně od Mochova. Východní částí vesnice protéká potok Výmola, severně od vsi prochází dálnice D11.\n\nPrvní zmínka o vsi Kozovazy pochází z roku 1391 v souvislosti s nedalekou vsí Vyšehořovice (\"villa Wysserouicz prope Kozowaz\"). Název obce má nejasný původ. Jedna teorie tvrdí, že je to název čistě smyšlený, druhá pravděpodobnější mluví o tom, že místní kopcovitý terén připomíná místo mezi lopatkami kozy.\n\nPrvním známým majitelem je člen původně pražského měšťanského rodu Jan (Johánek) z Cách, který Kozovazy vlastnil koncem 14. století. Zemřel patrně roku 1401. V dřívějších dobách zde byl kamenolom, jeho zbytky a památky po těžbě jsou patrné i dnes. Zdejší ložiska kamene jsou součástí rozsáhlejší oblasti zahrnující blízké vsi (Vyšehořovice, Horoušany, Nehvizdy), kde se již od středověku těžil tento materiál.\n\nZemědělská činnost je tu provozována od založení osady dodnes. Již v 15. století se zde připomíná mlýn na potoce Výmola, který fungoval ještě v 1. polovině 20. století. Mlýn byl kvůli svému havarijnímu stavu v roce 2013 zbourán.\n\n"}
{"id": "181993", "url": "https://cs.wikipedia.org/wiki?curid=181993", "title": "Vyhoďme ho z kola ven", "text": "Vyhoďme ho z kola ven\n\nRomán Vyhoďme ho z kola ven (v originále \"One Flew Over the Cuckoo's Nest\") je román amerického spisovatele Kena Keseyho (17. září 1935 - 10. listopad 2001), který bývá považován za příslušníka generace beatniků. Kniha vyšla v roce 1962 ačkoliv byla napsána již o tři roky dříve.\n\n\nRomán je podobenstvím o životě v moderní společnosti a také úvahou o hranici mezi šílenstvím a „normálností“. \n\nSilný příběh líčí konání rebela McMurphyho – člověka, jenž si dokáže uchovat svou osobitost navzdory tlakům ze strany personálu léčebny. Vedoucí ústavu slečna Ratchedová chce mít všechny chovance poslušné a pod absolutní kontrolou. Randle McMurphy si nenechá nic líbit a hájí svá práva i práva svých přátel v ústavu, na což nakonec doplatí.\n\nKniha má několik rovin, do popředí vystupuje zejména snaha o uchování lidské důstojnosti, jejíž cenu se snaží znehodnotit pokřivený systém léčebny reprezentovaný především slečnou Ratchedovou a jejími pomahači. Rozhodnutí nepodrobit se vůli autority končí pro hlavní postavu knihy tragicky.\n\nSlečna Ratchedová, vrchní sestra, vládne oddělení ústavu pro choromyslné. Pacienty ovládá díky svým autoritářským metodám, vyžaduje poslušnost, vlastní názor se zde netoleruje. Nikdo se jí nedokáže vzepřít. Až jednou oddělení dostane nového pacienta McMurphyho, zrzouna, který je nadšen životem a má ho rád. Do léčebny se dostal proto, že nechtěl pracovat a předstíral pomatenost. V léčebně se seznamuje s koktavým Billy Bibbitem, žárlivým Hardingem, Martinim, Cheswickem a hluchoněným náčelníkem. McMurphy celé oddělení zpřehází vzhůru nohama. Zavedený řád mu není překážkou, aby ho porušil. Slečně Ratchedové pije krev. Přivádí ji k zuřivosti, ale Velká sestra to na sobě nedá znát, otřásá sice její autoritou, ale slečna Ratchedová se nevzdává, má své metody.\n\nMcMurphy rozbije okno u její sesterny, pak si usmyslí hrát basketbal na oddělení a plánuje vzít některé pacienty na rybolov.\n\nDalší výraznou postavou je náčelník, hluchoněmý indián, který má halucinace. Myslí si, že slečna Ratchedová na ně pouští mlhu. Náčelník má v mlze pocit bezpečí. Jeho bezpečí ale bylo narušeno příchodem McMurphyho. Je zmaten, ale v hloubi duše ho obdivuje, že je veliký a silný. Jednou tento hluchoněmý indián promluví. McMurphy není překvapený, jako by tušil, že to byla jen přetvářka.\n\nJednou McMurphy napadl černého ošetřovatele, když bránil jednoho pacienta. Náčelník se k McMurphymu přidal. Oba dva skončili na oddělení pro narušené a druhý den dostali elektrošoky. McMurphy nedá na sobě nic znát.\n\nMcMurphy sjednal pro Billyho Bibbita rande s prostitutkou Candy a uspořádal malý večírek. Měl to být zároveň večírek na rozloučenou, ale nevyšel. Plánovali, že McMurphy uteče, ale všichni ten osudný okamžik zaspali. I McMurphy.\n\nKdyž ráno přišla slečna Ratchedová, byla znechucená. Poslední kapkou bylo, když přistihla Billyho Bibbita s Candy. Vyhrožovala mu, že to řekne jeho matce. Billy si ze strachu, že se to matka dozví, podřezal krk.\n\nMcMurphy se neudrží. Skočí po Ratchedové a chce ji uškrtit, ale je přemožen. Na několik týdnů z oddělení zmizí. Z ústavu odešla spousta mužů, zůstali jen tři přátelé McMurphyho. Když se McMurphy objeví, je z něj jen vegetující troska. Byla mu provedena lobotomie. Jednou v noci ho se souhlasem ostatních kamarádů náčelník udusí. Nemohl nechat svého kamaráda trápit a dopřát Velké sestře pocit satisfakce, kdykoli by se na McMurphyho podívala. Náčelník si vzpomněl, že mu vlastně McMurphy ukázal způsob, jak z léčebny utéct. Prohodí těžký předmět sklem a vrátí se do svého rodného kraje.\n\n\n"}
{"id": "181994", "url": "https://cs.wikipedia.org/wiki?curid=181994", "title": "Renault FT-17", "text": "Renault FT-17\n\nLehký tank Renault FT vzor 1917 ( char léger Renault FT modèle 1917), často zkráceně označovaný jako Renault FT či FT-17, byl francouzský lehký tank první světové války. Byl prvním bojově nasazeným tankem v historii s výzbrojí umístěnou v plně otočné věži, s řidičským v přední a motorovým prostorem v zadní části korby. Tato jeho průkopnická koncepce se stala základem pro další vývoj tanků. Zkonstruován byl v roce 1917.\n\nTank Renault FT-17 měl samonosnou korbu. Pohon obstarával zážehový motor Renault o výkonu 35 hp. Jelikož krátká korba tanku zvyšovala nebezpečí převrácení vozidla během překonávání zákopů, byl na její zadní část připevněn rám s ližinou (ohon), o kterou se stroj mohl při hrozbě převrácení opřít. Tank měl odlévanou věž, ve které byl uložen kulomet Hotchkiss ráže 8 mm. Na střeše věže byla instalována pozorovací kopule. Odlévaná věž byla později pro svoji náročnost na výrobu nahrazena nýtovanou. Od května 1918 byl do části tanků FT-17 lafetován kanón Puteaux ráže 37 mm. Během první světové války bylo vyrobeno 3177 vozidel a další do celkového počtu 3800 ještě po válce. Na začátku druhé světové války se ve službě Francouzské armády nacházelo ještě 1560 vozidel. Tanky byly exportovány do mnoha zemí světa, vyráběly se i jejich kopie a odvozeniny (např. T-18 a Fiat 3000).\n\nPo první světové válce potřebovala Československá armáda do výzbroje tanky, proto se rozhodla pro koupi strojů FT-17. Bylo stanoveno, že bude zakoupeno několik kusů, přičemž náš průmysl bude další tanky vyrábět v licenci. První stroj byl kvůli neshodám objednán až roku 1921, další čtyři kusy byly dodány roku 1923. Celkem bylo zakoupeno sedm tanků FT-17, z toho čtyři kanónové, jeden spojovací a dva s kulomety, později přezbrojené na kulomety Schwarzlose. Další stroje nebyly objednány, protože byly již zastaralé. Tanky byly využívány pro cvičení osádek, přičemž docházelo k jejich\nnadměrnému opotřebení. V letech 1927 až 1928 prošly kompletními generálními opravami. Tanky však byly postupně vyřazovány s příchodem nových československých tanků LT vz. 34. Po okupaci Československa Německem zůstaly ve výzbroji tři kusy, o které nejevil Wehrmacht zájem. Přečkaly sice druhou světovou válku, ale poté byly sešrotovány.\n\n"}
{"id": "182011", "url": "https://cs.wikipedia.org/wiki?curid=182011", "title": "Putrajaya", "text": "Putrajaya\n\nPutrajaya je nově budované hlavní město Malajsie a federální teritorium. Do Putrajayi se v současnosti postupně přesouvají vládní úřady. Dosavadní hlavní město Kuala Lumpur tak zůstane v budoucnosti pouze finančním a obchodním centrem země.\n\nMěsto bylo pojmenováno po prvním malajsijském premiérovi - Tunku Abdul Rahmanovi. V malajštině \"Putra\" znamená \"princ\" a \"Jaya\" znamená \"úspěch\".\n\nPutrajaya byla založena 19. října, 1995, nachází se uprostřed tzv. Multimedia Super Corridor (MSC) a je ukázkou moderního urbanistického plánování. Zeleň a vodní plochy tvoří 70% jeho rozlohy - je označováno jako „Inteligent Garden City“. Centru města dominuje \"Perdana Putra\" (úřad premiéra) a \"Putra Mosque\" (hlavní mešita pro 15 000 věřících se 116 m vysokým minaretem). V roce 2002 byl zprovozněn rychlovlak KLIA Transit na trase mezi Kuala Lumpur, Kuala Lumpur International Airport v Sepangu a Putrajayou.\n\nZápadně od Putrajayi se od roku 1999 staví další město na zelené louce - Cyberjaya, která se má stát centrem počítačového průmyslu.\n\n"}
{"id": "182017", "url": "https://cs.wikipedia.org/wiki?curid=182017", "title": "Ještěrka zední", "text": "Ještěrka zední\n\nJeštěrka zední (\"Podarcis muralis\" (Laurenti, 1768)) je druh z čeledi ještěrkovití. Je kriticky ohroženým druhem plazů České republiky. Živí se hmyzem.\n\n\nZbarvení je značně rozmanité, ale převládá hnědá barva s výrazným síťováním, samci mají nápadněji zbarvené a sytější břicho, většinou s černými skvrnami. Dorůstá okolo 20 cm.\n\nJeštěrka zední se vyskytuje v západní, střední a jižní Evropě a její oblast rozšíření zasahuje až do západní Asie. Ve střední Evropě žije především na Slovensku a v Maďarsku, v ČR je k zastižení pouze na dvou lokalitách a to ve Štramberském krasu (350–500 m n. m.) v obci Štramberk. Jedná se o stabilní populaci asi 150 jedinců v bývalém vápencovém lomu.\n\nJeštěrka zední obývá slunné, ale zároveň vlhčí okraje listnatých lesů, skalnaté svahy kopců, zarostlé skalky a hromady kamenů, náspy silnic a železnic, ale i přehradní hráze. Lze ji zastihnout i na chemicky neošetřovaných vinicích, zříceninách hradů a polorozbořených zídkách, kde se ráda vyhřívá.\n\nPatrně jde o naši nejmrštnější ještěrku. Nejenže dokáže lézt téměř po kolmých stěnách, ale díky poměrně dlouhým nohám dokonce i výborně skákat. Zimuje jen krátce a dokonce je zdokumentováno, že v příznivějším klimatu na jihu Evropy nemusí hibernovat vůbec.\n\nSamečkové jsou silně teritoriální a na jaře mezi sebou svádějí drsné boje, při kterých ztrácejí ostražitost a nechají se snadno polapit. Páří se v květnu. V červenci samičky snášejí do jamek v zemi 3–9 vajíček, z nichž se po několika týdnech inkubace líhnou mláďata.\n\nJeštěrka zední se živí hmyzem všeho druhu, pavouky, červy či housenkami. Sama má celou řadu nepřátel, mimo jiné i některé druhy herpetofágních (živících se plazy) užovek.\n\n"}
{"id": "182026", "url": "https://cs.wikipedia.org/wiki?curid=182026", "title": "Hyena skvrnitá", "text": "Hyena skvrnitá\n\nHyena skvrnitá (\"Crocuta crocuta\") je největší druh hyeny vyskytující se v Africe, jižně od Sahary. Je zároveň nejhojnější velkou africkou šelmou, celkový počet zvířat žijících ve volné přírodě se pohybuje mezi 27 000 a 47 000 (stav k roku 2015). Jedná se o potravního oportunistu – predátora i mrchožrouta zároveň, který žije ve smečkách obvykle zvaných klany. Hyeny jsou pozorné a pečlivé matky, proto známé přirovnání „hyení matka“ určené nezodpovědným lidským matkám není kdovíjak přesné. Ačkoliv dochází k postupnému poklesu počtu jedinců, Mezinárodní svaz ochrany přírody hodnotí hyenu skvrnitou jako málo dotčený druh.\n\nHyena skvrnitá obývá savany a polopouště Afriky, od Mali a Súdánu až po sever Jihoafrické republiky. Nevyhýbá se ani horským oblastem, např. v Etiopii žije i ve výšce nad 2000 m n. m. Na většině území je poměrně běžná, místy, zvláště v jižní Africe, však byla vyhubena jako údajný škůdce domácích zvířat.\n\nHyena skvrnitá je poměrně velké zvíře s robustní stavbou těla; měří 95–166 cm, samotný ocas přibližně 40 cm, v kohoutku pak kolem 70–92 cm. Hmotnost se pohybuje nejčastěji mezi 45 a 70 kg, ale ve výjimečných případech dosahuje váhy až 90 kg. Jedinci již zaniklé eurasijské populace vážili možná i více než 100 kg. Samice dosahuje větších rozměrů než samec. Stavbou těla se podobá ostatním hyenám, má však ještě robustnější kostru a je o něco svalnatější. Poněkud neforemně působí její široká hlava s tupým čenichem a mimořádně silnými žvýkacími svaly. Její chrup je výborně uzpůsoben k drcení kostí, pravděpodobně má nejsilnější stisk čelistí ze všech šelem (síla jejího skusu dosahuje až 450 atm.). Na hlavě jsou nápadné okrouhlé odstávající boltce a hnědé, mírně šikmé oči. Tělo má porostlé krátkou, hrubou a dost řídkou srstí, béžové, šedohnědé až rezavé barvy s černými či tmavohnědými skvrnami; hřbetní hřívu má mnohem slabší než hyena žíhaná či hyena čabraková. Podobně jako ostatní hyeny má přední končetiny delší než zadní, což tvoří typickou stavbu těla. Přesto dokáže běžet velmi rychle, údajně až 65 km/h, a především vytrvale (lépe se jí běhá do kopce než z kopce).\n\nSamice mají výrazně zvýšenou hladinu androgenů, které podporují mužské znaky včetně agresivního chování. Výraznou maskulinizací jsou mezi savci unikátní. Pohledem rozeznat pohlaví mladých hyen skvrnitých je téměř nemožné. Rozeznat lze pouze samice, které již porodily, protože jim na těle zůstává velká nepřehlédnutelná jizva. Klitoris se velikostí i tvarem věrně podobá ztopořenému samčímu penisu. Napodobení samčích genitálií je natolik věrné, že samice mají i šourkovitý útvar vyplněný pojivovou a tukovou tkání. Nemají vulvu a stydké pysky jsou srostlé. K močení, páření a porodu jim slouží klitoris. Těsně před porodem klitoris nabyde na objemu – zvětší se až trojnásobně. Poté se podélně roztrhne, aby se mláďata dostala ven. Při tak komplikovaném porodu uhyne 9–18 % hyen-prvorodiček a 2/3 mláďat. Chybí také anatomicky definované děložní hrdlo (\"cervix\").\n\nHyena skvrnitá žije v rodinných klanech čítajících od tří (suché oblasti s málem kořisti) po 80 zvířat (savany s velkými stády kopytníků), vedených dominantní samicí (matriarchát). Klany nemají tak stmelenou strukturu jako smečky psovitých šelem či lvů a málokdy operují zcela pospolu. Zatímco samice tráví ve svém klanu celý život, samci žijí kočovně – u jednoho klanu tráví většinou jen jedno období rozmnožování a poté se přesunou jinam. Teritorium klanu si hyeny značkují ostře páchnoucím výměškem análních žláz a také akusticky – hlasitým chechtavým vytím. Jsou aktivní především za soumraku a v noci, neplatí to však bez výjimky. Většinu dne tráví hyeny v podzemních norách, které si samy hrabou. Pokud však mají možnost, rády obsadí opuštěnou noru hrabáče, dikobraza či prasete bradavičnatého a rády se před svými doupaty sluní. Někdy přespávají také v jeskyních.\n\nHyeny buď aktivně loví, nebo vyhledávají mršiny. Zabíjejí především kopytníky, a to i velké druhy, jakými jsou třeba zebry. Někdy přepadnou i stádo domácích zvířat. Dokonce zraní i lva nebo jej odeženou od kořisti. (Má se za to, že při poměru počtu hyen ku lvicím 3 : 1 jsou síly v rovnováze, při vyšším počtu hyen lvice zpravidla ustupují.) Samotná hyena dokáže od kořisti odehnat levharta, pravidelně krade kořist gepardům a zejména psům hyenovým, ti jsou sice rychlejší, ale mají až třikrát nižší hmotnost. Pokud má hyena možnost, zabíjí konkurenčním predátorům mláďata. Výjimečně si troufne i na lov sloních mláďat.\n\nVlastní lov provádějí hyeny samostatně nebo v malých skupinách maximálně pěti jedinců, zcela výjimečně loví více zvířat najednou. Ostatní se však mnohdy připojí k požírání kořisti. Při získávání mršin, např. od lvů, se může spojit do útoku i několik desítek zvířat.\n\nSvým mohutným chrupem rozdrtí i silné kosti. Dokáže pozřít najednou až 18 kg masa, kostí a rohů.\n\nHyena skvrnitá patří mezi úspěšné sprintery, dokáže vyvinout rychlost až okolo 60 km/h. Je i vytrvalým běžcem, umí pronásledovat kořist i několik kilometrů (zaznamenaný rekord je 24 km). Tomu odpovídá i velikost jejího srdce, které je v poměru k hmotnosti těla dvakrát těžší než srdce lva (cca 1 % vs. cca 0,5 %).\n\nSmečka hyen může za jedinou noc zdolat až 80 km dlouhou túru.\n\nRozmnožovat se může i níže postavená samice, avšak mládě vůdčí samice má výhodnější sociální postavení. Březost trvá 99–130 dnů. Samice rodí obvykle 1–2 mláďata (ale i 4) vážící 1–1,6 kg. V lidské péči je lze poměrně snadno ochočit. Ihned po narození se jim otvírají oči a jsou porostlá jemnou černou srstí. Aby matka nakrmila mladé, musí lovit každý den. Mláďata spolu svádějí souboje a nemá-li pro ně matka dost potravy, může se stát, že nejsilnější mládě zakousne a sežere své sourozence. Agresivně se k sobě chovají především sourozenci stejného pohlaví. Matka se o mláďata pečlivě stará téměř rok, poté mladí samci klan opouštějí, zatímco samičky zpravidla zůstávají v blízkosti matky. Hyeny pohlavně dospívají ve věku 2–3 let a v zajetí se mohou dožít až 40 let, v přírodě se dožívají často jen 20 let.\n\nPro svou nevzhlednost, podivný hlas i mrchožravost je hyena skvrnitá africkými domorodci velmi obávána a má pověst magického zvířete. Za jistých okolností může být hyena skvrnitá nebezpečná lidem osaměle tábořícím v buši, zejm. dětem, ale jedná se jen o výjimečné případy. Etiopané v minulosti věřili, že se někteří lidé zvaní \"qora\" mohou teriantropicky proměňovat v hyeny a v této podobě škodit ostatním členům komunity nebo i zabít jiného člověka. Usvědčení \"qorové\", patřící často ke kastě kovářů, byli v minulosti obvykle zabiti. Lidé, kteří údajně umí s hyenami komunikovat, žijí dosud v etiopském městě Hararu. Právě zde je krmení hyen skvrnitých masnými odpadky známou atrakcí pro turisty. V Súdánu i jinde v oblasti Sahelu je rozšířeno mnoho představ o nebezpečnosti hyen, které prý svým hlasem lákají lidi na osamělé místo a tam je napadnou. Pes, na kterého padne stín hyeny, prý zahyne, oněmí nebo onemocní vzteklinou a zdejší čarodějnice na hyneách údajně v noci jezdí. Přesto podle Súdánců zabití hyeny přináší neštěstí a zbraň, jíž bylo zvíře zabito, není radno nadále používat, protože je magicky poskvrněná a jistě by v kritické situaci svého majitele zradila.\n\nVýchodoafričtí Masajové, Karamodžané a další příbuzná etnika odnášejí své zemřelé do buše, aby se stali potravou hyen. Proto je pro ně hyena skvrnitá tabu. V jižní a východní Africe používají kouzelníci při přípravě tradičních léků či při obřadech různé části těla hyeny skvrnité, např. její trus, chlupy, čenich, pohlavní orgány či žluč. Obdobné pověry přejali od domorodců i Evropané, kteří je dále šířili. Středověké bestiáře i díla pozdějších přírodopisců popisovaly hyeny jako zlá, zákeřná a zbabělá zvířata, která se živí mrtvolami a mohou napadat i slabé lidi včetně dětí. Neoprávněnost těchto názorů odhalil koncem 19. století Alfred Brehm a později především nizozemský zoolog Hugo van Lawick, který se pozorováním hyen soustavně zabýval. Přesto se obraz hyen jako zákeřných, zbabělých a odpudivých zvířat objevuje ještě v populárním animovaném filmu Lví král.\n\nHyenu skvrnitou nalezneme v těchto zoologických zahradách: \n\n\n\n"}
{"id": "182033", "url": "https://cs.wikipedia.org/wiki?curid=182033", "title": "Údolí včel", "text": "Údolí včel\n\nÚdolí včel je historický román s psychologickými prvky českého spisovatele Vladimíra Körnera, vydaný roku 1975 a zpracovaný podle scénáře stejnojmenného filmu Františka Vláčila s Petrem Čepkem v hlavní roli. Jeho děj se odehrává ve středověké Evropě 13. století.\n\nHlavním hrdinou je Ondřej z Vlkova, který po smrti matky nalézá útočiště v samotě lesa mezi včelími úly. V den, kdy příběh začíná, se jeho otec znovu žení s mladičkou dívkou. Ondřej to nese velmi těžce. Odváží se přijít až na svatební hostinu a přináší maceše jako dar květinový koš. Pod květy jsou však ukryti netopýři, kteří nevěstu vyděsí. Otec je přesvědčen, že to Ondřej udělal schválně, a ve vzteku jím praští o zem tak, že Ondřej upadne do bezvědomí. Okamžitě si však uvědomí chybu, zasažen strachem o život jediného dítěte, a v modlitbě za záchranu Ondřejova života jej přislíbí Bohu.\n\nV další kapitole již Ondřej přichází do Pruska do křižáckého řádu, do Stummu; zde se ho ujímá Armin von der Heide. Velice zbožný, tvrdý a asketický rytíř, jehož víra místy přerůstá ve fanatismus. Díky němu Ondřej zapomíná na domov. Stává se součástí řádu, přijímá pevný běh jeho života. Jeho pravidla a nařízení. Zná jen chlad řádového hradu, chlad moře a srdcí kolem. Jeho první střetnutí s vroucí touhou a emocí je pro něj osudným.\nJednoho dne ze Stummu uteče jeden s bratrů, Rotgier. Takový útěk je pro rytíře nepřípustný. Ostatní se pod vedením Armina vydávají po jeho stopě, štvou ho jako divou zvěř. Podivnou náhodou jej jako první objeví právě Ondřej. Rotgier se před ním nesnaží utéct. Dál sedí v trávě na břehu řeky. Mluví o domově, o životě... Zbožně hledí k hranici řádového území, která je už nadosah. Přestože mu Ondřej nijak zvlášť nebrání v útěku, omráčí ho a utíká dál. K hranici se však nedostane. Je zajat a odveden zpět. A nakonec předhozen zdivočelým psům.\n\nNa hradě začíná půst a řádoví bratři jsou uzamčeni do cel. Ve zbožném rozjímání klíčí v Ondřejově srdci touha po domově. Touží po teplu a po bzukotu včel, které tak dlouho neslyšel. Chce pryč. A podaří se mu utéct. Na konci půstu odhalí Armin jeho nepřítomnost a vydává se za ním. Stíhá ho nemilosrdně až do Čech, neohlíží se na nic. Propuká jeho fanatismus, jeho strach z čehokoliv pohanského, což ovšem vidí ve všem.\n\nOndřej zatím přežívá v lesích, je vyhublý a oblečený jen v cárech. Nedaleko svého domova narazí na uhlíře. Ti neví, co od něj čekat a chtějí ho zbít, on se však brání a jednoho ošklivě poraní. Získá si tím respekt a posílá je, aby mu přivedli koně. Chce se dostat domů co nejrychleji. Náhoda vede k tomu, že jejich vyprávění o neznámém bojovníkovi vyslechne i Armin. Když se uhlíři vracejí s koněm k Ondřejovi, smluví se, že ho zabijí. V přesile na něj zaútočí, ale do boje se zapojí i Armin a Ondřeje ochrání. Pak ho odvádí zpět. Ondřej se nebrání. Zdá se smířený a otupělý a Armina jeho chování ukolébá k nepozornosti. Když se chce napít ze studánky, Ondřej jej udeří do hlavy, ukradne jeho koně a ujíždí domů, do Vlkova. Není si jist, zda Armina zabil, ale trpí neústalým strachem, že jej rytíř nikdy pronásledovat nepřestane.\n\nPo návratu domů zjišťuje Ondřej, že jeho otec je mrtev (vypíchl si oko při lovu a pak ho roztrhali vlastní psi) a že zpustošil celý statek, když se snažil Ondřeje vykoupit zpět (chtěl ulevit svému svědomí). Dvůr teď spravuje jeho žena Lenora, která si po boku Ondřejova otce mnoho vytrpěla. Bil ji a zavíral k psům. Nenáviděl ji, že mu nedala dítě, a přičítal jí k vině i odchod Ondřejův.\nOndřej zaujímá své místo coby pán Vlkova. Zakládá novou psí smečku, tu otcovou nechala paní domu vyhubit, a vyráží lovit. Je přísný a s Lenorou zpočátku nezachází dobře. Pak ji přestává vnímat jako macechu, ale začne v ní vidět ženu, která léta trpěla vedle jeho otce, a přitom je stále ještě mladá a hezká. Chtějí se vzít. V předvečer svatby odchází do lesa a ukrývají se pod skalou mezi bažinami. Tady objeví Ondřej v kusu dřeva vyrytý řádový kříž. Jeho obavy se naplňují. Je si téměř jist, že Armin von der Heide se ukrývá blízko Vlkova.\n\nPři svatební hostině se Armin skutečně objeví. Přichází do jeho domu. Beze zbraně. Možná i bez zlého úmyslu. Vypadá ztrhaně a omšele. Svatebčané jej zvou ke stolu. I Ondřej, vida jeho poklid, je jeho návštěvou téměř potěšen. Vyzývá ho, aby se s nimi veselil, nabízí, že může zůstat. Armin věnuje jeho ženě písek z akkonské pouště, kde byl kdysi na křížové výpravě a který pro něj moc znamená. Lenora jej vysype do sukně a smete na zem.\n\nKdyž hostina končí a nadchází svatební noc, Lenora sama v ložnici očekává manželův příchod. Dřív než Ondřej se však objeví Armin a podřízne jí hrdlo. Pro znesvěcení jeho daru? Pro záchranu Ondřeje? S největší pravděpodobností proto, že Lenora Armina na Ondřejův popud políbila. Za to, podle řádových pravidel, následovala smrt. Arminova mysl se zdá zastřená a vyčerpaná. Nechá se vyvést ven, nechá se bít a ponižovat. Ondřej svého dávného přítele v zoufalém vzteku nechá roztrhat psy. Sám ale už těžko může najít spočinutí… \n\nA proto odchází zpět do kláštera.\n"}
{"id": "182042", "url": "https://cs.wikipedia.org/wiki?curid=182042", "title": "Brocná", "text": "Brocná\n\nVesnice Brocná () je jednou ze šesti místních částí obce Skuhrov nad Bělou. Brocná leží asi 3 km západně od Skuhrova. Samotná ves Brocná se skládá ze dvou částí – Brocné a Vísky oddělených od sebe pruhem pole.\n\nNázev „Brocná“ může být odvozeno od povahy půdy která se zde vyskytuje (brocená – červená) nebo od brodů, které byly asi přes táhlý úval jižně od Brocné, kde se u mostu na nové silnici dosud říká „v brodkách“.\n\nPrvní písemná zmínka o osadě Brocné pochází z 15. století, kdy roku 1495 litické a potštejnské panství koupil přední český velmož Vilém z Pernštejna. K panství litickému tehdy patřily všechny zdejší okolní osady, a tak i osada Brocná a Brocensko, nynější místní část Víska. Později patřila Brocná k panství solnickému, které bylo po bitvě na Bílé hoře konfiskováno a rozděleno na 4 díly, na nichž vládli bratři a strýcové Vlkanovští z Vlkánova. Po roce 1623 byli Vlkánovští statku zbaveni, celé panství připadlo královské komoře a bylo prodáno purkrabímu Jindřichovi z Donína. V polovině 17. století se solnickou, a tím pádem i brocenskou, vrchností stal řád karmelitánů. Ti zde patrně vládli až do doby, kdy se feudální zřízení přeměnilo na státní.\n\nV roce 1853 byl založen okresní úřad v Rychnově nad Kněžnou, který se zde staral společně se starostou o samosprávu. Dle zákona ze dne 16. dubna 1919 o pozemkové reformě byla provedena reforma i zde. Nejvíce informací o vsi se dochovalo ze sčítání lidu z roku 1930. Velikost katastru byla 373 ha. Starostou obce byl v té době František Pop. Sídlo zde měla i kampelička a obecní knihovna.\n\nHasičský sbor zde působí od 19. září 1878, oficiálně byl ale založen až 1. září 1897. Prvním velitelem byl Karel Nosek. Stříkačka byla zakoupena 7. září 1894 od Františka Hurta z České Třebové za 850 zlatých. K význačným budovám a pamětihodnostem patří budova bývalé školy, postavená v roce 1900 a opravovaná roku 1934 a také v druhé polovině 90. let. Dnes je v této budově také místní nálevna. Na návsi (nazývané Kroutilovo náměstí podle pana Kroutila, který zde utopil v rybníku cestářský válec) se nachází stará zvonička. Od 9. srpna 1929 je obec plně elektrifikována, v roce 1988 byl dostavěn veřejný vodovod, v roce 1997 byly zavedeny telefonní linky do většiny domů a roku 1999 byla obec plynofikována.\n\nK významným rodákům patří státní úředník Josef rytíř z Popů, který dosáhl hodnosti „rytíře“ a „c. a k. tajného rady“, a v roce 1909 byl jmenován předlitavským ministrem orby (zemědělství) coby provizorní správce rezortu.\n"}
{"id": "182044", "url": "https://cs.wikipedia.org/wiki?curid=182044", "title": "Alternativní školství", "text": "Alternativní školství\n\nAlternativní školství označuje zvláštní typ škol, které vyučují žáky jinak než tradiční herbartovské školy. Jejich cílem je pomoci nejen žákům, kteří jsou postižení specifickými poruchami učení, ale i těm, kteří se chtějí vzdělávat odlišným způsobem. Dávají také příležitost žákům, kteří by v klasickém školství nebyli úspěšní.\n\nVýznam alternativního školství spočívá zejména ve snaze zabývat se minoritní částí žáků, kteří nevyhovují systému vytvořenému klasickým školstvím pro majoritní část žáků. Klasické školství je v zajetí konzervativních představ, nutnosti vzdělat co nejvíce žáků v rámci omezených finančních možností. Proto nelze očekávat, že se alternativní školství přes svoje klady stane hlavním vzdělávacím proudem. Reformy klasického školství se obvykle snaží nejvýznamnější alternativní prvky integrovat.\n\nAlternativní škola je obecný termín, který pokrývá všechny druhy škol, ať už soukromé, státní či veřejné, které mají jeden podstatný znak - odlišují se od hlavního proudu standardních či běžných škol. Odlišnosti mohou spočívat v hodnocení vzdělávacích výsledků žáků, organizaci a metodě výuky, ve specifičnosti obsahu vzdělávání aj.\n\nŠkoly musí usilovat o to, aby vzdělání mělo pro všechny žáky smysl a osobní význam. To vyžaduje právě změny obsahu vzdělávání, metod a forem výuky, ale i prostředí školy, které se projeví v charakteru vztahu mezi učitelem a žákem, v rozvíjení sociálních vztahů, rozšíření příležitostí k aktivní a tvořivé činnosti atd.\n\nAlternativní školy se snaží o přiblížení učiva zábavnější formou, než školy klasické. Jedná se o formu hry, diskuse či problémové úkoly, díky čemuž můžeme tyto školy nazývat \"školy hrou\". I zde se však musí plnit rámcový vzdělávací program.\n\nRoku 1908 otevřela italská lékařka Marie Montessori v Římě \"Dům dětí\" a o rok později uveřejnila knihu \"Metoda vědecké pedagogiky užitá ve výchově v dětských domovech\", která zahájila rozvoj Montessoriovských škol po celém světě.\n\nV roce 1919 v Německu ve Stuttgartu zakládá továrník Emil Molt za pomoci Rudolfa Steinera Waldorfskou školu. Po roce 1945 jsou zakládány i mimo Německo. Po roce 1989 vznikají i v Česku, kde dnes najdeme několik mateřských školek, základních i středních škol.\n\nV USA byl v roce 1920 zaveden do zkušební praxe Daltonský plán. K dalšímu velkému rozvoji alternativní školství pak dochází od roku 1970.\n\nAlternativní školství čerpá z učení významných osobností, které se pedagogice věnovaly – Maria Montessori, Rudolf Steiner, John Dewey, Helen Parkhurst, Jan Amos Komenský a další.\n\nVe světě existuje mnoho různých škol, které se označují za alternativní. Jejich společným rysem je několik základních znaků:\n\n\nAlternativní školy slouží jako rozšíření k tradičním státním nebo soukromým školám. Jedná se o předškolní zařízení (mateřské školky), základní i střední školy, které nabízejí přizpůsobivější program pro vzdělávání než tradiční školy. Mají speciálně upravené osnovy, které kladou důraz na v tradičních školách často opomíjené prvky (viz výše).\n\nAlternativní školy jsou buď zcela autonomní subjekty nebo pracují jako součást větší školy, která tak dává prostor pro vzdělání i žákům, kterým většinový styl výuky nevyhovuje zejména z důvodu nějaké specifické poruchy učení.\n\nHlavním cílem alternativního školství je poskytovat vzdělání studentům, kterým by se to v tradičních školách nepodařilo (tzv. rizikoví jedinci). Zejména se jedná o:\n\n\nKlasické školství používá při výuce masových metod, které souvisí se snahou o snížení nákladů na vzdělávání. Tato masovost s sebou nese další negativní jevy, jako je ztráta osobního kontaktu, možnosti individuálního přístupu, získání pocitu anonymity a nevýznamnosti u žáka.\n\nAlternativní školství se obecně snaží udržet poměr učitel:žák nízký, většinou 1:10 nebo méně. Zaměstnanci školy mají velkou autonomii v rozvoji školních osnov a řádu. Zároveň učitelé zastávají rozšířené postavení – celkové jednání s dítětem a řešení jeho problémů. Dalším je záměrná péče a vytváření pozitivního prostředí v alternativních školách, které jsou obecně odlišné a vzdálené od tradičních škol. Rozvojem pocitu sounáležitosti, skupiny a přátelství je pro studenty snazší se začlenit a přijmout nová pravidla, očekávání a zásady chování.\n\nPři výuce jsou využívány metody skupinového vyučování, které posilují prvek spolupráce. Aktivity mohou být záměrně zaměřeny na cílovou profesi. Objem výuky je přizpůsobován možnostem žáků a vzniká tak pro ně individuální studijní plán. Velký důraz je kladen na rozvoj jejich cílevědomosti a zodpovědnosti. Základní myšlenkou většiny alternativních škol je, že všichni studenti jsou plnohodnotní, jen potřebují směrovat k tomu, aby dokázali najít a rozvíjet své kladné vlastnosti.\n\nV naší republice existují dva typy škol, které lze navštěvovat. První skupinou jsou školy tzv. reformní, které ve světě vznikaly v 1. polovině 20. století. Patří sem škola Waldorfská, Montessori, Daltonská či Jenská, svobodné školy (po vzoru škol Summerhill či Sudbury Valley) ale i ScioŠkola. Do druhé skupiny se řadí Zdravá škola, Začít spolu, Lesní/přírodní škola či Integrovaná tematická výuka. Tyto školy vznikají v posledních desetiletích, v mnoha případech staví na zkušenostech škol reformních a na nových vědeckých poznatcích z mnoha oborů - například psychologie, pedagogiky aj.\n\n\n\n"}
{"id": "182053", "url": "https://cs.wikipedia.org/wiki?curid=182053", "title": "Obklíčení", "text": "Obklíčení\n\nObklíčení je vojenský termín popisující situaci, kdy je cíl nebo jednotka izolována a obklopena nepřátelskými silami. Tato situace je obvykle vysoce nebezpečná pro obklíčenou stranu a to jak na strategické úrovni (je zbavena možnosti přisunovat zásoby a posily) i taktické úrovni (může být napaden z více stran, má velmi omezené až nulové možnosti ústupu a od určitého okamžiku si její jednotky začínají překážet). Obklíčená strana často nemá jinou volbu, než kapitulovat nebo bojovat až do úplného konce. Na druhé straně být obklíčený není jenom nevýhodné, obklíčená strana může za jistých okolností těžit i z určitých omezených taktických výhod, zejména výhody vnitřní linie. Využití této výhody ovšem vyžaduje jednak specifickou situaci, jednak velmi zkušeného vojevůdce s disciplinovanou armádou, která předčasně nezpanikaří. Dalším řešením je možnost obklíčit obkličovatele a tím mu znemožnit cestu ústup a nemůže ani ven a je sevřen v dvojím ohni, což je však poměrně těžké provést v polních podmínkách.\n\nRůzné taktiky vedoucí k obklíčení byly využívány napříč staletími. Nejobvyklejšími metodami byly různé oboustranné obchvaty a křídelní útoky, nebo naopak vhodně naplánované ústupy středových částí bojových formací, popřípadě kombinace těchto akcí. Podstatné není, aby byl nepřítel obklopen v kruhu, ale aby byl efektivně odříznut - i úspěšní vojevůdci se někdy nechali zaskočit, protože nevěnovali dostatečnou pozornost terénním specifikům nebo nepřítele nečekali a byli obklíčeni za vydatného využití neschůdných oblastí či rozsáhlých vodních ploch - kdy nepříteli stačilo jen uzavřít několik málo schůdných komunikací.\n\nKlasický případ mistrovské obkličovací taktiky ve volném prostoru představuje bitva u Cann, v níž Hannibal využil nápadité kombinace ústupu střední části formace, posílení křídel a využití jezdecké převahy proti klasické římské taktice spočívající ve frontálním útoku - výsledkem bylo obklíčení a naprosté zničení podstatně silnější římské armády. Další podobným případem může být bitva u Stalingradu, kde sovětské síly pod vedení Žukova využily přísunu posil ze Sibiře, aby smetly druhořadé jednotky kryjící křídla Paulusovy 6. armády a uzavřely ji ve městě.\n\nKlasické případy dovedného využití terénních specifik pro obklíčení nepřítele může představovat bitva u Mantzikertu, při níž vojsko císaře Romana IV. Diogena slepě nakráčelo do pasti připravené tureckým náčelníkem Arp Aslanem. Uzavřené v průsmyku pak bylo rozdrceno. Ve strategickém rozměru lze za perfektní případ „obklíčení terénem“ považovat první fázi bitvy o Francii, v níž německá vojska využila vysunutí elitních britsko-francouzských formací do Belgie a Nizozemska a úderem přes Ardeny je odsekla od zbytku ostatních francouzských jednotek. Úspěch však nebyl v tomto případě úplný, neboť Britové mohli díky své námořní převaze evakuovat podstatnou část vojáků do Anglie. Další podobný případ představují finské akce na severním břehu Ladožského jezera v prosinci 1939, kde síly chránící severní pobřeží ustoupily, zatímco další jednotky hlouběji ve vnitrozemí své pozice udržely a následně výpadem k jihu daleko postoupivší rudoarmějce odřízly.\n\nZajímavou, ale ne příliš častou možnost, představuje taktika, při níž útočník prolomí střed nepřátelské formace a následně se oba její zbytky pokusí obklíčit rozdělením útočného hrotu do dvou směřujících do stran. Úspěšné provedení takovéto operace ve větším měřítku vyžaduje značně nerovnoměrný poměr sil či úrovně vedení vychýlený ve prospěch útočníka. V první fázi Velké vlastenecké války realizoval tento typ obkličovacích akcí \"Wehrmacht\", později naopak Rudá armáda (např. Operace Bagration).\n\nZvláštní případ obklíčení představuje obležení - obklíčení a dobývání silně opevněného cíle. V tomto případě se jedná o speciální typ bojové akce, který se navíc v moderní válečnictví sázejícím na mobilitu příliš neuplatňuje.\n"}
{"id": "182059", "url": "https://cs.wikipedia.org/wiki?curid=182059", "title": "Liviu Rebreanu", "text": "Liviu Rebreanu\n\nLiviu Rebreanu (27. listopadu 1885, Târlișua - 1. září 1944, Valea Mare) byl rumunský romanopisec, dramaturg a akademik. Po 1. světové válce zakladatel moderního rumunského románu.\n\n"}
{"id": "182067", "url": "https://cs.wikipedia.org/wiki?curid=182067", "title": "Olešná (přítok Ostravice)", "text": "Olešná (přítok Ostravice)\n\nOlešná je potok v Moravskoslezském kraji, přítok řeky Ostravice, který odvodňuje menší území na západě okresu Frýdek-Místek. \n\nOlešná pramení v lokalitě Dragunky na severozápadních svazích masívu Ondřejníku. Celý následující tok pak jen s menšími odchylkami k severozápadu či severovýchodu míří zhruba severním směrem. Olešná postupně protéká kolem Lhotky, přes západní konec Metylovic a skrze Palkovice. Před Frýdkem-Místkem zadržuje vody potoka vodní nádrž Olešná, vybudovaná v letech 1960 až 1964, která slouží především zásobování průmyslu a rekreaci. Město Frýdek-Místek Olešná míjí při jeho západním okraji. V těchto místech do Olešné zprava ústí Hodoňovický náhon, přivádějící od jezu v Hodoňovicích přes Kunčičky a Místek malou část průtoku řeky Ostravice. Na nejdolejším úseku své cesty Olešná míjí z východu obec Staříč a v rovinatém terénu protéká skrze Žabeň a Paskov. Protože tato oblast je poddolovaná a mírně pokleslá činností bývalých uhelných dolů Staříč a Paskov, bylo za Frýdkem-Místkem v letech 1982 až 1984 zřízeno zhruba 1,6 km dlouhé odlehčovací rameno, umožňující při vyšším stavu vody odvádět přebytečný průtok z Olešné přímo do Ostravice a chránit tak Žabeň a Paskov, včetně areálu tamní celulózky, před zaplavením. Vlastní tok Olešné ústí zleva do Ostravice na konci Paskova v nadmořské výšce 249 metrů. \n\n\"(levý/pravý)\"\n\nHlásný profil:\n"}
{"id": "182070", "url": "https://cs.wikipedia.org/wiki?curid=182070", "title": "Emmanuel Levinas", "text": "Emmanuel Levinas\n\nEmmanuel Levinas (12. ledna 1906, Kaunas (Litva) – 24. prosince 1995, Paříž) byl francouzsko-židovský filosof. Zabýval se hlavně fenomenologií, judaismem a etikou.\n\nVyrostl v Litvě ve zbožné a vzdělané židovské rodině, „s židovským Zákonem (Tórou), s Puškinem a Tolstým“, jak sám napsal. V letech 1923–1927 studoval filosofii ve Štrasburku, 1928–1929 ve Freiburgu, kde se seznámil s Edmundem Husserlem i Martinem Heideggerem, a od roku 1930 v Paříži. Podílel se na uvedení Husserlova díla do francouzského prostředí a už roku 1934 napsal varovný rozbor „filosofie hitlerismu“. Jako francouzský důstojník byl roku 1940 zajat a strávil pět let v německém zajetí. Teprve po válce se dozvěděl, že všechny jeho příbuzné v Litvě nacisté povraždili; jeho žena s dcerou se skrývaly v ženském klášteře ve Francii. V letech 1946–60 učil a posléze vedl židovské lyceum \"École Normale Israélite Orientale\" v Paříži, kde se věnoval studiu Talmudu. V roce 1961 se habilitoval knihou „Totalita a nekonečno“, začal učit na univerzitě v Poitiers, v roce 1967 se stal profesorem v Nanterre, na pařížské universitě, kde se spřátelil s Paulem Ricoeurem, a od roku 1973 byl profesorem na pařížské Sorbonně. V roce 1974 vychází jeho druhé nejvýznamnější dílo „Jinak než být“. Mezi jeho nejvýznamnější žáky patřil Jacques Derrida.\n\nLévinasovo předválečné dílo je věnováno Husserlově fenomenologii, zejména problému intuice. Poválečné dílo, psané pod dojmem nacistické šoa, navazuje také na filosofii Martina Bubera a Franze Rosenzweiga. \n\nNaivní, „bez-božná“ existence se rozpíná a prosazuje, dokud se nesetká s Tváří druhého, která je sice bezbranná a „nahá“, nicméně přikazuje „Nezabiješ“. Přijetím tohoto příkazu začíná etika, která je v tomto smyslu základem a počátkem filosofie. Tuto základní myšlenku Lévinas potom rozvíjí v nesmírně bohatých i hlubokých analýzách, psaných ovšem nesnadným, dramatickým jazykem, plným překvapivých obratů.\n\nS Druhým se setkávám jako s tím, koho nelze zahrnout do žádné myslitelné jednoty. Nemohu do něho nahlížet a jsem odkázán na to, co mi on sám sdělí. Vůči každému celku je vnější; tato jeho exteriorita či transcendence probleskuje právě v jeho tváři.\n\nOslovení tváří druhého je \"poslední událost bytí, \"événement ultime de l'être\"\", základní, neredukovatelná situace lidství, původnější než zkušenost světa. Lévinas tuto situaci nazývá \"být rukojmím za druhého, \"être otage pour autrui\"\". Ručím za to, že se životem druhého to dobře dopadne. Závazek rukojemství za druhého je \"an-archický\", bez vystopovatelného počátku, přichází z nepamětné minulosti, z \"hlubokého kdysi, nikdy dost kdysi\", jak Lévinas říká s Paulem Valérym. V této situaci se vždy již nacházím.\n\nTento závazek také nevychází z žádné \"potřeby\" (\"besoin\"), jež by se někdy v budoucnu dala uspokojit (a tím zrušit). Vychází ze zásadně ne-naplnitelné, ne-konečné \"touhy\" (\"désir\"). Proto s ním nebudu nikdy hotov; vede přes hranice všeho, co lze v nějaké budoucnosti získat nebo vykonat.\n\n\n\n\n\n"}
{"id": "182071", "url": "https://cs.wikipedia.org/wiki?curid=182071", "title": "Rychlobruslení na Zimních olympijských hrách 1972", "text": "Rychlobruslení na Zimních olympijských hrách 1972\n\nZávody v rychlobruslení se na Zimních olympijských hrách 1972 v Sapporu uskutečnily ve dnech 4.–12. února 1972 na otevřené dráze Makomanai.\n\nV Sapporu bylo na programu celkem 8 závodů, čtyři pro muže a čtyři pro ženy. Muži startovali na tratích 500 m, 1500 m, 5000 m a 10 000 m, ženy na tratích 500 m, 1000 m, 1500 m a 3000 m.\n\n\n"}
{"id": "182073", "url": "https://cs.wikipedia.org/wiki?curid=182073", "title": "Sociogram", "text": "Sociogram\n\nSociogram je grafické znázornění společenských (sociopreferenčních) vztahů v malých skupinách. Analýzou těchto skupinových vztahů se zabývá sociometrie (viz též sociometrický test). Výstupem sociometrických technik mohou být kromě sociogramu také sociometrické indexy. Podkladem pro tvorbu sociogramu může být řada kritérií: emocionální vztahy, sféry vlivu, komunikační vztahy aj.\nSociogram vzniká zpracováním matice vztahů mezi členy skupiny. Typický sociogram je graf, kde uzly označují jedince a hrany vztahy mezi nimi. Podle účelu může zachycovat vztahy sympatie (preference), případně i antipatie (např. čárkovaně nebo jinou barvou), nebo také vztahy vlivu, komunikace aj. Šipky vyznačují směr vztahu (obousměrná šipka znamená oboustranný vztah). Tvar uzlů může rozlišovat např. pohlaví nebo jiný význačný znak účastníků.\n\nZe sociogramu lze vyčíst, jak se skupina strukturuje, kdo je v ní oblíbenec (\"hvězda\", na obrázku D) a kdo je naopak osamělý (na obr. J). Skupina účastníků, kteří mají mezi sebou oboustranný vztah sympatie se nazývá klika (na obrázku ABC nebo skupinka vpravo dole).\n\nSociogram poprvé použil americký psycholog J. L. Moreno k vyšetřování vztahů v rodině, v psychoterapeutické skupině, v zaměstnání a podobně. Později se stal hlavním nástrojem kvantitativní skupinové psychologie a sociologie malých skupin (sociometrie). V 60. letech 20. století byla tato metoda velmi oblíbená, dnes se používá řidčeji. \n\n\n"}
{"id": "182081", "url": "https://cs.wikipedia.org/wiki?curid=182081", "title": "Alice Springs", "text": "Alice Springs\n\nAlice Springs je město ležící v australském Severním teritoriu v Macdonnellově pohoří. Je obklopeno pouští nacházející se téměř uprostřed kontinentu. Bylo založeno jako stanice pro pozemní telegrafní linku v 70. letech 19. století. V letech 1927–1931 bylo hlavním městem Střední Austrálie.\n\nPříslušníci místního domorodého kmene Arrente osídlili oblast v okolí města Alice Springs již před 50 000 lety a toto místo nazývali Mparntwe. Za počátek samotného města lze považovat založení telegrafní stanice Stuart pojmenovaná po výzkumníkovi, jehož výprava tudy prošla jako první bělošská expedice v roce 1861 – Stuartovi. Stanice zde byla zřízena proto, že tehdejší technika vyžadovala, aby byla telegrafní zpráva vždy po úseku určité délky znova přeposlána. Telegrafní linka byla dokončena roku 1872.\n\nMěsto samotné pak vzniklo po objevu zlata asi 10 km na jih od stanice Stuart. Ve 30. letech 20. století bylo přejmenováno na Alice Springs. Důvodem, proč se v názvu města objevuje slovo Springs – Prameny, je to, že tůně vody v korytě většinou vyschlé řeky Todd byly prvními osadníky dlouho považované za prameny.\n\nKromě leteckých linek spojuje město se světem Stuartova dálnice, která vede z jihu z Adelaide na sever do Darwinu. Nedávno byla dokončena transkontinentální železnice, která vede po stejné trase. Mnoho let však končila právě v Alice Springs. Tato železnice se nazývá Ghan, a to podle zkomoleniny, kterou byly nazývány karavany velbloudů, které dříve zajišťovaly spojení s Adelaide (Ghan – Afghan cameleers). Velká část těchto dromedárů byla po dokončení telegrafní linky pro nadbytečnost prostě vypuštěna do divočiny, kde zdomácněli a dodnes se tu hojně vyskytují – Austrálie se tím dokonce stala jedinou lokalitou, kde se tento druh velblouda vyskytuje volně.\n\nV Alice Springs je klima horké a suché – kontinentální. V létě teploty přes den vystupují běžně přes +40 °C, kdežto v zimních nocích klesají k 5 °C. Občas se po ránu vyskytuje též jinovatka. Srážky jsou minimální, roční průměr činí 279 mm. Někdy však dochází k extrémům, kdy např. v roce 2001 napršelo 741 mm. Deště obvykle přicházejí ve formě prudkých bouřek.\n\nObyvatelstvo Alice Springs sestává ze směsice potomků evropských a asijských přistěhovalců a původních obyvatel – Austrálců.\n\nKriminalita je ve městě značným problémem. Příčinou jsou Austrálci, kteří žijí v osadách nedaleko města a ve městě. Austrálci jsou většinou nezaměstnaní, častá je závislost na alkoholu a čichání benzínu. Městská rada dokonce nucena najmout si soukromou bezpečnostní službu a místní obchody jsou nuceny vynakládat značné prostředky na bezpečnostní opatření jako kamerové systémy, ploty a ostnaté dráty.\n\nVětšina turistů přijíždí do Alice Springs kvůli návštěvě nedalekého Uluru. Mnozí však podnikají dobrodružné cesty do okolní divočiny. Ve městě byla zřízena též botanická zahrada, kde je k vidění místní flóra.\n\n\n"}
{"id": "182083", "url": "https://cs.wikipedia.org/wiki?curid=182083", "title": "Krásné Pole", "text": "Krásné Pole\n\nNázev Krásné Pole má více sídel:\n\n"}
{"id": "182087", "url": "https://cs.wikipedia.org/wiki?curid=182087", "title": "Wollongong", "text": "Wollongong\n\nWollongong je australské město, třetí největší sídlo státu Nový Jižní Wales. Leží 80 km jižně od Sydney. Wollongong je průmyslovým městem s venkovskou atmosférou. Nachází se v něm obrovský buddhistický chrám Nan Tien.\n"}
{"id": "182089", "url": "https://cs.wikipedia.org/wiki?curid=182089", "title": "Vilvoorde", "text": "Vilvoorde\n\nVilvoorde je belgické město v provincii Vlámský Brabant.\nPodle údajů z 1. ledna 2015 má Vilvoorde 41 097 obyvatel. Jeho rozloha činí 21,47 km² a hustota zalidnění je 1913 obyvatel na km². Součástí obce Vilvoorde je bývalá obec Peutie.\n\nVilvoorde se nachází ve Vlámském regionu a sousedí s obcí Schaerbeek, která je součástí regionu Brusel-hlavní město. Úředním jazykem ve městě (stejně jako v celém Vlámském regionu) je nizozemština, ale žije zde významná frankofonní menšina, kterou zastupuje několik členů městské rady (3 z 31 roku 2000, 2 roku 1994, 3 roku 1988, 4 v letech 1982 a 1976).\n\nVilvoorde má nezanedbatelné národnostní menšiny a přibližně jeden obyvatel z pěti je cizí národnosti nebo cizího původu, zejména ze Španělska a Maroka, ale také z Itálie, Francie, Nizozemska a Portugalska.\nKaždý desátý obyvatel centra města je španělské národnosti a počet Belgičanů se španělskými kořeny je ještě vyšší.\nVětšina příslušníků španělské menšiny přišla po druhé světové válce z andaluské obce Peñarroya-Pueblonuevo.\n\nÚzemí města bylo pravděpodobně osídleno již kmenem Nerviů a později Římany.\nMělo výhodnou strategickou polohu blízko řeky Zenne. Název \"Filfurdo\" se poprvé objevuje v dokumentu z roku 779, kterým Pipin Prostřední postoupil toto území opatství Chèvremont blízko Lutychu.\nNázev pravděpodobně znamenal „vila u brodu“.\n\nVe 12. století městečko začalo růst a stalo se předmětem mocenských zájmů brabantských vévodů a pánů z Grimbergenu.\nJiž roku 1192 mu brabantský vévoda Jindřich I. udělil listinu práv, zejména proto, aby si zajistil podporu jeho obyvatel proti mocným Flandrům.\nDíky právu vybudovat hradby a vyvážet zboží město zaznamenalo výrazný ekonomický růst, založený zejména na výrobě lněných tkanin.\nVe 14. století se Vilvoorde díky poloze na řece Zenne stalo důležitým vojenským centrem a mohlo soupeřit s Bruselem a Lovaní o pozici nejvýznamnějšího města v Brabantsku.\n\nOd 15. do 19. století město prožívalo období úpadku, zejména kvůli konkurenci Bruselu, krizi textilního průmyslu, epidemiím a důsledkům politických a náboženských válek.\n\nS nástupem průmyslové revoluce na konci 18. století začalo další období hospodářského růstu.\nMěsto těžilo z blízkosti Bruselu a z dobré dopravní infrastruktury – kolem roku 1830 byly prohloubeny kanály a roku 1835 město získalo železniční spojení.\nStředověké budovy začaly brzy ustupovat novým stavbám, např. městskou radnici z roku 1489 nahradila neoklasicistní budova.\n\nVe 20. letech 20. století byl znovu rozšířen a prohlouben kanál, lemovaný novými průmyslovými zónami, a byl vybudován přístav pro nákladní lodě.\nVilvoorde se stalo (a dodnes je) jednou z největších průmyslových oblastí v okolí Bruselu a počet obyvatel města se za posledních 150 let zpětinásobil.\nV poslední době měly na město těžký dopad ekonomické krize, zejména v roce 1997, kdy zde automobilka Renault zavřela továrnu.\nNa začátku 21. století je hospodářství města založeno zejména na sektoru služeb.\n\n\n\n\n\n"}
{"id": "182090", "url": "https://cs.wikipedia.org/wiki?curid=182090", "title": "Mannheim", "text": "Mannheim\n\nMannheim je po Stuttgartu a Karlsruhe třetím největším městem spolkové země Bádensko-Württembersko. Žije zde obyvatel. Bývalé residenční město Rýnské Falce je v současnosti hospodářským a kulturním centrem evropského metropolitního regionu Rýn-Neckar s přibližně 2,35 milióny obyvatel. Od města Ludwigshafen ve spolkové zemi Porýní-Falc jej odděluje právě tok řeky Rýn.\n\nMannheim (od roku 1900 velkoměsto) je významným obchodním centrem i dopravním uzlem, ležícím mezi městy Frankfurt nad Mohanem (70 km severně) a Stuttgart (95 km jihovýchodně).\n\nMannheim leží v severní části hornorýnské nížiny v „trojúhelníku“ tvořeném soutokem řek Rýn a Neckar. Město ležící na pravé straně Rýna rozděluje tok řeky Neckar.\n\nMěsto tvoří šest vnitřních a jedenáct vnějších městských okresů:\n\nCentrum – „Quadratestadt“/Jungbusch, Mannheim-Lindenhof, Mannheim-Neckarstadt-východ/Wohlgelegen, Mannheim-Neckarstadt-západ, Neuostheim/Neuhermsheim, Mannheim-Schwetzingerstadt a Feudenheim, Friedrichsfeld, Käfertal, Neckarau, Rheinau, Sandhofen, Seckenheim, Schönau, Vogelstang, Waldhof a Wallstadt.\n\nPůvodní město ve tvaru podkovy leží na soutoku Rýna a řeky Neckar. Bloky domů stojících v ulicích postavených v pravém úhlu vytváří mřížkovitou strukturu známou jako „Mannheimer Quadrate“. Plány této struktury pocházejí z 16. století od kurfiřta Fridricha IV. Falckého a dodnes se v převážné části zachovaly. Tato struktura s rezidencí na nejvýznamnějším místě v jejím středu obecně vyjadřovala dominanci a absolutistickou formu vlády. Tak jako v Karlsruhe se všechny ulice vějířovitě rozbíhají od zámku, tak v Mannheimu „čtverce“ a zvláště takzvaná \"Široká ulice\" zdůrazňuje význam nového rezidenčního sídla – zámku ve středu otevřené části pomyslné podkovy. Centrum je tak osově rozděleno na hlavní části. \"Široká ulice\" protíná centrum směrem od zámku k „Neckarské bráně“. Zajímavostí je také, že bloky domů ani ulice nemají žádná jména. Ulice mají čísla a písmena a bloky jsou označovány kombinací písmene a číslice.\n\nPrincipy „ideálního města“ se v době barokního absolutismu projevily i při stavbě rezidenčních měst jako jsou Erlangen, Glückstadt nebo zmíněné Karlsruhe. Tyto principy byly však při plánování výstavby použity v pozdější době i v dalších městech.\n\nOsada Mannenheim (\"Heim des Manno\" česky – domov Mannů) je poprvé zmíněn v Lorschském kodexu (podle opatství Lorsch) v roce 766. Dlouhou dobu to byla jen nevýznamná rybářská vesnice, dokud nepřipadla rodu Wittelsbachů v roce 1284. Na významu získala v roce 1349 s výstavbou strážního hradu Eichelheim v dnešní části Lindenhof. Eichelheim zaručoval výběr poplatků a cla od lodí plujících po Rýnu. V roce 1415 tu byl vězněn papež Jan XXIII. na rozkaz římského krále Zikmunda. V roce 1566 měla osada okolo 700 obyvatel a byla tak jednou z největších ve správní oblasti Heidelbergu.\n\nMannheim obdržel městská privilegia 24. ledna 1607 poté, kdy falcký kurfiřt Fridrich IV. položil 17. března 1606 základní kámen pevnosti Friedrichsburg. Tehdy vytvořená „mřížkovitá“ struktura se zachovala dodnes. Poté, co bylo město během třicetileté války v roce 1622 vypleněno vojsky Johanna von Tilly, napadla jej v roce 1689 francouzská vojska během války o falcké nástupnictví a město opět zničila.\n\nFalcký kurfiřt Karel Filip III. přesídlil v roce 1720 i se svým dvorem z Heidelbergu do Mannheimu a začal se stavbou zdejšího zámku. Ten byl dostavěn stejně s jezuitským kostelem v roce 1760. Mannheim se tak stal rezidenčním městem s 25 000 obyvateli. Falckým dvorem bylo podporováno umění, hudba, věda i obchod. V Mannheimu a blízké letní rezidenci Schwetzingen působili Goethe, Schiller i Lessing. Pobýval tu i Mozart.\n\nKarel Theodor Falcký, který město významně pozvedl, musel v roce 1778 přesídlit dvůr díky svému dědictví do Mnichova. S tím ustal také kulturní i hospodářský rozvoj Mannheimu. V roce 1795 bylo město obsazeno francouzskými jednotkami a poté jej znovudobyli Rakušané. Město tak svůj politický význam prakticky ztratilo po reformách v roce 1803. Mannheim připadl Bádensku a stal se jeho severozápadním hraničním městem.\n\nVzrůstající vliv měšťanstva se projevil i na rozvoji města. V roce 1828 byl otevřen přístav na Rýně a o dvanáct let později byla postavena železniční trať z Heidelbergu. Mannheim byl také střediskem revolučních událostí v roce 1848.\n\nV roce 1865 založil Friedrich Engelhorn společnost BASF (\"Badische Anilin- und Soda-Fabrik\"), která však byla později přemístěna do Ludwigshafenu. Z malé továrny na výrobu barev se stala jednou z největších chemických firem na světě.\nKarel Benz si zde v roce 1886 nechal patentovat „vozidlo s benzínovým motorem“. Po první světové válce místní firma Heinrich Lanz AG (dnes John Deere) představila první traktor „Bulldog“. V roce 1922 byla uvedena do provozu elektrárna. Město bylo v roce 1930 spojeno se sousedním Ludwigshafenem silničním mostem (Ludwighafen se vyvinul z původního ochranného předmostí mannheimské pevnosti).\n\nV období nacistického Německa bylo z města deportováno 2000 Židů. Město bylo během druhé světové války těžce poškozeno spojeneckými nálety. V roce 1945 bylo osvobozeno americkými jednotkami.\n\nZe zámku a \"Vodárenské věže\" zbyly jen trosky a musely být znovu vybudovány, Národní divadlo Mannheim bylo znovu postaveno na jiném místě.\n\nV roce 1975 hostilo město přehlídku \"Bundesgartenschau\" v parcích \"Luisenpark\" a \"Herzogenriedpark\". V souvislosti s výstavou byly vybudovány i nová radiokomunikační věž, s výškou 218 metrů nejvyšší stavba města, druhý most přes Rýn a nová visutá dráha typu Aerobus (po šesti měsících nepřetržitého provozu byla v souladu s plánem odstraněna). Městská část \"Planken\" se stala pěší zónou. Také v osmdesátých a devadesátých letech byly realizovány velkolepé projekty. Postaveno bylo nové planetárium, rozšířen \"Dům umění\", nová městská tržnice, synagoga i mešita. Bylo otevřeno zemské technické muzeum, stadion Karla Benze a tunel \"Fahrlach\".\n\nMěsto se z průmyslového centra postupně stalo i sídlem společností zabývajících se poskytováním služeb. V roce 2001 byla postavena budova Victoria, jedna z nejvyšších budov Mannheimu.\n\nMezi lety 1895 a 1944 se město spojilo s následujícími částmi:\nPřed zahájením slučování byla rozloha města 2384 hektarů.\n\nPočet obyvatel města překročil v roce 1896 hranici 100 000. V roce 1905 zde žilo přes 160 000 lidí, do roku 1961 se počet zdvojnásobil a v roce 1970 dosáhla populace historického maxima 333 000 lidí.\nObyvatel jiné než německé národnosti žije ve městě okolo 22,5 procent. Největší skupiny podle velikosti (k 31. prosinci 2005) jsou: Turci (19 831), Italové (8324), Srbové (3550), Poláci (3389), Chorvaté (2780) a Řekové (2777).\n\n\nZ Mannheimu pochází i několik důležitých vynálezů; zde postavil Karl Drais v roce 1817 první jízdní kolo – drezínu, v roce 1886 odtud vyjel na silnici první automobil Karla Benze a v roce 1921 jej následoval i první traktor. Mannheimský vynálezce Julius „Uss“ Hatry zkonstruoval první letoun na principu raketového pohonu na světě. První let se uskutečnil 30. září 1929 z frankfurtského letiště.\n\nNejsilnějším oborem průmyslu ve městě je výroba elektrozařízení a strojů. K největším společnostem patří\n\nChemický průmysl:\n\nVe městě má sídlo i mnoho společností z oborů financí a pojišťovnictví, například \"BW-Bank\" nebo \"Mannheimer Versicherung\". V oblasti výroby potravin jsou známými firmy \"Südzucker\", \"Birkel\" (těstoviny), pivovar Eichbaum, výrobce čokolády \"Herrmann GmbH\" a další.\n\nAglomerace Mannheim/Ludwigshafen je obklopena dálničním okruhem se sedmi důležitými dálničními křižovatkami.\n\nMannheim je i jedním z největších železničních uzlů v jihozápadní části Německa. V roce 2005 projíždělo Hlavním nádražím Mannheim denně 185 rychlíků a vlaků dálkové přepravy. Z města vede od roku 1991 do téměř sto kilometrů vzdáleného Stuttgartu i vysokorychlostní trať ICE. Ve stavbě je i vysokorychlostní trať spojující Mannheim s Frankfurtem. Od roku 2007 mají přes Mannheim jezdit na evropské vysokorychlostní železnici Paříž - Frankfurt - Berlín (Rhealys) i vlaky TGV.\n\nNákladní nádraží \"Mannheim Rangierbahnhof\" je po nádraží \"Maschen\" v Hamburku druhým největším v Německu. V roce 2005 bylo denně vybaveno 30 mezinárodních, 60 národních a 440 regionálních nákladních vlaků.\n\nOd roku 2003 funguje v oblasti Rýn-Neckar S-Bahn, spojující region s oblastí Porýní-Falc a jižní oblastí Hesenska. Všechny linky procházejí mannheimským hlavním nádražím. Dalšími stanicemi jsou \"Mannheim-Rangierbahnhof\", \"Mannheim-Seckenheim\" a \"Mannheim-Friedrichsfeld-Süd\".\n\nLodní doprava na Rýně je soustředěna do mannheimského přístavu, který je s rozlohou 1 131 hektarů jedním z největších a nejdůležitějších vnitrozemských přístavů Evropy. V roce 2005 prošlo přístavem 8,1 miliónu tun zboží a v oblasti přístavu sídlí téměř 500 společností poskytujících 20 000 pracovních míst.\n\nV části Sandhofen je vojenské letiště, v Neuostheimu je letiště civilní. \"City-Airport Mannheim\" (IATA-kód: MHG), poskytuje lety do Berlína, Hamburku a Saarbrücken. Mezinárodní letiště Frankfurt nad Mohanem leží 65 kilometrů severně a je dosažitelné vlakem ICE za 30 minut.\n\n\"Národní divadlo\" v Mannheimu bylo založeno v roce 1779 a je nejstarší scénou svého druhu v Německu. V roce 1782 zde poprvé Friedrich Schiller uvedl své drama \"Loupežníci\".\n\n\n\n\nNásledující přehled uvádí významné osobnosti narozené ve městě, seřazen je podle data narození.\n\nV Mannheimu nenarození, ale působící:\n\nOd roku 1820 uděluje město čestné občanství. Nejdůležitějšími nositeli byli:\n\n"}
{"id": "182091", "url": "https://cs.wikipedia.org/wiki?curid=182091", "title": "Čelistnatka rákosní", "text": "Čelistnatka rákosní\n\nČelistnatka rákosní (\"Tetragnatha extensa\" Linné, 1758) je pavouk patřící do čeledi čelistnatkovití (\"Tetraghnatidae\")\n\nDélka těla samice je 10–12 mm, délka těla samce 6–9 mm. Vyznačuje se mimořádně štíhlým tvarem těla a silně protaženýma nohama, s výjimkou předposledního páru. Chelicery jsou (jako u všech čelistnatek) nápadně velké a silně ozubené. Hlavohruď je žlutohnědá, zadeček žlutavý, nebo zelenavý, se zřetelným perleťovým leskem, na jeho svrchní straně je patrná jemně rozvětvená linka. Černé sternum (destička na spodní straně hlavohrudi) má uprostřed podélný žlutý pruh.\n\nVe střední Evropě je poměrně hojná.\n\nČelistnatka rákosní se vyskytuje v otevřených krajinách, v bezprostřední blízkosti stojatých, nebo tekoucích vod, díle od vody se vzdaluje jen výjimečně. Čelistnatky sedí s nataženýma nohama na travách, přičemž s nimi dobře splývají a je tak velmi těžké je zahlédnout. Staví si podobně jako křižáci kolové sítě, které však mají v centru okénka a velmi malý počet paprsků (menší než dvacet). Vnitřní upěvňovací spirála má pouze 2–3 ochozy, pak následuje volný prostor bez spirály, za nímž podoběn jako u většiny sítí křižáků následuje lapací spirála.\n\nPři páření chybí na rozdíl od většiny jiných druhů, fáze namlouvání. Samec kráčí rovnou k samici sedící uprostřed sítě a uchopí svými chelicerami její chelicery. samice pak silně ohne zadeček směrem k samci, který do jejího pohlavního otvoru zavede několikrát střídavě obě dvě makadla. Páření trvá 10–20 minut. Poté se partneři opět oddělí. Samice klade žlutá až hnědá vajíčka do velmi charakteristického kokonu, který je uvnitř zhotoven z řídké šedo-zelené vrstvy vláken a vně pokrytý malými chomáčky vláken, takže povrch kokonu je nepravidelný, jakoby načechraný.\n"}
{"id": "182093", "url": "https://cs.wikipedia.org/wiki?curid=182093", "title": "Nové Mlýny", "text": "Nové Mlýny\n\nNové Mlýny je název:\n"}
{"id": "182094", "url": "https://cs.wikipedia.org/wiki?curid=182094", "title": "Seznam měst v Austrálii", "text": "Seznam měst v Austrálii\n\nToto je seznam australských měst podle států:\n\n\n\n\n\n\n\n"}
{"id": "182098", "url": "https://cs.wikipedia.org/wiki?curid=182098", "title": "Vodní nádrž Olešná", "text": "Vodní nádrž Olešná\n\nVodní nádrž Olešná je přehradní nádrž na potoce Olešná při jihozápadním okraji města Frýdek-Místek, vybudovaná v letech 1960 až 1964.\n\nPrůměrný průtok nádrží činí 0,54 m³/s.\n\nNedostatek vody pro průmysl i obyvatelstvo představoval v polovině 20. století pro Ostravsko vážný problém. To byl také důvod, proč se v souvislosti se zamýšleným rozšířením Vítkovických železáren na konci 50. let začala chystat výstavba přehrady na Olešné. Nové vysoké pece nakonec nebyly realizovány, přehrada však ano s tím, že bude sloužit ochraně před povodněmi a rekreaci. Zásobování průmyslu vodou v následujícím období napomáhala nádrž pouze nepřímo, zvyšováním vodnosti řeky Ostravice v suchých obdobích. Teprve od roku 1983, kdy byla na dolním toku Olešné postavena nová celulózka Biocel Paskov, funguje nádrž Olešná také jako přímý zdroj vody pro tento podnik. V letech 2005 a 2006 byly na severním břehu přehrady zprovozněny otevřený a krytý aquapark.V červnu roku 2010 byla zahájena výstavba cyklostezky.V říjnu téhož roku byla stezka hotova.Stezka je dlouhá 4,5 km.\n\n\n"}
{"id": "182100", "url": "https://cs.wikipedia.org/wiki?curid=182100", "title": "Pero", "text": "Pero\n\nPero je rohovitý derivát pokožky ptáků, ale také některých tzv. opeřených dinosaurů. Pokrývá ptačí tělo a pomáhá udržet teplotu. Peří chrání také před zraněním a u většiny druhů ptáků pomáhá peří k létání a dává tělu aerodynamický tvar.\n\nPeří je obarvené pigmenty nebo se jeví jako barevné vlivem fyzikálně optických jevů. Na těle neroste rovnoměrně, ale v pruzích. Některá místa na těle ptáka jsou holá a jsou peřím pouze překrytá. Podrobnosti hledejte v samostatném článku peří.\n\nPero vyrůstá z kůže v místě, zvaném \"pernice\". Každé pero má dutou osu (\"stvol\") a po jeho stranách vyrůstá \"prapor\", který je tvořen větvemi s paprsky a háčky. Část stvolu, která vyrůstá z kůže se nazývá \"brk\", horní část stvolu nesoucí prapor je \"osten\". Pero je vyživováno cévami, které prostupují do dutiny pera.\n\n\nPero vzniklo přeměnou původní plazí šupiny, doklad ve formě fosilií ale chybí. Známo je ale asi 40 rodů dinosaurů, kteří byli opeření. Není pochyb o tom, že teropodní dinosauři byli předky ptáků a tento znak od nich současní ptáci odvozují. Pera mohla vzniknout před 250 miliony let. Embryologie v posledních letech teprve začíná objevovat mechanismus, vedoucí ke vzniku obrysových per, umožňujících aktivní let.\n\nLidé používají ptačí peří k mnoha různým účelům.\n\nV minulosti se seříznutý ptačí brk používal ke psaní (viz pero (psací náčiní)), barevná pera zdobila různé pokrývky hlavy. Prachovým peřím se plní polštáře a peřiny.\n\nPro americké Indiány je čelenka z peří důležitým kulturním a náboženským objektem.\n\nPodle řecké báje se Ikaros pokusil uniknout z ostrova Kréta na umělých křídlech, vyrobených z ptačího peří spojeného voskem.\n"}
{"id": "182101", "url": "https://cs.wikipedia.org/wiki?curid=182101", "title": "Gabriel Possenti", "text": "Gabriel Possenti\n\nSvatý Gabriel Possenti od Panny Marie Bolestné (1. března 1838 – 27. února 1862) - italský passionista, student bohosloví a velký ctitel Panny Marie, se narodil jako Francesco Possenti v Assisi. Dal výhost světskému životu, vstoupil do kongregace passionistů, později onemocněl tuberkulózou a nedlouho poté zemřel. Roku 1920 byl prohlášen za svatého. Velmi oblíbený je především u italské mládeže.\n\nFrancesco (František) Possenti spatřil světlo světa 1. března 1838 v italském městě Assisi. Pokřtěn byl ještě téhož dne a to v téže křtitelnici, ve které byl svého času pokřtěn svatý František z Assisi. Život sv. Gabriela pak jako by odrážel i život sv. Františka – obrácení od nestřídmostí světa k životu v Bohu. Narodil se jako jedenáctý z třinácti dětí matce Agnes a otci Santemu. Jeho otec byl právním poradcem ve městě Spoleto, tehdy ležícího na území papežského státu, kde v tu dobu vládl papež Pius IX.\n\nFrancesco Possenti vedl normální život hocha svého věku. Byl oblíbený pro svojí srdečnou a otevřenou povahu. Jeho zálibami byl tanec, divadlo a lov. Ve škole mladý Francesco prospíval dobře, navzdory tomu, že mu postupně zemřela matka a tři sourozenci. Později se jeho rodina přestěhovala z Assisi do Spoleta, kde pohledný chlapec brzy vzbudil pozornosti místních dívek. Celkem čtyřikrát Bohu slíbil, že vstoupí do kláštera. Dvakrát v těžké nemoci; potom když se při lovu zranil vlastní puškou a málem přišel o život a konečně při náhlé smrti své sestry, kterou velmi miloval.\n\nJednoho dne, během procesí s obrazem Panny Marie Bolestné, uslyšel hlas Matky Boží, který ho nabádal, ať pamatuje slibu, který dříve složil, dá výhost světskému životu a stane se řeholníkem. František tehdy činí životní rozhodnutí a nedlouho poté se vydává tajně na cestu do passionistického noviciátu u Sv. Pavla od Kříže. Passionisté kromě tří obvyklých slibů (čistoty, poslušnosti a chudoby) skládají ještě slib čtvrtý – šířit úctu k utrpení Páně (passio – utrpení).\n\nPo vstupu do kongregace složil slib a přijal řeholní jméno Gabriel od Panny Marie Bolestné, jež odráží úctu, kterou k ní od dětství choval. Prostřednictvím Panny Marie si velmi zamiloval jejího Syna a dosáhl v poměrně krátkém čase velké dokonalosti. Ke čtvrtému passionistickému slibu brzy přidal ještě jeden – šíření zbožnosti k Panně Marii Bolestné. Vypráví se, že když o Ní mluvil, zdálo se jako by hořel. Svým příkladem strhával i ostatní a všichni, kdo s ním žili, toužili být v jeho přítomností a učit se od něho.\n\nKdyž Itálií roku 1860 táhla Garibaldiho vojska, jednotka asi 20 vojáků se oddělila od hlavní armády a vstoupila do malé horské vesničky Isola a začala ji drancovat a vypalovat. Rozruch byl slyšet až v nedalekém klášteře. Mladý mnich Gabriel požádal opata, zda by nemohl jít dolů do vesnice a pokusit se to nějak urovnat. Opat mu to dovolil – zřejmě netušil, jakým způsobem to tam Gabriel bude rovnat.\nGabriel tedy vzal svou modlitební knížku, růženec a vyrazil do vesnice. První, koho potkal, byli dva vojáci, kteří právě odvlékali místní dívku do stodoly. Když je Gabriel požádal, aby ji nechali, skutečně ji nechali být, ale začali ho napadat.\n\nGabriel měl ovšem pro strach uděláno; postřehl příležitost a v nestřeženém okamžiku uzmul jednomu z vojáků od pasu revolver. S jeho pomocí pak odzbrojil i druhého vojáka a takto ozbrojen je oba hnal před sebou na náves. Tam Gabriel, s revolvery v rukou, stanul proti celé jednotce vojáků. K přestřelce však nedošlo; po návsi náhle přeběhla ještěrka a Gabriel, postřehnuvše příležitost, bleskově zamířil a jedinou přesnou ranou jí ustřelil hlavu. Pak obrátil své zbraně proti vojákům a přikázal jim, aby uhasili požár, který založili.\nVojáky v té chvíli zřejmě osvítil Duch Svatý, neboť náhle pochopili, po jak nesprávných cestách kráčeli, a dali se na upřímné pokání, projevené zejména okamžitým splněním mnichova příkazu. Poté je Gabriel vyprovodil z vesnice s doporučením, aby se tam už víckrát neukazovali…\n\nPřestože onemocněl tuberkulózou, snažil se žit stále v odříkání a zúčastňoval se mše svaté, na kterou musel být později nošen. Navzdory bolestivé nemoci a umrtvování si stále zachovával bodrou povahu, konal dlouhé procházky po venkově, pořádal oběti za chudé a v blízké vesnici často vyučoval děti katechismu. Místní ho mohli častokrát vidět, jak klečí před obrazem Panny Marie, s rozpaženýma rukama, jako by byl v extázi.\n\nSvatý Gabriel byl smířený se skutečností, že umírá. Dokonce prý po nemoci toužil, aby tak snáze mohl dosáhnout dokonalosti. Smrt se dostavila dříve, než mohl být mladý passionista vysvěcen na kněze. Skonal v Pánu dne 27. 2. 1862 v passionistickém klášteře v Grand Sasso v přítomnosti svých bratří, s mírumilovným úsměvem na rtech a pevně objímaje na smrtelném lůžku obraz Panny Marie Bolestné.\n\nV roce 1920 prohlásil papež Benedikt XV. Gabriela za svatého a ustanovil ho patronem mladých. V roce 1959 ho papež Jan XXIII. jmenoval patronem regionu Abruzzi, kde strávil poslední dva roky svého mladého života. Jeho přímluvy se také dovolávají studenti, seminaristé, novicové, duchovní a take střelci. Svatá Gemma Galgani vděčila sv. Gabrielovi za uzdravení z těžké nemoci.\n\nPatronem střelců nikdy oficiálně prohlášen nebyl. Přesto si mnoho lidí dodnes připomíná příběh statečného mladého mnicha, který ukázal, jak zbraně v rukou dobrého člověka mohou zabránit páchání zla a násilí.\n\nMiliony poutníků navštěvují každý rok v Teramu v Abruzzi skříň s ostatky Sv. Gabriela, aby viděli místo jeho posledního odpočinku a klášterní dům, ve kterém prožil poslední léta. Uctívání sv. Gabriela je rozšířeno především mezi mladými Italy a italskými emigranty, kteří ho rozšířili po celé Americe. Skrze passionisty a jejich činnost se pak uctívání dostalo do celého světa. Každý březen – tři měsíce před zkouškami - tisíce studentů vysokých škol z italských regionů Abruzzi a Marche navštěvují město Teramo a modlí se u světcova hrobu za zdárné zakončení školního roku. Mnoho lidí již dosvědčilo zázraky na přímluvu sv. Gabriela. Nejznámější je asi případ sv. Gemmy Galgani.\n"}
{"id": "182106", "url": "https://cs.wikipedia.org/wiki?curid=182106", "title": "Marže", "text": "Marže\n\nMarže vyjadřuje rozdíl mezi prodejní a nákupní cenou, vyjádřeno absolutně nebo v procentech. Za základ 100 % se bere prodejní cena. \"(Příklad: 200 Kč prodejní cena, 100 Kč nákupní cena, marže = 100 Kč neboli 50 %)\"\n\nJde o pojem používaný ve finanční analýze a běžných obchodních podmínkách a je počítána podle následujícího vzorce:\n\nformula_1, kde \"m\" je marže (v procentech), \"p\" je prodejní cena a \"n\" je nákupní cena.\n\nProdejní cena i nákupní cena vždy musí být ve výpočtu shodně \"bez\" DPH pro správný výpočet v absolutní hodnotě. Pro výpočet v relativní hodnotě (tedy v %) může být s DPH i bez DPH, vždy opět ale shodně. Do výpočtu nikdy nelze zahrnout jednu z cen s DPH a druhou bez DPH, jak se v českých obchodních podmínkách často chybně deklaruje.\n\nMarže nikdy nepřesáhne 100 % pokud nákupní cena není záporná, tj. pokud obchodníkovi dodavatel neplatí, aby si od něj zboží odebral. Pokud je \"marže\" uvedena v hodnotě vyšší než 100%, jedná se o obchodní přirážku.\n\nDůležité je si uvědomit, že marže obchodníka není zisk. Zisk je marže snížená o náklady spojené s prodejem zboží či služby, jako například mzdové náklady, nájemné, elektřina atd.\n\n\nMarže na business.center.cz\n"}
{"id": "182107", "url": "https://cs.wikipedia.org/wiki?curid=182107", "title": "Zdeněk Kvíz", "text": "Zdeněk Kvíz\n\nRNDr. Zdeněk Kvíz, CSc., (4. března 1932 Třebíč – 21. srpna 1993 Sydney, Austrálie) byl český astronom a fyzik. Věnoval se výzkumu meteorických rojů a proměnných hvězd. V letech 1963–1969 byl členem redakční rady věstníku České astronomické společnosti pod názvem \"Kosmické rozhledy\", po roce 1969 vycestoval na Australskou státní univerzitu v Sydney na dlouhodobý studijní pobyt, z nějž se do Československa již nevrátil. Měl dvě děti (Ladislav, Miloš). Je po něm pojmenovaná planetka 8137 a \"Cena Zdeňka Kvíze\", kterou uděluje Česká astronomická společnost.\n\nMaturoval na třebíčském gymnáziu, studoval na Přírodovědecké fakultě Masarykovy univerzity. Promoval v roce 1957, po promoci nastoupil do \"Astronomického ústavu\" ČSAV, kde obhájil kandidátskou práci.\n\nPozději učil fyziku na stavební fakultě ČVUT v Praze a na Univerzitě 17. listopadu. V roce 1969 odcestoval do Sydney na univerzitu.\n\nDále učil fyziku v Broken Hills, spolupracoval s australskou Národní observatoří v Observatoř Siding Spring, s Evropskou jižní observatoří v La Silla, Chile a s ženevskou hvězdárnou. Po sametové revoluci několikrát navštívil Československo.\n\n"}
{"id": "182110", "url": "https://cs.wikipedia.org/wiki?curid=182110", "title": "Rebelové", "text": "Rebelové\n\nRebelové je český filmový muzikál Filipa Renče, který se odehrává v českém pohraničí v červnu až srpnu roku 1968. Romantický písničkový příběh byl natočen v roce 2000 a získal České lvy za kostýmy a zvuk.\n\nVětšina železničních pasáží filmu byla natočena na Zubrnické museální železnici.\n\nFilm vypráví příběh tří maturantek – Terezy, Buginy, Julči, a tří vojáků, uprchlíků z armády, chystajících se emigrovat – Šimona, Boba a Emana. Vojáci chtějí odjet do San Franciska, jsou však prozrazeni a příběh o velké lásce skončí jejím rozdělením. Tereza, její otec a jeho přítelkyně emigrují. Šimon skončí ve vězení.\n\n"}
{"id": "182118", "url": "https://cs.wikipedia.org/wiki?curid=182118", "title": "Modrá (rozcestník)", "text": "Modrá (rozcestník)\n\nPojem Modrá má více významů:\n"}
{"id": "182136", "url": "https://cs.wikipedia.org/wiki?curid=182136", "title": "Pírko", "text": "Pírko\n\n"}
{"id": "182143", "url": "https://cs.wikipedia.org/wiki?curid=182143", "title": "Pero (rozcestník)", "text": "Pero (rozcestník)\n\nPero či péro má více významů:\n\n"}
{"id": "182144", "url": "https://cs.wikipedia.org/wiki?curid=182144", "title": "Chvatěruby (zámek)", "text": "Chvatěruby (zámek)\n\nChvatěruby jsou hrad přestavěný na zámek ve stejnojmenné obci v okrese Mělník. Stojí na nevýrazné ostrožně v nadmořské výšce 190 metrů. Od roku 1966 je chráněn jako kulturní památka. \n\nPrvní zmínky o Chvatěrubech jsou z predikátu Rudigera z Chvatěrub v období 1219 až 1222. Případné panské sídlo tehdy mělo pravděpodobně podobu dvorce u kostela. Hrad zde zřejmě vznikl v průběhu 14. století a první možná zmínka o něm je z roku 1366, kdy patřil pražskému patriciovi Jakši Bolkovi. Na začátku 15. století hrad získali Zajícové z Hazmburka. V roce 1467 byl hrad dobyt a pobořen královským vojskem Jiřího z Poděbrad, ale brzy na to opraven a obýván Řehořem z Hainburka.\n\nRoku 1567 byl hrad Janem z Valdštejna renesančně přestavěn a ve třicetileté válce byl vydrancován Valdštejnovými vojáky. Po válce hrad koupila Anna Markéta Kostomlatská z Vřesovic, která v roce 1689 hrad odkázala svému muži Krištofu Voračickému z Paběnic.\n\nNa počátku 18. století se jejich syn Karel Josef Voračický oženil s Marií Konstancií, která vnesla na Chvatěrubský hrad honosnější způsob života. Pro vznešenější nový život však starý hrad již nestačil. Proto Karel Josef Voračický roku 1717 požádal křížovnického vicemistra, aby mu dovolil v klášterní skále nalámat 500 sáhů kamene na novou stavbu. Jižní a východní strana zámku byly zbořeny a ke zbylému mohutnému zdivu byl přistavěn nový zámek barokního stylu.\n\nKarel Voračický se při přestavbě velmi zadlužil a nebyl schopen ji dokončit. Od té doby začal zámek zanedbávat. 4. července 1752 vichřice shodila velkou část zámecké střechy. Majitel zámku byl finančně vyčerpaný i stavbou dvora shořelého na jaře, a tak střechu opravil jen ledabyle. 30. září téhož roku byla střecha znovu větrem shozena. V roce 1816 nechal nový majitel chvatěrubského panství z opuštěné zchátralé budovy vytrhat kamenné ostění dveří i oken a převezl je do Panenských Břežan. Potom už ani domácí obyvatelstvo stavbu nešetřilo a odnášelo z ní, co se dalo.\n\n13. září 1817 v jednu hodinu po půlnoci, za úplného bezvětří, zřítila se do farní zahrádky střecha dosud zachovalého východního zámeckého křídla. Do roku 1820 zůstala budova opuštěná, kdy pražský tesařský mistr Rohan se pokusil stavbu opravit. Bohužel ale nebyla obnovena ani spadlá římsa. Když objekt začal ohrožovat kolemjdoucí, roku 1891 farář Frolík nechal na vlastní náklady zdivo zbořit a kamenem zasypat propadlé sklepy. Ve zbylé zřícenině si zřídil zahrádku, odkud je okny bývalého zámku krásný rozhled po romantickém Povltaví. Když poslední majitel upadl v konkurz, ujala se Chvatěrub Hospodářská úvěrní banka, od ní roku 1918 koupil zámek František Matějovský. V roce 1947 byl zámek znárodněn a přešel do vlastnictví státu.\n\nOd roku 1991 jsou majiteli zámku manželé Drášilovi z Prahy, kteří zámek postupně opravují.\n\nV předhradí trojdílného hradu stál kostel svatého Petra a Pavla. Kromě něj se dochovala jižní hradba předhradí s pozdně gotickou baštou přestavěnou na obytný dům. Hradní jádro od předhradí odděloval šíjový příkop. V čele stojí renesanční palác, který ve sklepní úrovni obsahuje zdivo čelní gotické hradby. Z hradu se dále dochovala část mohutné hradby, ale zbytek staveb byl překryt nedostavěnými barokními křídly.\n\nOkolo zámku vede červeně značená turistická trasa. Zámek není veřejnosti přístupný.\n\n\n"}
{"id": "182148", "url": "https://cs.wikipedia.org/wiki?curid=182148", "title": "Newcastle (Austrálie)", "text": "Newcastle (Austrálie)\n\nNewcastle je dělnické město a zároveň druhé největší město australského Nového Jižního Walesu. Newcastle vznikl v roce 1804 jako místo pro trestance, se kterými si neporadili ani v Sydney, ale hlavním důvodem k založení města byla řeka po které se dopravovalo uhlí z \"Hunter Valley\".\n"}
{"id": "182151", "url": "https://cs.wikipedia.org/wiki?curid=182151", "title": "Seznam vodních elektráren v Česku", "text": "Seznam vodních elektráren v Česku\n\nV tomto seznamu jsou uvedeny vodní elektrárny, malé vodní elektrárny (MVE) a přečerpávací vodní elektrárny v Česku. V roce 2011 vodní elektrárny vyrobily 2 835 GWh elektrické energie a měly 2 138 MW instalovaného výkonu. Následující tabulka uvádí podrobnější statistiky:\n\nAkumulační a přečerpávací vodní elektrárny pracují v takzvaném „špičkovém režimu“, tedy v období největší denní spotřeby – špičky. Využívá se zde rychlý náběh vodních elektráren, v nočním režimu (tedy období přebytku energie v síti) akumulují vodu v nádrži.\n\nJako malé vodní elektrárny (MVE) se označují vodní elektrárny s instalovaným výkonem do 10 MW včetně; tento seznam nemusí být vyčerpávající.\n\n\n\n"}
{"id": "182154", "url": "https://cs.wikipedia.org/wiki?curid=182154", "title": "Magenta (barva)", "text": "Magenta (barva)\n\nMagenta (\"fuchsia\") označuje červenou barvu s podílem fialové. Blízká je jí purpurová.\n\nMagenta vznikne splynutím modrého a červeného světla , kvalitativně jde o čistou sytost barvy na barevníku mezi fialovou a červenou.\n\nBarvivo fuchsin si nechal patentovat roku 1859 francouzský chemik François-Emmanuel Verguin a prodal je bratrům Renardovým. Název \"fuchsin\" je podle barvy květů fuchsie, rostliny pojmenované po německém botanikovi L. Fuchsovi, a zároveň slovní hříčkou, francouzské „Renard“ znamená \"liška\", německy „Fuchs“. Jméno \"magenta\" získala barva ještě v tom samém roce 1859 na počest italsko-francouzského vítězství v bitvě u Magenty.\n"}
{"id": "182157", "url": "https://cs.wikipedia.org/wiki?curid=182157", "title": "Let", "text": "Let\n\nLet je proces, při kterém se objekt vznáší ve vzduchu. Létání může být buď důsledek působení aerodynamicky vytvářeného vztlaku, nebo mohou létat předměty, které jsou lehčí než vzduch. Zvláštním druhem jsou kosmické lety, kdy se objekt pohybuje ve vesmíru nad hranicí zemské atmosféry.\n\nLétají také živočichové. Létání se vyvinulo nezávisle v různých skupinách živočichů. V podkmenu obratlovců létají především téměř všechny druhy ptáků (zde s výjimkou ptáků nelétavých), létají také některé skupiny savců. Jedná se zejména o všechny druhy netopýrů, kaloňů a vampírů, částečně na krátkou vzdálenost také plachtí někteří veverkovití hlodavci (letuchy, šupinatkovití) či ještěři (gekon létavý). Aktivního letu byli schopni dnes vyhynulí plazi skupiny pterosaurů. Existují i některé druhy létajících ryb, ale u těch lze hovořit jen o plachtění na krátkou vzdálenost. Nejvíce létajících živočichů však můžeme najít především v říši hmyzu.\n\nMnozí živočichové létají pouze pasivně, formou klouzavého letu (poletuchy, dráčci a mnozí další).\n\nVzdušnou cestou se přepravují i někteří bezkřídlí živočichové, například pavouci na pavučinových vláknech, po nichž je pojmenované babí léto.\n\nČlověk může létat pouze s pomocí moderních strojů – letadel, vrtulníků, vznášedel apod.\n\nLétající stroje a zařízení označuje společný název letadlo. Letadly jsou například letoun, vrtulník, vzducholoď či balón. \n\nVe veřejné linkové dopravě se slovem let označuje též letecký spoj, v letovém řádu identifikovaný číslem letu, které se zpravidla skládá s dvojpísmenného až třípísmenného kódu dopravce a čtyřmístného čísla.\n\nObjemnější a těžší předměty bez vlastního pohonu obvykle létají buď vlivem silného větru (vichřice), nebo jsou-li vrženy či vystřeleny. Let vržených či vystřelených těles studuje balistika. \n\nPasivní pohyb ve větru je důležitý též pro přenos a šíření pylu či semen nebo plodů některých druhů rostlin, rovněž se větrem snadno přemisťuje listí, prach (polétavý prach), prašný sníh nebo písek a podobně. \n\nV literatuře a filmu, zvláště v žánru fantasy, science fiction nebo v pohádkách má mnoho postav schopnost létat bez použití jakýchkoliv přístrojů. Často jsou vybaveny pro tento účel různými nadpřirozenými schopnostmi.\n\n\n\n"}
{"id": "182162", "url": "https://cs.wikipedia.org/wiki?curid=182162", "title": "Geelong", "text": "Geelong\n\nGeelong je průmyslové město ležící při cestě na poloostrov Bellarine Peninsula v australském státě Victoria. Hlavní atrakcí města je národní museum vlny. V roce 2016 zde žilo 188 180 lidí.\n\n"}
{"id": "182172", "url": "https://cs.wikipedia.org/wiki?curid=182172", "title": "Pokoutník tmavý", "text": "Pokoutník tmavý\n\nPokoutník tmavý (\"Eratigena atrica\") je pavouk patřící do čeledi pokoutníkovití (\"Agelenidae\")\n\nDélka těla samice je 12–18 mm, délka těla samce 13–15 mm. Tento nápadně dlouhonohý druh patří k nejznámějším pavoukům vůbec. V rozpětí nohou může dorůstat i přes 12 cm. Šedožlutě zbarvené tělo má tmavohnědou kresbu, hlavohruď s neostře ohraničenými proužky, zadeček uprostřed se zahnutými skvrnami a po stranách s nepravidelnou skvrnitou kresbou. Nohy jsou jednobarevně šedohnědé, bez tmavých skvrn.\n\nJe to hojný synantropní druh žijící v blízkosti člověka. Rozšířen je prakticky po celé Evropě, rovněž v České republice, a dostal se až do Estonska, Litvy nebo Lotyšska. Dále ho lze spatřit ve střední Asii, severní Africe a zaznamenán byl také na Islandu. Na počátku 20. století byl uměle vysazen v Severní Americe a pravděpodobně i zde se v hojném počtu usadil.\n\nPokoutník tmavý si zhotovuje v rozích místností, výklencích a jiných podobných místech prostorné kobercovité pavučiny, které volně přecházejí v obývací rourku. Je aktivní hlavně v noci, po soumraku může být spatřen pohybující se i mimo svou síť (především tak činí samci), často zabloudí a sklouznou do umyvadla, nebo vany, odkud se nemohou dostat. Tento druh se běžně dožívá čtyř, vzácně až sedmi let. Přes svou nápadnou velikost se tento druh často stává kořistí jiných, na pohled menších pavoučích druhů, například snovačky pokoutní (\"Steatoda bipunctata\"), se kterou v lidských obydlích sdílí svůj životní prostor.\n\nV budovách se často vyskytují další druhy rodu \"Tegenaria\", většinou však nedosahují velikosti pokoutníka tmavého. Patří mezi ně například pokoutník domácí (\"Tegenaria domestica\") a pokoutník stájový (\"Tegenaria ferruginea\")\n\n"}
{"id": "182177", "url": "https://cs.wikipedia.org/wiki?curid=182177", "title": "Horákova Lhota", "text": "Horákova Lhota\n\nHorákova Lhota (německy \"Horak-Ölenhüttel\") je osada, část obce Želivsko v okrese Svitavy v Pardubickém kraji. Jde o skupinu domů na konci silničky.\n\nK roku 1792 název obce Horakova Lhotka, roku 1835 Horakova Lhota, roku 1858 Horakova Lhotka. Ke dni 2. 10. 2006 zde bylo hlášeno 13 obyvatel.\n"}
{"id": "182179", "url": "https://cs.wikipedia.org/wiki?curid=182179", "title": "Štír středomořský", "text": "Štír středomořský\n\nŠtír středomořský (\"Buthus occitanus\") je štír patřící do čeledi Buthidae.\n\nTělo dospělého jedince je dlouhé kolem 8 cm. Nápadně žlutavě zbarvený štír, pouze hřbetní pláty jsou o něco tmavší. Klepeta makadel jsou velmi úzká, metasoma silná. Zakulacený poslední článek je asi tak dlouhý jako jedový bodec. Vpředu na okrajích hlavohrudi se nalézají na každé straně tři oči, další pár se nalézá uprostřed karapaxu. Některé poddruhy byly povýšeny na druhy např. Buthus occitanus tunetanustunetanus\n\nObývá suchá horká stanoviště s minimem vegetace. Ukrývá se pod kameny a při vysokých teplotách se někdy zahrabává, ale není to pravidlem. V noci jej lze nalézt pobíhajícího mimo úkryt a především v Tunisu jich lze pochytat v noci pomocí UV lampy velké množství. Chybí v znečištěných nebo zalesněných oblastech. Ve Francii jej lze nalézt na mnoha místech, ale například v znečistěných turistických oblastech jako je Saint Tropez chybí. Naopak perfektní místo k jeho nalezení je okolí Valencie. Ve velkých počtech se tito štíři také vyskytují v celé severní Africe (Alžírsko, Egypt, Libye, Tunisko, Maroko, Západní Sahara). Mimo to se vyskytují v Burkině Faso, Čadu, Džibutsku, Etiopii, Francii, Gambii, Guineji, Guineji-Bissau, Iráku, Jordánsku, Kypru, Libanonu, Mali, Maltě, Mauretánii, Maroku, Nigeru, Nigérii, Palestině, Izraeli, Portugalsku, Senegalu, Somálsku a Súdánu. Ve východní Evropě jej nahrazuje Mesobuthus gibbosus. Neověřený výskyt je v Itálii a Řecku. Na Balkánském poloostrově a v Turecku je hlášení o jeho nálezu záměnou s podobným Mesobuthus gibbosus. Severní hranicí výskytu tvoří Irák, kde jej nalezla v okolí Bagdádu slavná lékařka Vlasta Kálalová. Nikdo jiný jej v Iráku nenalezl. Údajně existuje kolonie B. occitanus v San Marinu a na ve vnitrozemí na západní suché části polosostrova Gargano, ale nebylo to ověřeno.\n\nPřes den se zdržuje pod kameny a při velmi horkém počasí se zahrabává hluboko do země. V noci se pohybuje v blízkosti svého úkrytu, kdy vyhledává potravu, kterou může být hmyz, nebo pavoukovci. Lze ho spatřit příležitostně i za dne - po silném dešti, když ho voda vyžene z jeho obydlí. Bodnutí tohoto štíra je velmi bolestivé, jed začne působit po několika hodinách , případně až po několika dnech. U citlivého jedince, nebo alergika může mít otrava jedovatější populací z Afriky velice závažné následky.Štíři středomořští z Evropy nejsou nebezpeční.\n\nButhus occitanus je jedním z nejčastěji chovaných štírů v Česku. Jsou chováni štíři z různých lokalit a jejich společný chov je nemožný vzhledem k rivalitě. Také nelze doporučit chov různě velkých exemplářů. Dospělce však lze chovat při dostatku krmení pohromadě. K chovu je třeba terárium pouštního typu s mnoha úkryty, jelikož se dva štíři nesnesou v tomtéž úkrytu. Vzhledem k vybíravosti je třeba více úkrytů než je štírů v teráriu. Jako podklad v teráriu je vhodný písek. V teráriu nesmí chybět stejně jako u žádného jiného štíra napáječka. Obvykle má okolo 40 mláďat, ale může jich být od 12 do 60. S odchovem nebývají závažnější potíže, ale objevuje se kanibalismus.\n\n\n"}
{"id": "182180", "url": "https://cs.wikipedia.org/wiki?curid=182180", "title": "Útok na Drač", "text": "Útok na Drač\n\nÚtok na Drač byl námořní operací první světové války, kterou uskutečnily síly Dohody proti rakousko-uherské K.u.k. Kriegsmarine. Uskutečnila se 2. října 1918 u přístavu Drač v dnešní Albánii. Přes nasazení značných sil nedosáhla operace fakticky žádných výsledků a byla jen pouhou demonstrací síly. Mnohem slabší obránci se útoku ubránili.\n\nNa Soluňské frontě zahájila 15. září 1918 Orientální armáda dohody útok na obrannou linii hájenou především bulharskou armádou doplněnou německými oddíly. Její pravé křídlo (v Albánii) chránila Rakousko-uherská armáda. Tato linie byla proražena během pouhého týdne a po dalším týdnu bulharská armáda kapitulovala. Vytvořila se ohromná mezera ve frontě, kterou nebylo čím zaplnit. Rakouským jednotkám v Albánii hrozilo obklíčení a proto bylo 28. září rozhodnuto Albánii vyklidit. Hlavní část evakuace probíhala po moři přes přístav v Drači. K ochraně konvojů a přístavu byly do Drače přesunuty torpédoborce \"Reka\", \"Dinara\", \"Sharfschütze\", \"Satellit\" a 8 torpédovek. Navíc byly ze Středozemního moře staženy ponorky, aby chránily přístupy k přístavu.\n\nZvýšená aktivita u Drače neunikla ani spojencům, kteří proti přístavu naplánovali rozsáhlou operaci s cílem znemožnit použití dračského přístavu.\n\nÚtočnou skupinu tvořily italské pancéřové křižníky \"Pisa\", \"San Giorgio\" a \"San Marco\", britské lehké křižníky HMS \"Lowestoft\", HMS \"Darmouth\" a HMS \"Weymouth\", 8 britských torpédoborců, 7 italských torpédovek, 4 italské čluny MAS a 11 amerických stíhačů ponorek.\n\nKrycí skupinu tvořila italská bitevní loď \"Dante Alighieri\", britské křižníky HMS \"Glasgow\" a HMS \"Gloucester\", italský lehký křižník \"Marsala\", 10 italských, 2 britské a 2 australské torpédoborce, 4 torpédovky a italská vlečná loď.\n\nNavíc bylo v oblasti 8 ponorek a na letištích bylo připraveno 34 letadel.\n\nRakouské námořnictvo mělo 2. října v přístavu pouze torpédoborce \"Dinara\" a \"Sharfschütze\", torpédovku \"Tb 87 F\" a ponorky \"U 29\" a \"U 31\". Kromě toho byly v přístavu civilní parníky \"Graz\", \"Stambul\", \"Herzegovina\" a nemocniční loď \"Baron Call\". Přístav jako takový byl sice chráněn pobřežními a protiletadlovými bateriemi, ale bez těžkých děl.\n\nÚtok začal v 7 hodin ráno náletem 20 letadel. Nepodařilo se jim způsobit žádné větší škody a navíc dvě letadla byla poškozena protiletadlovou palbou. Oba torpédoborce a torpédovka, kterým velel v tu chvíli služebně nejstarší velitel \"Dinary\" korvetní kapitán Heinrich Pauer, vypluly od hlavní rejdy a spatřily blížící se spojeneckou flotilu. Uprchnout už nebylo možné a tak se Pauerova skupina přesunula ke straně zálivu odkud byla rozhodnuta bojovat.\n\nNemocniční loď \"Baron Call\" vyplula spojenecké flotile vstříc a poté, co byla prohledána torpédoborci \"Neiride\" a \"Ruby\", vyplula na volné moře.\n\nV 10:20 přiletělo 18 letadel a zároveň s nimi začalo i ostřelování přístavu z palubních děl. Pancéřové křižníky se držely mimo dostřel pobřežních baterií, což však mělo špatný vliv i na přesnost jejich palby. Zasažen byl pouze parník \"Stambul\" a ostatní těžké granáty dopadaly do města. Nepodařilo se nijak významně poškodit ani mola, letecké hangáry a další významné cíle.\n\nStejně tak se neúspěšné pokoušely torpédoborce umlčet pobřežní baterie. Útok člunů MAS na dopravní lodě odrazila Pauerova skupina. Rakouským torpédoborcům se přitom podařilo poškodit člun \"MAS 98\". Protiútok Pauerovy skupiny zapříčinil, že se na ni přenesla palba hlavních děl. Střepiny ze dvou blízkých zásahů proděravěly trup \"Sharfschütze\", zabily 2 námořníky a dalších 5 zranily.\n\nObě rakouské ponorky se rozhodly zaútočit. \"U 29\" byla objevena, ale nakonec se jí podařilo odplout do bezpečí. \"U 31\" (Herman Rigele) se při návratu do přístavu z ničeho nic ocitla mezi několika skupinami nepřátelských lodí. Podařilo se jí nepozorovaně najít vhodný cíl a odpálit torpéda. Dvě torpéda zasáhla a odtrhla záď britského lehkého křižníku \"Weymouth\". Loď se však udržela na vodě a podařilo se ji odvléci do Brindisi. Tento útok však přiměl spojenecké velení k ukončení boje a návratu do přístavů. Okolo 12:30 zmizela spojenecká flotila za obzorem.\n\nZ lodí v přístavu se nakonec potopil jen parník \"Stambul\". Ostatní lodě byly zasaženy pouze střepinami. Ani přístav neutrpěl žádné větší škody a mohl být dál plně využíván pro evakuaci vojáků. Tímto útokem v podstatě skončily bojové operace na Jadranu. Rakousko-Uhersko sice dál používalo lodě k evakuaci vojáků, ale do jeho kapitulace 31. října 1918 již ke střetu s nepřítelem nedošlo.\n\n"}
{"id": "182189", "url": "https://cs.wikipedia.org/wiki?curid=182189", "title": "Claude Lorrain", "text": "Claude Lorrain\n\nClaude Lorrain, vlastním jménem Claude Gellée, též Le Lorrain, (1600 Chamagne – 23. listopadu 1682 Řím) byl francouzský malíř a grafik, který působil v Itálii. Byl vedle Nicolase Poussina a Gasparda Dugheta nejvýznačnějším krajinářem francouzského klasicismu 17. století.\n\nLorrain si vytvořil vlastní pojetí takzvané ideální krajiny, jež se vyznačovala nepatetickou lyričností a měkkou světelností. Bylo to právě jeho světelné pojetí jež ovlivnilo krajináře 18. a počátku 19. století, jako byli William Turner a Camille Corot.\n\nVětšinu svého života strávil v Itálii, kde došel uznání jako vynikající krajinář a jeho díla se prodávala za vysoké ceny. Lorrain nejvíce inovoval krajinomalbu, vytvořil mnoho kompozic krajiny se sluncem. Je považován za malíře francouzského, narodil se ve francouzském vévodství Lorraine(Lotrinsko). Většinu svého života prožil v Itálii, před koncem 19. století byl považován za malíře \"římské školy\". Jeho patroni byli také většinou Italové, ale po své smrti se stal velice populární u anglických sběratelů a Spojené království si uchovalo mnoho jeho děl.\n\nByl to plodný tvůrce perokreseb a jednobarevných akvarelových prací, obvykle v hnědém či šedém tónu, někdy používal bílou křídu pro podtržení barvy. Existuje velké množství skic, většinou krajin, zjevně velmi často malovaných v plenéru, tyto práce byly velmi obdivovány a ovlivnili další umělce. Existují studie pro obrazy v různém stadiu dokončení, mnohé jasně provedené před nebo v průběhu malby, ale jiné možná vytvořené i po dokončení díla. Ve své rané kariéře maloval také fresky, což bylo důležité pro jeho pověst umělce, ale nyní jsou téměř všechna tato díla ztracena.\n\nNejstarší biografie Clauda Lorraina pochází od německého uměleckého historika a barokního malíře Joachima von Sandrart (1606–1688). Teutsche Academie, německá akademie umění architektury, sochařství a malířství se odvolává na komplexní slovník umění Joachima von Sandrarta z roku 1675. Další informace pocházejí od italského uměleckého historika Filippa Baldinucciho (1624–1697). Oba poznali Lorraina osobně, ovšem v rozmezí 50 let, na počátku jeho kariéry a krátce před jeho smrtí. Sandrart ho dobře poznal a nějakou dobu s ním žil, zatímco Baldinucci s ním pravděpodobně nebyl intimní a získal hodně z jeho informací od synovce Clauda, který s malířem žil. Lorranův náhrobek udává jako rok narození rok 1600, ale současné zdroje ukazují na pozdější datum, tedy kolem let 1604 nebo 1605. Narodil se v malé vesnici Chamagne ve Vogézách, v části vévodství Lorraine jako třetí z pěti synů Jean Gellée a Anne Padose.\n\nPodle Baldinucciniho Lorrainovi rodiče zemřeli, když mu bylo dvanáct let, a on pak žil ve Freiburgu s jedním ze svých starších bratrů Jeanem Gellée. Jean pracoval jako intarzista, a učil Clauda základům kresby. Později Claude Lorraine odcestoval do Itálie. Nejprve pracoval v Neapoli a poté se připojil k dílně Agostina Tassi v Římě.\n\nSandrartův popis Lorrainových prvních let je však zcela jiný a moderní učenci mu obecně dávají přednost, nebo se oba popisy pokoušejí propojit. Podle Sandrarta se Lorrainovi v obecní škole příliš nedařilo a stal se proto pekařským učněm.Ve čtrnácti letech Lorraine odcestoval do Říma a nakonec byl zaměstnán nejprve jako sluha a kuchař u Agostina Tassiho, který jej později přijal jako žáka a učil ho kreslit a malovat. Zatímco podrobnosti o Claudově životě před rokem 1620 zůstávají nejasné, většina moderních učenců souhlasí s tím, že byl mezi lety 1620-22 žákem Walsa a od let 1622/23 do roku 1625 žákem Tassiho. Baldinucci uvádí, že v roce 1625 Claude podnikl plavbu zpět do Lorraine, aby se dále učil u Claude Derueta. Pracoval na pozadí dnes ztracené fresky, ale v roce 1626 nebo 1627 jeho studio opustil. Vrátil se do Říma a usadil se v domě na Via Margutta, poblíž Španělských schodů a Trinity dei Monti, kde zůstal až do konce svého života. Během cesty do Říma se Lorraine krátce zdržel v Marseille, Janově a Benátkách a měl možnost studovat přírodu ve Francii, Itálii a Bavorsku. Sandrart se setkal s Lorrainem koncem roku 1620. Uvádí, že Lorrain si v té době zvykl na skicování venku, zvláště za úsvitu a za soumraku. Jeho obraz \"Landscape with Cattle and Peasants\" (Krajina s dobytkem a rolníky) z roku 1629 již ukazuje dobře vyvinutý styl a techniku. V příštích letech jeho pověst stále stoupala, o čemž svědčí provize francouzského velvyslance v Římě (1633) a španělského krále (1634-35). Baldinucci uvádí, že obzvláště důležité zakázky dostával od kardinála Guido Bentivoglia d'Aragona (1579 –1644). Ten byl tak okouzlen dvěma krajinami, které Lorraine pro něho namaloval, že umělce doporučil papeži Urbanu VIII. (1579 - 1644)., pro kterého namaloval Lorraine v letech 1635-38 čtyři obrazy. Od tohoto okamžiku byla jeho umělecká reputace zajištěna. V roce 1650 se Claude přestěhoval do sousedního domu na Via Paolina (dnes Via del Babuino), kde žil až do své smrti. Umělec se nikdy neoženil, ale přijal v roce 1658 osiřelé dítě, Agnese; možná to byla Lorrainova vlastní dcera se stejným jménem. Synové Lorrainových bratrů se přidali k domácnosti v roce 1662 (Jean, syn Denis Gellée) a kolem roku 1680 (Joseph, syn Melchior Gellée). V roce 1663 Claude onemocněl dnou. Nemocí velmi trpěl, jeho stav stal se tak vážným, že pracoval jen s vypětím všech sil, ale podařilo se mu zotavit. Po roce 1670 maloval proto méně, ale po tomto datu byly dokončeny tak důležité obrazy jako: \"Coast View with Perseus and the Origin of Coral\" (1674), \"Ascanius Shooting the Stag of Sylvia\" (1682). Umělec zemřel ve svém domě 23. listopadu 1682. Původně byl pohřben v Trinita dei Monti, ale jeho pozůstatky byly v roce 1840 přeneseny do San Luigi dei Francesi.\n\nV Římě Lorrain vytvořil fresky pro Palazzo Crescenzi a Palazzo Muti. V roce 1634 se stal členem římské akademie Academia di San Luca a po třech letech již byl hlavním krajinářem v Římě. Pro zámek Buen Retiro vytvořil pro španělského krále sedm náboženských výjevů. Lorrainovy krajiny mají nejrůznější formy zpracování: výjevy ze starozákonních příběhů, mytologická témata, mnohdy zpracovaná jako veduty. Lorrain byl především krajinář, pokud obraz obsahoval velké množství postav, (ovlivněno vliv tzv. bambocciadami), jsou postavy malovány často cizí rukou. Oproti Poussinovým dramatickým dílům vytvářejí Lorrainovy krajiny pocit rozlehlosti, klidu a svátečního ticha.\n\nPřístav s vycházejícím sluncem\n\nVidíme přístav s římským obloukem, s troskami jakéhosi opevnění mvše zarstlé trávou a keři. V popředí skupinu postav, o kterých nelze s jistotu říci, zda balíky z loďi právě vykládají či nakládají, druhou skupinku bavící se pod římským obloukem. Všechny postavy jsou pouhou stafáží pro Lorrainovu snovou krajinu. I přes staré, pravděpodobně antické stavby se ocitáme v jakémsi bezčasí, na Lorrainových obrazech krajin často není možno určit století či zemi. Celý výjev prosvěcuje ranní slunce, které proniká jemnými závoji lehkého oparu. V jeho světle se mlžně rozplývá obzor se vzdálenými plachetnicemi, hornatými krajinami, městy a věžemi. Není to věrně zachycený svět, je to svět snění a fantazie.\n\nClaudeův výběr jak stylu, tak tématu vznikl z tradice severního manýrismu krajinomalby v Římě. Matthijs Bril přišel do Říma z Antverp kolem roku 1575 a brzy se k němu připojil jeho bratr Paul Bril. Oba se specializovali na krajinu, zpočátku jako pozadí na velkých freskách, což je směr, kterým se Lorrain zřejmě také vydal o několik desítek let později. Matthijs zemřel ve věku 33 let, ale Paul zůstal aktivní v Římě i po příjezdu Lorraina, i když žádné setkání mezi nimi nebylo zaznamenáno. Hans Rottenhammer a Adam Elsheimer byli další severští krajináři spojovaní s Brilem, který opustil Řím již dávno předtím. Tito umělci představili žánr malého, kabinetního obrazu, často na mědi, kde postavy dominovaly krajině, která byla v popředí velmi často hustě zalesněna. Paul Bril začal malovat větší obrazy, kde velikost a rovnováha mezi prvky a typem zobrazeného prostředí byla blíže Lorrainově práci v budoucnosti. Lorrain svým osobitým stylem přispěl k rozvoji žánrového malířství a k oblibě zobrazovat obyčejné lidi jako postavy z Bible nebo z pohanské antiky. Tuto zálibu ve zpětném přenesení všedního dne do minulosti lze označit jako \"genre historié\" - stejně jako \"portrait historié\", styl oblíbený zejména v Nizozemí.\n"}
{"id": "182193", "url": "https://cs.wikipedia.org/wiki?curid=182193", "title": "Mešita Kul Šerif", "text": "Mešita Kul Šerif\n\nMešita Kul Šerif (, ) je mešita v areálu Kazaňského kremlu, hlavní chrámová mešita republiky Tatarstán i Kazaně. Vystavěna byla v letech 1996-2005 jako náhrada legendární hlavní mešity Kazaňského chanátu, která byla zničena roku 1552 při útoku vojsk Ivana IV. Hrozného na Kazaň. Jedním z velitelů obrany města byl tehdy imám Kul Šerif, významný tatarský náboženský činitel, jehož jméno současná stavba nese.\n\nPřípravou projektu mešity byl na základě výběrového řízení pověřen kolektiv architektů Latynova, Safronova, Sattarova a Sajfullina. Náklady na výstavbu dosáhly asi 400 milionů rublů a většina této sumy byla uhrazena z darů více než 40 tisíc občanů a organizací.\n\nKe slavnostnímu otevření došlo 24. června 2005 u příležitosti tisíciletého výročí založení Kazaně.\n\nMešita Kul Šerif se nachází v západní části Kazaňského kremlu a je nepřehlédnutelnou dominantou města. Její kapacita činí asi 1700 věřících, náměstí před mešitou pojme ještě dalších 10 tisíc lidí.\n\nAčkoliv je označována za obnovenou původní hlavní mešitu Kazaňského chanátu, významného náboženského a kulturního centra středního Povolží v 16. století, nejedná se o kopii. Přesná podoba původní stavby totiž není známa, dochovaly se pouze kusé popisy.\n\nNejvyššími prvky mešity jsou čtyři minarety, které sahají do výše 58 metrů. 36 metrů vysoká a bohatě zdobená kupole má připomínat Kazaňskou korunu (dnes uložena v Moskevském kremlu), odznak moci posledního kazaňského chána Jadegara Mohammeda.\n\nArchitekti mešity vycházeli při projektování z místních stavitelských tradic – hlavním materiálem je bílý mramor a žula (dovezeny z Uralu), kupole a minarety mají střešní krytinu tyrkysové barvy. Interiér zdobí křišťálový lustr o průměru 5 metrů a váze téměř 2 tuny, vyrobený v Česku. Koberce darovala íránská vláda.\n\nUvnitř jsou dva balkóny pro návštěvníky, kteří si chtějí budovu pouze prohlédnout. Dále je zde knihovna, místnost pro provádění svatebních obřadů a pracovna imáma. Pod hlavní chrámovou lodí se nachází muzeum historie šíření islámu na území středního Povolží.\n"}
{"id": "182196", "url": "https://cs.wikipedia.org/wiki?curid=182196", "title": "Pixel32", "text": "Pixel32\n\nPixel image editor (známý také jako Pixel32) byl editor obrázků podobný programům Adobe Photoshop nebo Corel Photo-Paint. Autorem programu je Pavel Kanzelsberger.\n\nPřestože byl Pixel dílem jediného člověka, množstvím funkcí se rovnal zmiňovaným konkurenčním programům.\n\nDemo verze programu vkládala viditelný vodoznak na každý vytvořený obrázek.\n\n"}
{"id": "182197", "url": "https://cs.wikipedia.org/wiki?curid=182197", "title": "Frans Hals", "text": "Frans Hals\n\nFrans Hals (asi 1580 Antverpy – 26. srpna 1666 Haarlem) byl nizozemský malíř, portrétista. Společně s Rembrandtem patří k předním představitelům nizozemského výtvarného umění.\n\nRok narození Franse Halse není doložen. Badatelé a historici se domnívají, že se narodil v letech 1582 nebo 1583 ve vlámských Antverpách do rodiny obchodníka s látkami Franchoise Fransz Hals van Mechelen. Kvůli náboženským sporům byla rodina brzy po jeho narození nucena uprchnout do severního Holandska, kde se usadila v Haarlemu. Zde se v roce 1603 stal žákem slavného malíře a biografa Karla van Mandera.\n\nInformaci, že okolo roku 1616 byl Frans Hals nařčen z domácího násilí vůči manželce, vyvrátil historik umění a Halsův životopisec Seymour Slive; tvrdí, že došlo k záměně jména s jiným Fransem Halsem, jenž v té době v Haarlemu rovněž pobýval. Halsova manželka Anneke (roz. Hermansz) zemřela přirozenou smrtí v roce 1615. O dva roky později se Frans Hals oženil podruhé, vzal si Lysbethu Reyniers, dceru rybáře. S manželkou měli osm dětí.\n\nJak bylo zvykem, slavní malíři a Halsovi současníci, jako Rembrandt van Rijn, Willem van Aelst a jiní, se stěhovali tam, kde zrovna měli zakázku. Frans Hals zůstával v Haarlemu a trval na tom, aby jeho zákazníci chodili k němu domů. Ačkoli byl uznávaným umělcem, měl neustále problémy s dluhy. Pracoval tedy také jako restaurátor umění a rovněž jako obchodník s uměním a jeho odhadce. Přesto se mu nedařilo dluhy splácet a nejednou ho jeho věřitelé dostali před soud. V roce 1652 musel Frans Hals prodat část majetku pekaři, kterému dlužil peníze. Jednalo se tenkrát o skříň, stůl, rodinné obrázky a tři postele. Mezi věcmi, které musel odevzdat, byl i obraz od Karla van Mandera.\n\nKe konci života chudému Halsovi vyplatilo město Haarlem rentu 200 florinů (1664). Zemřel v Haarlemu o dva roky později a byl pochován na hřbitově v kostele sv. Bava v Haarlemu. Devět let po něm zemřela i jeho žena, která byla nucena dožívat kvůli finanční situaci v místním chudobinci.\n\nRoku 1610 se Frans Hals zapsal do haarlemského cechu malířů sv. Lukáše, kde byl v roce 1644 už jako uznávaný malíř zvolen do představenstva. V té době si také začal vydělávat jako umělecký restaurátor v městské radě. Pracoval zejména na rozsáhlé sbírce umění, kterou ve své knize \"Het Schilder-Boeck\" publikoval Karl van Mander v roce 1604.\n\nJedny z nejpozoruhodnějších prací, na kterých Frans Hals pracoval, byly obrazy Geertgena tot Sins Janse, Jana van Scorela a Jana Moasterta, které tehdy visely v kostele sv. Janse v Haarlemu. V té době začal také Hals se svými prvními portréty. Jeho nejstarším známým dílem je portrét haarlemského arciděkana Jacoba Zaffiuse z roku 1611.\n\nUznání a průlomuu ve svém díle dosáhl Hals až obrazem v životní velikosti \"Oslava důstojníků Svatojiřské gildy\", který vytvořil v roce 1616. Někteří historici se domnívají, že Hals v tomto díle zpodobnil sám sebe, protože v té době ve Svatojiřské gildě sloužil. \n\nFrans Hals je znám především tvorbou portrétů, především pak bohatých občanů, jako byli Pieter van den Broecke, právník Paulus van Beresteyn, starosta Jacob Pietersz Olycan nebo velkoobchodník Isaac Massa, kterého Hals portrétoval dokonce třikrát. Zálibu našel i ve velkých skupinových portrétech, jako je \"Oslava důstojníků Svatojiřské gildy\" a jí podobných dílech. Jeho obrazy ilustrují různé vrstvy společnosti od nejnižších po nejvyšší. Hals si liboval i v námětech rautů, potulných muzikantů a zpěváků, úředníků a vojenských hodnostářů. \n\nVe velkých skupinových portrétech, jako je např. zmíněná \"Oslava důstojníku Svatoadrianské gildy\", Hals dokázal zachytit každý znak jiným způsobem. Tváře nejsou idealizované, jsou jasně odlišitelné a v jejich výrazech lze spatřit i osobnost jejich nositelů. Na rozdíl od Rembrandta, který ve svých obrazech používal spíše zlatavé světlo, dával Hals přednost dennímu světlu nebo spíše stříbřitým tónům. Jeho pozdější styl kombinoval Rembrandtovu robustnost a šířku s dramatičností pohybu. V letech 1620 až 1640 Hals vytvářel především dvojité portréty párů na oddělených plátnech, jako byly např. portréty manželů Jacoba Pietersze Olycana a jeho ženy Aletty Hanemans, Josepha Coymanse a jeho manželky Dorothei Berck anebo samotné portréty Jaspera van Schadeho a jeho ženy. Halsovy obrazy se vyznačovaly také prudkými tahy štětce, každý byl jasně viditelný jako samostatná část.\n\nV pozdější tvorbě se Hals omezil na tmavší barvy, což mohlo souviset s jeho tehdejší finanční situací. Tmavé pigmenty byly totiž o dost levnější než karmíny a mořidla. Změny provázejí i jeho postavy, které se zdají více zamyšlené než postavy v dílech ranějších. Jeho tahy štětcem se také stávaly volnější a nezabýval se tak detaily jako v předchozí tvorbě. Tuto změnu můžeme vidět např. na obraze \"Regenti nemocnice Sv. Elizabethy\" z roku 1641. Hals jako portrétista se snaží vyhledávat charakter každé malované osobnosti a přenáší ji na plátno. Tato vlastnost je demonstrována i jeho typy úsměvů od jemně ironického, jak můžeme vidět na portrétu Jaspera van Schadeho či obrazu \"Smějící se kavalír\", až po lehce přihlouplý úsměv Malle Babbe.\n\nZa svůj život stihl Hals namalovat nesčetně obrazů a podle Seymoura Sliva mu lze připsat na dalších 200 děl, jejichž autor není identifikován. Halsovo dílo nám zanechává technické mistrovství malby a mnoho pozdějších umělců se jím nechalo inspirovat. Mezi nimi i slavní malíři jako Claude Monet nebo Édouard Manet, kteří neváhali navštívit Haarlem jen kvůli tomu, aby mohli detailně studovat Halsovy obrazy. Hals ovlivnil i svého bratra Dircka Halse; ten se tematicky zaměřil především na plesové scény. Franse Halse následovalo také pět jeho synů a většina se stala stejně jako on převážně portrétisty. Frans Hals měl i skvělé žáky, mezi které se řadí Philips Wouwerman, Adriaen Brouwer, Pieter Gerritsz van Roestraten nebo Adriaen van Ostade.\n\nPo smrti Franse Halse upadlo jeho dílo v zapomnění. Znovu je objevil ve druhé polovině 19. století francouzský kritik umění Théophile Thore-Bürger.\n\n\nHalsovou malbou se inspiroval impresionista Édouard Manet.\n\n\n\n"}
{"id": "182198", "url": "https://cs.wikipedia.org/wiki?curid=182198", "title": "Slavník", "text": "Slavník\n\nSlavník (?–981, podle nekrologu břevnovského kláštera 18. března) byl zakladatelem rodu Slavníkovců. \n\nJeho manželkou byla Střezislava, která podle některých historiků byla příbuznou Přemyslovců, mohla být sestrou Boleslava I. a Václava (ačkoliv Bruno z Querfurtu by tuto skutečnost jistě zdůraznil). Podle jiných s nimi byl příbuzný Slavník přes některé neznámé Přemyslovce. Názor historiků se různí v odpovědi na otázku, zda mohl být Vok (uvedený v Kosmově poznámce jako \" \"Vok comes\") otcem knížete Slavníka či případně synovcem českého knížete Bořivoje. Spříznění s Přemyslovci by vysvětlovalo klid mezi oběma rody za života Slavníka a Střezislavy. Podle Brunona z Querfurtu mohli být příbuzní i saských Luidolfovců (Jindřicha I. nebo Jindřicha II.). \n\nAčkoliv Slavník jistě ovládal rozsáhlé území, podle archeologa Michala Lutovského není pravda, že by dosahovalo takové velikosti, jak uvádí Kosmas a že si kronikář tyto údaje vymyslel: „Sídlem toho znamenitého knížete byla Libice, ležící v místě, kde řeka Cidlina tratí své jméno, ústíc do volnějšího toku Labe. Knížectví jeho mělo tyto hranice: na západ proti Čechám potom Surinu a hrad, ležící na hoře, jež slove Oseka, při řece Mži. Rovněž na jižní straně proti Rakousům tyto pomezní hrady: Chýnov, Dúdleby a Netolice až doprostřed hvozdu, k východu proti zemi moravské hrad pod pomezním hvozdem ležící, jménem Litomyšl, až k potoku Svitavě, tekoucímu středem hvozdu, na sever proti Polsku hrad Kladsko, ležící nad řekou Nisou.“\n\nSe Střezislavou měli několik (zřejmě pět) synů, mezi nimi Slavníkova nástupce Soběslava a svatého Vojtěcha. Jak dovoloval mrav doby, měl Slavník nemanželské děti, mezi nimi prvního hnězdenského biskupa Radima.\n\n"}
{"id": "182203", "url": "https://cs.wikipedia.org/wiki?curid=182203", "title": "Administrátor podobojí", "text": "Administrátor podobojí\n\nAdministrátor podobojí byl kališnickými stavy volený představitel utrakvistické církve v Čechách v době, kdy římská kurie odmítala dosadit na pražský stolec arcibiskupa. První administrátor de facto vykonával úřad již po smrti pražského arcibiskupa Konráda z Vechty, aniž by jeho působení bylo stvrzeno volbou. Další již byli voleni od roku 1471, tj. bezprostředně po smrti zvoleného arcibiskupa Jana Rokycany. Na Moravu administrátorova pravomoc zasahovala jen omezeně, protože zde utrakvističtí duchovní podléhali v mnohem větší míře světským vrchnostem a z hlediska církevního práva olomouckému biskupovi. Administrátorovi sloužil pomocný správní úřad, nazývaný dolní konzistoř.\n\n"}
{"id": "182211", "url": "https://cs.wikipedia.org/wiki?curid=182211", "title": "Hostivít", "text": "Hostivít\n\nHostivít byl legendární český vládce v 9. století, syn rovněž legendárního Neklana a podle Kosmy otec prvního doloženého Přemyslovce Bořivoje. Uzavřela se tak éra bájných potomků Přemysla a Libuše.\n\nJedna z teorií týkajících se počtu těchto bájných knížat je podepřena freskami na zdech rotundy v moravském Znojmě, ale Anežka Merhautová tvrdila, že tyto fresky zobrazují historicky doložené Přemyslovce včetně moravských údělníků.\n\nKosmas nenapsal o Hostivítovi mnoho. Jeden ze zápisů tvrdí, že když se narodila Svatá Ludmila, Hostivít a Ludmilin otec Slavibor sjednali svatbu mezi svými dětmi. Tento záznam může odkazovat ke zmínce o procesí neznámé nevěsty v roce 871, o kterém píší Fuldské letopisy.\n\nHostivít prý měl bratra Děpolta, který zdědil zem Kouřimskou.\n\nHostivítovým synem měl být první historicky doložený Přemyslovec Bořivoj I. Jeho potomci sice českým zemím nevládli na \"věky věkův\", poslední z rodu Václav III. byl zavražděn v roce 1306, ale díky ženám pokračovala rodová linie po přeslici i v dalších dynastiích, jako byli Lucemburkové, Jagellonci, Habsburkové a Habsbursko-Lotrinská dynastie.\n\nJméno Hostivít zaznamenal ve své Kronice české Kosmas, převzala ho i většina historiků z 19. století, včetně Františka Palackého. Původ jména lze najít v sousloví \"vítat hosty\".\n\nZáviš Kalandra uvádí, že jména sedmi mýtických českých knížat jsou odvozena ze starých slovanských názvů dnů v týdnu. Hostivít by jako sedmý z nich odpovídal sobotě, kdy se vítají hosté.\n\nPodle teorie Vladimíra Karbusického pochází dvanáct jmen mýtických postav české historie včetně sedmi knížat z úryvku hypotetického staroslověnského (či staročeského) textu - poselství Čechů k Frankům v 9. století. V tomto textu mělo být psáno: \"Krok’ kazi (Tetha), lubo premyšl, nezamyšl m’nata voj’n u‘ni zla, kr’z my s‘ neklan (am), gosti vit\", což se vykládá jako: \"Zastav své kroky, Tetha \"(oslovení tehdejšího vůdce Franků, popřípadě západních sousedů obecně) \"a raději přemýšlej, nezamýšlím na tebe vojnu ani zla, kříži my se neklaníme, hosty vítáme\". Historik Dušan Třeštík k tomu napsal: \"[...] Karbusického objev, vysvětlení Kosmova seznamu knížat jakožto pozůstatku hrdinské písně o bojích s \"Teuty\" (Němci) [...] je stejně tak nápaditý jako absurdní a nezaslouží si proto ani komentáře.\" \n\n"}
{"id": "182212", "url": "https://cs.wikipedia.org/wiki?curid=182212", "title": "Praha-Těšnov (nádraží)", "text": "Praha-Těšnov (nádraží)\n\nNádraží Praha-Těšnov (Denisovo nádraží) patřilo ke trojici koncových nádraží pražského železničního uzlu (spolu s Hlavním nádražím, dříve Wilsonovo nádraží a Masarykovým nádražím, dříve Praha-střed). Otevřeno bylo v roce 1875, uzavřeno v roce 1972 po zrušení tratě do Vysočan, na které bylo jako hlavové nádraží. Severní křídlo nádraží bylo následně zbořeno v souvislosti s výstavbou Severojižní magistrály. Zbývající části - odjezdová hala s triumfálním obloukem a jižní křídlo - byly odstřeleny v roce 1985.\n\nNádraží se nacházelo na území Karlína v Praze 8 (čp. 562), na pomezí s Novým Městem. Bylo vybudováno v letech 1872–1875 jako konečná stanice tehdy dostavěné Rakouské severozápadní dráhy (ÖNWB) v místě zaniklé vesnice Těšnov, kde předtím jako součást městského opevnění stávala Petrská brána, zvaná též Poříčská, později Špitálská (podle Špitálského pole, dnešního Karlína). Také se zde říkalo „V zahradách Těšnovských“. Rakouská severozápadní dráha spojující Vídeň s Berlínem původně Prahu míjela. Hlavní trať vedla z Nymburka přes Starou Boleslav a Mělník k Děčínu, posléze však byla vybudována také odbočná trať do Prahy. Nejprve bylo vybudováno prozatímní koncové nádraží na Rohanském ostrově, 10. května 1875 pak bylo předáno provozu i nádraží definitivní.\n\nOd počátku až do roku 1919 neslo nádraží původní název Praha – severozápadní nádraží. V roce 1919 bylo pojmenováno po francouzském historikovi, politikovi a slavistovi Ernestu Denisovi Praha – Denisovo nádraží. Za okupace od roku 1940 do roku 1945 bylo přejmenováno na Praha – Vltavské nádraží (\"Moldau Bahnhof\"). V roce 1945 byl obnoven název Praha – Denisovo nádraží. Od 1. ledna 1953 do roku 1972 neslo nádraží svůj poslední název Praha-Těšnov.\n\nBudova nádraží, která byla komplexem novorenesančních budov, byla dílem českého architekta Carla Schlimpa, profesora na vídeňské technice. Střední trojkřídlá monumentální budova o délce 115 m, která byla vstupem do odjezdové haly nádraží, byla honosně vyzdobena monumentálním triumfálním římským obloukem s dvěma postranními oblouky s korintským sloupovím. Nad těmito čtyřmi korintskými sloupy stály čtyři alegorické sochy znázorňující \"Obchod\", \"Vědu\", \"Průmysl\" a \"Hospodářství\". Na samém vrcholu budovy pak bylo umístěno alegorické sousoší \"Austrie\", po stranách \"Orba\" a \"Průmysl\". Stěny, římsy a stropy interiéru měly štukové dekorace, zdobily je závěsné lustry. Pravé, jižní křídlo s bohatě zdobeným reprezentačním salonem a čekárnou bylo ukončeno čtyřpodlažní budovou, v níž byla přízemní restaurace. Levé, severní křídlo sloužilo jako příjezdový trakt a byly zde umístěny kanceláře. Odjezdová hala s věšadlovou stropní konstrukcí byla vyzdobena portréty měst, jimiž procházela někdejší Rakouská severozápadní dráha. Interiér doplňovala v litině provedená sochařská výzdoba. Proto bylo nádraží Těšnov považováno za jednu z nejkrásnějších nádražních budov střední Evropy. Nádraží mělo tři koleje, doplněné blízkým manipulačním kolejištěm.\n\nNádraží sloužilo veřejnosti téměř sto roků. V 70. letech však idea vedení silničního průtahu středem města dostala přednost před železniční tratí. Severozápadní nároží budovy překáželo výstavbě Severojižní magistrály. Byly zpracovány studie na záchranu budovy jejím pootočením a následným využitím, např. pro městské muzeum, v praxi však nebyly uskutečněny. Jedním z důvodů byl i přímý tlak tehdejšího vedení Komunistické strany, z nichž záměr totálního zbourání budovy intenzivně prosazoval například známý komunistický funkcionář Antonín Kapek. \n\n1. července 1972 z nádraží odjel ve 23:40 poslední osobní vlak číslo 814 do Lysé nad Labem, čímž byla stanice dopravně zrušena (spolu se stanicí Praha-Libeň dolní nádraží a přilehlým traťovým úsekem do Vysočan). Uzavřené nádraží poté postupně chátralo. Počátkem 70. let bylo z důvodů přeložky inženýrských sítí a zavedení tramvajové dopravy na Hlávkův most v souvislosti s výstavbou magistrály nejprve zbořeno severní křídlo budovy. Pro zbytek budovy však existovalo několik návrhů, jak budovu využít - buď jako další výstavní budova Muzea hlavního města Prahy, nebo jako archiv. I přes tento zásah bylo v roce 1978, téměř na konci své existence, nádraží Těšnov pro své výtvarné hodnoty zapsáno do I. kategorie Státního seznamu nemovitých kulturních památek. \n\nMarné však bylo usilování o záchranu a dostavbu budovy, o její využití pro muzeum či archiv. Nakonec bylo rozhodnuto o likvidaci objektu. Před definitivní demolicí byl objekt odstrojen, byly odmontovány předměty umělecké a architektonické výzdoby a přeneseny do depozitářů Muzea hlavního města Prahy a Národního muzea. Následně bylo upuštěno od památkové ochrany budovy. 16. března 1985 byla budova odstřelena. V roce 1991 byla v kavárně Mánes založena Společnost pro znovupostavení Denisova nádraží v Praze, zatím však nemá žádných výsledků.\n\n\n"}
{"id": "182213", "url": "https://cs.wikipedia.org/wiki?curid=182213", "title": "Václav Jan Křtitel Tomášek", "text": "Václav Jan Křtitel Tomášek\n\nVáclav Jan Křtitel Tomášek (; 17. dubna 1774, Skuteč – 3. dubna 1850, Praha) byl český hudební skladatel a pedagog v době národního obrození.\n\nVáclavův otec, Jakub Tomášek, byl zchudlý pláteník a tkadlec a vesnický amatérský muzikant. Matka Kateřina roz. Habalová pocházela ze Skutče, z tkalcovské rodiny. O základní vzdělání Václava se zasloužili jeho bratři. Václav Jan se narodil ve východočeské Skutči, tehdy okresním městě, v historickém roubeném domě, který dosud stojí v nynější Tomáškově ulici (z hlavního skutečského náměstí ulicí Heydukovou směrem do Lažan je to druhá ulice vpravo) a je součástí Skutečského městského muzea. Jeho starší bratr Antonín František Tomášek se stal v roce 1811 děkanem a farářem ve Skutči a Jakub Tomášek byl vrchnostenským úředníkem v Praze a v Dolních Rakousích. Hudební vzdělání získával Václav nejdříve od sbormistra a varhaníka Pavla Josefa Wolfa v Chrudimi. Jako chlapec měl krásný alt a zpíval proto také v jihlavském klášteře minoritů.\n\nJeho talentu si povšiml hrabě Wallis, který mu umožnil studovat na gymnáziu v Jihlavě a později i v Praze. Navštěvoval malostranské a později staroměstské gymnázium. Po čtyřech letech vstoupil do vyšších tříd gymnázia při univerzitě, kde se věnoval logice, fyzice a metafyzice (filozofii). O tři roky později se nechal zapsat na právnickou fakultu. Tu ukončil v roce 1789 a začal se připravovat na doktorát. K tomu navštěvoval přednášky z anatomie a chirurgie. Vlastním přičiněním se stal znamenitým klavíristou vyhledávaným zejména v salónech české šlechty a měšťanů. Byl mimo jiné žákem Jana Ladislava Dusíka. Byl všestranně vzdělaný a zřejmě i společensky obratný, takže se mu podařilo setkávat se s mnoha významnými osobnostmi té doby. Stýkal se s Haydnem a Beethovenem, ale i J. W. Goethem. Jeho přáteli se staly přední osobnosti národního obrození (Václav Hanka, František Palacký, Josef Krasoslav Chmelenský, František Ladislav Čelakovský). Jeho dům se stal vyhledávaným salonem špiček pražské vědy a kultury. \n\nVstoupil do služeb hraběte Jiřího Františka Buquoye, který mu poskytl úplnou tvůrčí svobodu a v jeho službách zůstal až do roku 1824. Smlouva mu zajišťovala plné zaopatření, roční plat 400 zlatých, navíc honorář za skladby vzniklé na objednávku. Vyučoval hudbě hraběcí děti, organizoval orchestr a připravovat provedení velkých skladeb (k tomu však došlo pouze jednou, během první zimy, kdy byl u Buqoye zaměstnán). V zimě pobýval skladatel v hraběcím paláci na Velkopřevorském náměstí (dnes francouzské velvyslanectví), v létě v Nových Hradech a na Červeném hrádku. Hrabě financoval i jeho léčení v lázních, když onemocněl dnou a po odchodu do důchodu mu poskytl doživotní rentu.\n\nOženil se až v roce 1824 s Vilemínou Ebertovou, sestrou německého básníka Karla Egona Eberta. Svou budoucí ženu poznal při jednom ze svých léčebných pobytů v Mariánských Lázních. Vilemína byla dobrá klavíristka i zpěvačka a na koncertech uváděla skladatelovy písně. Založil hudební ústav zaměřený na klavír a skladbu, který dobře konkuroval pražské konzervatoři i varhaní škole. Mezi jeho žáky patřili mj. Jan Václav Hugo Voříšek, Julius Schulhoff, Ludvík Ritter z Ritterdorfu, Eduard Hanslick, August Wilhelm Ambros i budoucí ředitel pražské konzervatoře Jan Bedřich Kittl. \n\nStal se jakousi žijící legendou české hudby (získal přízvisko \"Pražský hudební papež\"). Byl čestným členem mnoha zahraničních hudebních společností. Podle vlastního životopisu, vydaného v roce 1845, byl členem nizozemského \"Hudebního spolku pro zvelebení umění hudebního\", dopisující čestný člen \"Společnosti sv. Anny\" ve Vídni, čestný člen německého \"National-Verein für Musik und ihre Wissenschaft\", čestný člen dalších hudebních spolků ve Vídni, Innsbrucku, Pešti a Budíně a čestný člen Spolku ve Lvově. Významní umělci jej při návštěvě Prahy neopomněli navštěvovat (Richard Wagner, Niccolò Paganini, Klára Schumannová, Hector Berlioz).\n\nV nedávné době byly objeveny rovněž další Tomáškovy dosud neznámé varhaní skladby.\n\nPřes všechny úspěchy a finanční nezávislost jeho stáří nebylo šťastné. Velmi těžce nesl smrt své ženy, špatně snášel útoky v tisku a navíc sám těžce onemocněl. Kromě toho byl zcela neschopen pochopení pro revoluční hnutí roku 1848 a nové myšlenky, které tehdy hýbaly Evropou. V posledních letech života se prakticky uzavřel světu.\n\nZemřel 3. dubna 1850 v Praze. Je pochován na historickém Malostranském hřbitově v Praze 5 – Košířích. Na pomníku s velkou Davidovou lyrou má vytesáno své životní heslo: „\"Jen pravda je diadémem umění\"“.\n\nVycházel z klasické hudby Mozartova typu, obdivoval Christopha Willibalda Glucka, Josepha Haydna i tehdy mladého Beethovena. Jeho hudba však nezapírá český původ a stal se tak předchůdcem Bedřicha Smetany jako zakladatele českého romantismu.\n\nJeho největší význam je v klavírní a písňové tvorbě. Kromě klasických forem, sonát a variací na témata vlastní i svých současníků získal největší úspěch drobnějšími skladbami. Vydal sedm sešitů eklog, tři sešity rapsodií a tři dithyramby. Tyto poetické skladby pro klavír byly velmi oblíbené a dodnes se využívají jako instruktivní literatura. V písňové tvorbě prokazoval rozsháhlou znalost světové literatury. Napsal řadu písní na texty J. W. Goetha, Friedricha Schillera i Alexandra Sergejeviče Puškina. Prokazoval cenné služby obrozeneckému hnutí svými písněmi na texty Rukopisu královédvorského a básně obrozeneckých básníků Václava Hanky, J. K. Chmelenského a dalších dnes už méně známých buditelů. Zkomponoval i dvě opery: \"Seraphine oder Grossmut und Liebe\" (1811) a \"Alvaro\" a vlasteneckou kantátu \"Vlasta\". Samozřejmostí té doby je i řada chrámových skladeb (2 mše, 2 rekviem, Te Deum).\n\nChronologický soupis skladeb sestavený L. Boháčkem byl publikován ve sborníku \"Bertramka\" v roce 1950.\n\nKromě hudebního díla stojí za pozornost jeho vlastní životopis, který vycházel v letech 1845–1849 v německém hudebním časopise \"Libussa\". I když v tomto díle je sám k sobě poněkud nekritický a ke svým současníků naopak neúměrně přísný, je toto dílo velmi zajímavým svědectvím o událostech i osobnostech té doby.\n\nJeho klavírní skladby nahrál Pavel Štěpán.\n\n\n"}
{"id": "182214", "url": "https://cs.wikipedia.org/wiki?curid=182214", "title": "IEEE", "text": "IEEE\n\nIEEE, plným názvem Institute of Electrical and Electronics Engineers (česky „Institut pro elektrotechnické a elektronické inženýrství“) je mezinárodní nezisková profesní organizace usilující o vzestup technologie související s elektrotechnikou. Tento institut čítá nejvíce členů technické profese ve světě, a to přes 360 000 ve 175 zemích. Sídlo má v USA ve státě New Jersey.\n\nIEEE je zapsáno ve státu New Jersey, United States. Bylo vytvořeno roku 1963 sloučením \"Institute of Radio Engineers\" (IRE, založen 1912) a \"American Institute of Electrical Engineers\" (AIEE, založen 1884).\nHlavními zájmy AIEE byly drátové komunikace (telegrafní a telefonní) a elektrické sítě. IRE se týkalo hlavně radiotechniky a vytvořilo se ze dvou menších organizací – \"Society of Wireless and Telegraph Engineers\" a \"Wireless Institute\". Se vzestupem elektroniky ve třicátých letech se elektroinženýři obvykle stávali členy IRE, používání elektronek se ale natolik rozšířilo, že bylo obtížné rozpoznat hranice v oblasti techniky rozlišující IRE od AIEE. Po 2. světové válce si tyto dvě organizace stále více konkurovaly, takže se je jejich vedení rozhodla roku 1961 spojit. Tyto dvě organizace byly formálně sloučeny v IEEE 1. ledna 1963.\n\nMezi významné představitele IEEE a jeho zakládajících organizací patří:\n\nSoučasnými prezidenty (2007) jsou Leah H. Jamieson pro IEEE a John W. Meredith pro IEEE-USA.\n\nNa našem území vyvíjí IEEE činnost od roku 1992 prostřednictvím Československé sekce IEEE. Jejím prvým předsedou byl Vratislav Štěpař, současným předsedou je Milan Polívka. Československá sekce pořádá řadu konferencí a vydává časopis Slaboproudý obzor.\n\nStanovy IEEE formulují cíle organizace jako “vědecké a vzdělávací, směřující k pokroku v oblasti teorie a praxe, v elektrotechnice, elektronice, komunikacích a výpočetní technice, stejně jako v informatice a příbuzných odvětvích techniky a souvisejících vědních oborech”. IEEE je leadrem ve vývoji průmyslových standardů (má vyvinuto přes 900 platných průmyslových standardů) v rozsáhlé řadě disciplín, zahrnujících elektrickou energii, lékařské technologie, zdravotní péči, informační technologie, telekomunikace, spotřebitelskou elektroniku, dopravu, letectví a nanotechnologie. IEEE vyvinul a podílel se na\nvzdělávacích aktivitách jako třeba schválení elektrotechnických programů v institutech vyššího vzdělávání. Je také sponzorem nebo spolupořadatelem více než 300 mezinárodních technických konferencí každý rok. Vydává řadu špičkových vědeckých časopisů (např. IEEE Transactions on Microwave Theory and Technique).\n\nIEEE má dvojí pomocnou strukturu (oblastní a technickou) s organizačními celky založenými na geografii (například sekce IEEE ve Philadelphii) a technickém zaměření (například IEEE Computer Society). To řídí oddělenou organizační jednotku IEEE-USA s doporučením politiků a realizací programů ve prospěch členů (tj. veřejnost ve Spojených státech). IEEE sestává z 39 spolků s více než 300 místními organizacemi, které se pravidelně scházejí. IEEE Standards Association (IEEE-SA) má na starosti standardizační aktivity IEEE.\n\nExistuje sedm kroků standardizačního nastavení procesu (do zdárného ukončení je potřeba obvykle 18 měsíců):\n\nIEEE je jedna z předních standardizačně-vývojových organizací na světě. Vykonává vývojové a údržbové funkce, a to skrze IEEE Standards Association (IEEE-SA). V roce 2005 IEEE uzavřelo na devět set platných standardů, s pěti sty standardy ve vývoji. Jedním z důležitých standardů IEEE je skupina standardů IEEE 802 LAN/WAN, která zahrnuje IEEE 802.3 Ethernet a IEEE 802.11 Wireless Networking standardy.\n\nVývoj standardizačních procesů IEEE může být rozdělen do sedmi následujících kroků:\n\n\n"}
